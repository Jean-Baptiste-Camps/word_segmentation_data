
PATROLOGIAE TOMUS CXLuIII.

SANCTI GREGORII uII

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM IN EA, SOLA uERSIONE LATINA DONANTUR.

PATROLOGIAE TOMUS CXLuIII.


SANCTI GREGORII uII



EPISTOLAE ET DIPLOMATA PONTIFICIA.



TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XI.

S. GREGORII uII

ROMANI PONTIFICIS

EPISTOLAE ET DIPLOMATA PONTIFICIA.

ACCEDUNT PROLEGOMENA ET APPENDICES AMPLISSIMAE uETERUM ET RECENTIORUM MONUMENTA PERPLURIMA GREGORII uII APOLOGETICA, uEL AETATEM EIUS ILLUSTRANTIA, COMPLECTENTES. ACCURANTE I.-P. MIGNE, BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXLuIII CONTINENTUR.


S. GREGORIUS uII PAPA
Operum pars prima.---Registrum. 	Col. 283
Operum pars secunda.---Epistole extra Registrum uagantes. 	643
Operum pars tertia.---Concilia Romana. 	749
Appendix prima.---Opera a nonnullis Gregorio uII ascripta. Commentarius in uII psalmos penitentiales, fragmentum expositionis in Mattheum. 	823
Appendix secunda.---Wiberti antipape epistole. 	825
Appendix tertia.---Monumenta Gregoriana. 	843





Main uolume text





ANNO DOMINI MLXXXu.
S. GREGORIUS uII PONTIFEX ROMANUS





PROLEGOMENA. ELOGIUM EX MARTYROLOGIO ROMANO. Salerni depositio beati Gregorii septimi, Ecclesie libertatis propugnatori ac defensoris acerrimi. LEGENDA EX BREuIARIO ROMANO.

 LECTIO Iu. Gregorius Papa Septimus, antea Hildebrandus, Suane in Hetruria natus, doctrina, sanctitate, omnique uirtutum genere cumprimis nobilis, mirifice uniuersam Dei illustrauit Ecclesiam. Cum paruulus ad fabri ligna edolantis pedes, iam litterarum inscius luderet, ex reiectis tamen segmentis illa Dauidici elementa oraculi, Dominabitur a mari usque ad mare, casu formasse narratur, manum pueri ductante Numine: quo significaretur eius fore amplissimam in mundo auctoritatem. Romam deinde profectus, sub protectione sancti Petri educatus est. Iuuenis Ecclesie libertatem a laicis oppressam, ac deprauatos Ecclesiasticorum mores uehementius dolens, in Cluniacensi monasterio, ubi sub regula sancti  Benedicti austerioris uite obseruantia eo tempore maxime uigebat, monachi habitum induens, tanto pietatis ardore diuine maiestati deseruiebat, ut a sanctis eiusdem cenobii patribus Prior sit electus. Sed, diuina prouidentia maiora de eo disponente in salutem plurimorum, Cluniaco eductus Hildebrandus, Abbas primum monasterii sancti Pauli extra muros Urbis electus, ac postmodum Romane Ecclesie Cardinalis creatus, sub summis Pontificibus Leone Nono, uictore Secundo, Stephano Nono, Nicolao Secundo, et Alexandro Secundo, precipuis muneribus et legationibus perfunctus est, sanctissimi et purissimi consilii uir a beato Petro Damiano nuncupatus. A uictore Papa Secundo legatus a latere  in Galliam missus, Lugduni episcopum Simoniaca labe infectum ad sui criminis confessionem miraculo adegit, Berengarium in Concilio Turonensi ad iteratam heresis abiurationem compulit: Cadolai quoque schisma sua uirtute compressit.

LECTIO u. Mortuo Alexandro Secundo, inuitus et merens unanimi omnium consensu, decimo Kalendas  Maii, anno Christi millesimo septuagesimo tertio, Summus Pontifex electus, sicut sol effulsit in domo Dei: nam potens opere et sermone, Ecclesiastice discipline reparande, fidei propagande, libertati Ecclesie restituende, exstirpandis erroribus et corruptelis tanto studio incubuit, ut ex Apostolorum etate nullus Pontificum fuisse tradatur qui maiores pro Ecclesia Dei labores molestiasque pertulerit, aut qui pro eius libertate acrius pugnauerit. Aliquot prouincias a Simoniaca labe expurgauit. Contra Henrici imperatoris impios conatus, fortis per omnia athleta, impauidus permansit, seque pro muro domui Isrel ponere non timuit, ac eumdem Henricum, in profundum malorum prolapsum, fidelium communione  regnoque priuauit, atque subditos populos fide ei data liberauit.

LECTIO uI. Dum Missarum solemnia perageret, uisa est uiris piis columba e celo delapsa, humero eius dextro insidens, alis extensis caput eius uelare: quo significatum est, Spiritus sancti afflatu, non humane prudentie rationibus ipsum duci in Ecclesie regimine. Cum ab iniqui Henrici exercitu Roma graui obsidione premeretur, excitatum ab hostibus incendium signo crucis exstinxit. De eius manu tandem a Roberto Guiscardo duce Northmanno ereptus, Cassinum se contulit, atque inde Salernum ad dedicandam Ecclesiam sancti Matthei Apostoli contendit. Cum aliquando in ea ciuitate sermonem habuisset ad populum, erumnis confectus in morbum  incidit, quo se interiturum presciuit. Postrema morientis Gregorii uerba fuere: Dilexi iustitiam, et odiui iniquitatem, propterea morior in exsilio. Innumerabilia sunt que uel fortiter sustinuit, uel, multis coactis in urbe Synodis, sapienter constituit uir uere sanctus, criminum uindex, et acerrimus Ecclesie  defensor. Exactis itaque in Pontificatu annis duodecim, migrauit in celum anno salutis millesimo octogesimo quinto, pluribus in uita et post mortem  miraculis clarus, eiusque sacrum corpus in Cathedrali Basilica Salernitana est honorifice conditum.



SANCTI GREGORII uII ACTA.






COMMENTARIUS PRAEuIUS.



§ I. Laudatores et defensores defuncti, uita a Paulo Bernriedensi scripta, Acta pontificalia triplicia.


Sanctissimus et generosissimus Pontifex Romanus Gregorius septimus, antea dictus Hildebrandus, defunctus 25 Maii ann. 1085. prefuit uniuerse Ecclesie annos duodecim, mensem unum, et dies quatuor; scilicet inchoandos a die 22. Aprilis anni 1073. uti euidenter liquet ex decreto electionis infra proponendo. Errauerunt enim, qui solum 25 die dicti mensis electum uolunt, sumpta errandi occasione a Catalogis, in quibus decessoris, triduo ante istam electionem defuncti, obitus cum depositione confunditur. Hic plurimas in uita passus est persecutiones, et adhuc post mortem calumnias. Sed non defuerunt eius innocentie, et pro Ecclesia Dei propugnanda  fortitudinis ac iustitie acerrimi defensores: inter quos censeri possunt Cardinalis Cesar Baronius et Iacobus Gretserus: ille quidem in Annalibus suis Ecclesiasticis, in quibus res eius gestas per singulos annos deducit ex scriptoribus maxime ceuis, et Conciliis sub eo habitis, atque Registro epistolarum eius in undecim libros distincto: Gretserus uero Tomo 2. Defensionis Controuersiarum Cardinalis Bellarmini, propugnans eum contra uarios huius temporis sectarios, potissimum libro 4. c. 13. ac dein illustri Apologia, in qua quinquaginta testes adducit, qui suis scriptis res gestas huius S. Gregorii proponunt, et contra aduersarios defendunt.

 2. Horum primus est S. Anselmus Episcopus Lucensis, proximo post obitum sancti Pontificis anno uita functus; qui contra Guibertum Antipapam, pro defensione Gregorii legitimi Pontificis Romam, librum scripsit. Secundus testis est auctor uite dicti S. Anselmi, domesticus Presbyter Penitentiarius: quam uitam nos ad diem eius natalem 18. Martii illustrauimus. Succedunt Acta uaticana apud Baronium ad annum 1073, et Acta publica electionis, que infra proferuntur. Dein allegantur antiqui Historici seu Chronologi, inter quos est Lambertus Schafnaburgensis, De rebus gestis Germanorum, sed solum deductis ad annum 1077. et Pontificatus S. Gregorii quartum: tum Paulus Langius in Chronico Citizensi, cum adductis testimoniis ex Annalibus  Magdeburgensibus et Chronicis Turingensibus: Marianus etiam Scotus, eiusque Continuator Dodechinus, et ab hoc productus Stephanus Episcopus Halberstatensis, qui causam Gregorii fortissime contra Heinricum Regem egit: deinde S. Anselmus Archiepiscopus Cantuariensis, cuius Acta dedimus 21. Aprilis: Bertoldus Constantiensis et Paulus Bernriedensis, de quibus mox agimus: Domnizo Presbyter, in uita Comitisse Mathildis, libris duobus carmine conscripta; Leo Ostiensis, in Chronico Casinensi, ad annum 1086. deducto; Bruno in Historia belli Saxonici; S. Gebehardus Archiepiscopus Salisburgensis, et S. Gebehardus Episcopus Constantiensis, et qui eorum uitas scripserunt, quas suo tempore dabimus 16. Iunii et 27.  Augusti; denique, aliis omissis, Bernaldus Presbyter Constantiensis, cuius opuscula ex Ms. Ratisbonensi edita sunt a dicto Gretsero, et fere spectant ad defensionem rerum a S. Gregorio gestarum; et maxime Apologeticus et Epistole eius pro Decretis S. Gregorii, quas etiam erudite exposuit Christianus Lupus inter Synodorum generalium ac prouincialum Decreta et Canones, integro libro seu parte quinta. Subiunxit illis omnibus prelaudatus Gretserus Gregorii uII. uitam, electionem et res gestas, ex libro quarto Onuphrii Panuinii De uaria creatione Summi Pontificis, et ex Bibliotheca Bauarica. Istec omnia apud illum uideri possunt, edita Ingolstadii anno 1609. ubi is anno sequenti uulgauit  Ap logiam pro Cardinale Baronio, in qua aliquot capita spectant controuersiam in causa S. Gregorii motam; uti curiosus lector ibidem reperiet. Dignus etiam est qui legatur Franciscus d'Enghien, Ordinis Predicatorum S. Theologie Licentiatus, edito nouissime libro cui titulum fecit, »Auctoritas Sedis Apostolice pro Gregorio Papa uII. uindicata aduersus Natalem Alexandrum eiusdem Ordinis Doctorem Theologum,« inter selecta Historie Ecclesiastice Capita, seculi II parte 3, usque adeo sue professionis oblitum, ubi de Gregorio agit, ut uel ea sola causa potuerit commeruisse grauissimam, qua libri eius omnes fulminati sunt, censuram Innocentii Pape XI.

3. Nos, omnibus aliis omissis, damus hic primo  loco uitam S. Gregorii a Paulo Bernriedensi scriptam. Fuerat hic Paulus Canonicus Ecclesie Ratisponensis, sed, ab Henrico Iu. in exilium actus, in cenobio Bernried recens fundato habitum Ordinis Canonicorum Regularium suscepit; circa annum 1120. ab Udalrico Episcopo Passauiensi  Presbyter consecratus, et elapsis ab huius Episcopi obitu septem annis, absoluit hanc uitam, circa annum 1131. Gretserus, qui eamdem una cum Apologia pro Cardinale Baronio edidit, arbitratur »Paulum, cum Rome esset, familiarem fuisse Callisto II Pape,« qui sedit a die 4. Februarii an. 1119. usque ad 12. Decembris anni 1124, et confirmauit fundationem cenobii Bernriedensis an. 1122, quando potuit  hac de causa Paulus Romam profectus fuisse: qui infra n. 11. adducit »Callistum Papam narrare consuetum quod Episcopus simoniace electus non ualuerit recitare Gloria Patris et Filii et Spiritus sancti.« Ita deinde, n. 16, ait »Ioannem, Camerarium olim Alexandri II Pontificis, narrare solitum« quod precibus S. Alexandri febris ardens depulsa sit: atque ita hinc inde inserit uaria miracula, tempore uite patrata: sed n. 104. »que ad sepulcrum eius celitus facta, uel que fieri dicunt religiosiores quique Romani, illis qui uiciniores sunt percensenda reseruat.« Sub finem tamen n. 114. addit »superlatam narrationem duorum miraculorum, Salerni celitus patratorum.« Ex quibus colligimus summam ab Auctore adhibitam diligentiam, ut accurate omnia  traderet: quod unusquisque etiam poterit colligere, si que addimus Annotata perspexerit, contuleritque cum reliquis Auctoribus, item epistolis Gregorii et Synodis tunc habitis. Etenim plane conueniunt omnia; maxime ubi de Simoniacis et Nicolaitis seu Clericis fornicariis agendum fuit. B. Petrus Damianus passim etiam illos Nicolaitas appellat, quorum facta se odisse ait Christus in S. Ioannis Apocalypsi c. 2; et de quibus epistola S. Ignatii ad Trullenses, sed a posteris interpolata, hec leguntur: »Fugite immundissimos falsi nominis Nicolaitas, amatores libidinis, malos calumniatores.«

4. Ceterum in hisce Actis deest Prefatio, quam adfuisse innuunt prima uerba. Omissa etiam a Paulo  sunt que in Berengarii damnatione a S. Gregorio peracta fuerunt; et paucioribus explicantur que in obsidione Romana, ab Henrico sepius resumpta, relatu et scitu digna acciderunt. Ad hec historiam, non Chronicon texere intendens Auctor, non curauit temporum ordinem scrupulose seruare; nec etiam quid quoque Pontificatus sui anno in celebratis Synodis egerit explicare. Congruum itaque duxi Acta Pontificalia triplicia subiungere: quorum prima colligemus ex Bertholdo Constantiensi, qui, ut infra habetur n. 18, ab Ottone Episcopo Ostiensi et Legato Sedis Apostolice, ac postmodum Summo Pontifice et Urbano II. dicto, Presbyter creatus est anno 1084 in festo S. Thome Apostoli, id est quinque mensibus ante obitum S. Gregorii; qui et ipse singula sui  temporis gesta annotauit, subiunxitque pro Appendice ad Chronicon Hermanni Contracti usque ad annum 1100. Eodem tempore, nec minus certa, si non et certiori scientia, scripta sunt Acta que Centius Camerarius  retulit in Codicem censuum Romane Ecclesie, pregrandi uolumine asseruatum in secreto Archiuio uaticano; cuius copiam fauore D. Saraige, Archiuium illud custodientis, nacti Patres nostri Ioannes Franciscus uannius et Conradus Ianningus, cum eo contulerunt ipsa, iam antea ex Bibliothece uaticane Codice descripta. Codicem istum, sepe laudatum a Baronio, et Pontificum gesta a Leone IX. auspicantem, »ordinauit et scribi fecit   ex diuersis registris et libris Camere Apostolice Fr. Nicolaus Cardinalis Arragonie,« adeoque intra annum 1352, quo creatus, et 1362, quo mortuus est: Fuit is Ordinis Predicatorum insigne decus, sub nomine Nicolai Rosselli notus Ciaconio eiusque interpolatoribus; dictus autem de Aragonia a Patria, et quia Prouincialis Aragonie existens Regique Petro carissimus promotus ad Purpuram est. Tertia denique Acta, in multis etiam ampliora distinctioraque, nec multo recentiora aut forte etiam antiquiora secundis, transcribere placet ex nostro Ms. de uitis Pontificum, usque ad Martinum u. deductis: licet pro maiori parte accepta sint ex registro Epistolarum, continente Summaria singularum fere quas Gregorius Rome celebrauit Synodorum:  que Summaria primus inde extraxit Baronius, Binius autem a Baronio accepit, et retulit in corpus Consiliorum. Erit fortassis post hec aliquis, qui ex ipsis epistolis huius S. Gregorii, sicut in Registro habentur plures quam trecente quinquaginta, minutius prosequatur et colligat singula huius sancti Pontificis gesta; quemadmodum olim ex Epistolis S. Gregorii Magni fecit Ioannes Diaconus, ad 12. Martii ab Henschenio nostro illustratus: seu potius qualiter habemus S. Leonis eque Magni Acta, similiter ex Epistolis eius collecta digestaque ab eruditissimo uiro Paschasio Quenel: nam nobis ad eiusmodi laborem otium modo non est. Fecit aliquid in eo genere Natalis Alexander, seculi  11. parte 1, melius istic quam alibi de Gregorio meritus: fecit et Teutonica lingua, in suo Romanorum Pontificum Triumpho, noster Cornelius Hazartius, perpetuus in Belgio hereticorum malleus, quorum circa hunc ceterosque Pontifices monstrosas calumnias dilucida confutatione redarguit.

5. Paragrapho huic de Scriptoribus, Gregorii Acta colligentibus, defendentibus, laudantibus, finem faciat insignis Epistola Wilhelmi Abbatis, in monasterio S. Arnulphi Metis post Warinum, iam quidem in primo Analectorum Mabilionis Tomo publici iuris facta, digna tamen que hic recudatur; utpote manifestius explicans quantas spes de eo conceperint boni omnes audito electionis talis nuntio. Illa sic habet: »Domino uenerabili et uniuersali  Pape G. W. peccator, deuote orationis affectum, et humilis seruitutis effectum. Licet sapientia Dei, uniuersa que per ipsam facta sunt, dispositione mirabili, et ordine imperturbabili moderetur; nunquam tamen commodius consulit rebus humanis, quam cum eligens uirum [an unum] de plebe, in populi eum sui caput constituit, in cuius nimirum uita et moribus, quo nitendum sit, plebs inferior ualeat intueri. Quod quidem beneficium nostris Dominum concessisse temporibus, quisquis non inuidet, uidet; dum te, iam olim disciplinis ecclesiasticis eruditum, illius nunc Cathedre fecit esse sessorem, a qua per orbem terrarum omnia uirtutum lumina diffunduntur; et ad quam, uelut in circulo linee, ad illud medium, quod Centrum Geometrici  uocant, uniuersa conuergunt. Tantus autem, ut nobis relatum est, totius populi in tua electione conspirauit assensus, ut nullus omnino ex tanta multitudine uisus fuerit dissentire. Et unde, queso, tanta unanimitas, tanta potuit esse concordia? nisi ex Spiritus illius instinctu, cuius olim aspiratione plebs primitiua credentium unum cor et unam animam habuisse describitur.

6. »Gratias ergo Deo, precellentissime Pater, gratias Deo, qui sic tue fauit electioni, ut non pateret Ecclesia schismati. Quisquis iam igitur tuo Sacerdotio aduersatur, cuiuslibet esse meriti uel scientie uideatur, ad illud celeste edificium non aspirat, quia, per tumoris uitium atque discordie,  omnium pace membrorum se priuat. Quod quidem neminem ausurum esse confidimus, nisi qui, respectu misere conscientie, pondus tue sibi formidat imminere sententie. Unde et ille diabolus uercellensis cum suis complicibus elaborat ut tu in Sede non debeas confirmari, metuens miser ne illo zelo tuo, quo in hostes Ecclesie exardescere soles, nunc eius flagitia, eius dedecora, eius debeant probra damnari. uerum omnibus bonis eo ipso plus places, quo pessimis displices: quia non leue uel minimum testimonium est probitatis, displicuisse filiis iniquitatis.« Hec Willelmus Abbas, graphice depingens uercellensem Gregorium, eo nomine indignum, Henrici Imperatoris in Italia Cancellarium; qui iam inde ab anno 141. per Nicolaum Pontificem fuerat excommunicatus,  una cum Mediolanensi, Taurinensi, Nouariensi, Brixiensi, et Laudensi Episcopis: quia duobus ante annis conuentum habuerant Fontaneti, in quo communi sententia statuerant quod Clericis uxores habere liceret; qui tamen, iussu Henrici Imperatoris, Gregorii electionem approbauit, calamo potius quam animo, uti uel ex hac Epistola liquet, quam Willelmus sic prosequitur. »Nunc ergo accingere gladio tuo super femur tuum, potentissime; illo, inquam, gladio, quem non prohibendum esse a sanguine Propheta proclamat, quemque deuoraturum carnes Dominus salubriter pollicetur. uides certe in Isrelitica castra Amalecitas et Madianitas, ceterasque pestes pariter conspirasse. Magna sollicitudine, grandi consilio, continuoque studio opus est,  ut tot monstra et bestie possint uel iugulari uel subiugari. Nullius ergo metu, nullius minis ab hoc spirituali conflictu sanctoque certamine retarderis, et Gedeonis illius in morem ad prelium processurus, laguncule ne timeas fractionem. Ecce te in sublimi et in specula positum oculi omnium uultusque suspiciunt; singuli magna de te audire desiderant; ex preteritis colligentes quid nunc in maiori officio sis acturus, qui quondam positus in minori non sine gloria militasti. At ineptus ego, qui te admonere presumam, currentemque nitar impellere: cum tu feruore mirabili maiora moliaris quam nostra suspicetur infirmitas; et, aquilino more omnia inferiora transuolitans, in ipsius solis ardorem tuos infigere coneris obtutus.«



§ II. De Translatione corporis, et cultu B. Gregorii uII.


7. Marcus Antonius Marsilius Columna, anno 1574. Salernitanus Archiepiscopus salutatus, preter alia Episcopalis sollicitudinis opera quibus Prelature sue annos quatuordecim reddidit posteris memorabiles, librum conscripsit de uita et gestis ac translatione B. Matthei Apostoli et Euangeliste; necdum quidem nobis uisum, cognitum tamen ex descriptione elegantissima Metropolitane ipsius ecclesie, quam inde deprompsit Ferdinandus Ughellus, premittitque Catalogo Salernitanorum Archiepiscoporum, tom. 7. Italie sacre. Hic cum tribunam siue absidem templi descripsisset, ita loquitur: »Qui a  dextris conficitur angulus in imo templi illustris plane factus est, ob preclaram capellam uermiculati operis, quam Ioannes de Procida Salernitanus erexit atque dotauit; tum ob plurium Prelatorum splendidissimas urnas, tum uero precipue ob marmoreum tumulum, in quo Robertus Guiscardus Gregorii uII. summi optimique Pontificis corpus collocauit, quem ut Henrici Iu. Romanorumque perfidie subtraheret, quasi perfugum hospitio receperat: cuius nos ipsi reliquias, nulla ex parte labefactatas Pontificiisque indumentis ornatas, hoc anno, qui est a tumulatione fere quingentesimus, propriis oculis inspeximus, propriisque manibus contrectauimus; locumque ipsum, uetustate pene collapsum, restituimus; et in sanctissimi ac generosi Pontificis  honorem, pene delitescentem, huiusmodi monumentum ereximus,«  »Gregorio uII Soanensi, Pont. Opt. Max., ecclesiastice libertatis uindici acerrimo, assertori constantissimo: qui, dum Romani Pontificis auctoritatem aduersus Henrici perfidiam strenue tuetur, Salerni sancte decubuit A. D. CIC, CXX. u. uII Kal. Iunii. M. Ant. Columna Marsilius, Bononiensis, Archiepiscopus Salernitanus, cum illius corpus, post quingentos circiter annos, sacris amictum et fere integrum, reperisset; ne tanti Pontificis sepulcrum memoria diutius careret, Gregorio XIII. Bononiensi sedente, M. P. pridie Kal. Quintiles A. D. CID. IC. 77.«

 8. Robertus Guiscardus, Normannici in Calabria atque Sicilia Ducatus, postea Regni, conditor, eodem quo Gregorius aut saltem altero post anno, mense Iulio obiit; eique filius Rogerius successit, usque ad 1101 superstes. Et hic forte melius adscriberetur marmorei sepulcri erectio: nam Ordericus uitalis seculi 12. scriptor Historie Eccl. lib. 8. indicare uidetur, alio loco prius conditum Sanctum fuisse: sic enim loquitur: »Defuncti Pape corpus in Confessione B. Bartholomei Apostoli tumulatum est, ubi meritis eius fidei petentium, miraculorum copia diuinitus ostensa. Nam leprosi de aqua unde corpus eius ablutum fuerat, petierunt; qua consecuta fideliter loti sunt, et opitulante Deo protinus mundati:« idque fortassis in translatione corporis ex loco prime  sepulture in ipsa Confessione, ad locum in quo ducentis fere post mortem Gregorii annis tumulum eius reperit Ioannes Prochita, celebratissimus ille uesperarum Sicularum auctor. Hic uero nescio quam aliam potuerit habere causam eius sacelli, ipso sepulcri loco, tam magnifice extruendi, quam peculiarem affectum erga ibi sepultum Pontificem, innixum uulgari de eiusdem sanctitate et miraculis opinioni, quamuis ipsum sacellum S. Micheli Archangelo, non autem Gregorio fuerit dedicatum. Nec nichil ad probandum eiusdem antiquum cultum facit, quod Anastasius Papa Iu, annis haud multo pluribus quam sexaginta post Gregorium, picturis exornans absidem et altare Oratorii S. Nicolai in  Urbe, prout ipsum enea tabula expressum dedi in Appendice ad primam partem Chronicohistorici Conatus de Romanis Pontificibus, Gregor. uII, eque ac Sanctos alios ipsamque Deiparam, depingi fecerit cum titulo Sancti et diademate circum caput ducto. Sed ista Marsilio uel ignorata penitus uel dubia cum essent, prudenter titulo istiusmodi abstinuit, et Romane Sedis arbitrium sibi credidit expectandum. Huius autem sententia, an et quomodo ei fuerit declarata, ignoro: unum uideo, quod prefatus Gregorius XIII, elapso iam sexennio a memorata inuentione, mortuoque Marsilio, cum »emendato Kalendario, Romanum quoque Martyrologium corrigi per uiros eruditos curaret anno 1584, correctumque et multis locis auctum imprimi,« quale penes nos habemus  exemplar; eidem post S. Bonifacium Iu. permiserit inseri etiam Gregorium uII. cum hoc elogio. »Salerni depositio B. Gregorii Pape septimi, qui, Alexandro secundo succedens, Ecclesiasticam libertatem a superbia Principum suo tempore uindicauit, et uiriliter Pontificia auctoritate defendit.« Pro quibus, in eiusdem Martyrologii editione noua, Cesaris Card. Baronii Annotationibus mox aucta, Sixto u probante scriptum fuit: »Salerni depositio B. Gregorii Pape septimi, Ecclesiastice libertatis propugnatoris ac defensoris acerrimi:« eademque hactenus sic leguntur.

9. Ex hinc cepit festum B. Gregorii a Canonicis Salernitatis celebrari, ipsius Sancti Pontificis memorie haud mediocriter obligatis, quod eos ornauerit  titulo Cardinalitio, concesseritque mantello rubro ac mitra Damascena uti, priuilegio per Lucium III. postea confirmato. Manebat interim sacrum corpus, uel in ipso ubi illud Archiepiscopus Marsilius inuenerat monumento, uel inde exemptum seruabatur in sacrario, quousque Romanus Pontifex annuisset sub altari condi. Id uero primum anno 1595. esse factum asserit auctor recentissimi marmoris, quod anno 1685. sub manu sculptoris uersabatur, finem huic Paragrapho facturum. Erat tunc Romanus Pontifex Clemens uIII, cuius rescriptum aliquod proferri optarem; erat etiam Salernitanus Archiepiscopus Marius Bologninus; qui, si predictam Translationem fecit, potuit etiam a reliquo Corpore separasse sacrum Caput, argenteo  capiti includendum, pretioseque ex ere inaurato gemmisque et lapidibus ornate statue imponendum: idque die 4. Maii, quo die Translationem prememoratam, annua celebritate colendam, exinde suscepit Salernitana Ecclesia, solita ipso die 4. Maii; atque etiam die 25. deferre ex sacrario predictum Caput ad istud altare, cum pompa processionali magnoque luminarium apparatu et populi concursu. Sunt tamen qui Translationis istius auctorem faciunt ipsum Archiepiscopum Marsilium: hic uero dicitur obiisse anno 1582; adeoque Martyrologii Gregoriani editionem prememoratam ipsa Translatio precessisset duobus annis: sed et istam precesserant editiones Martyrologii due, quarum annos  nobis indicare non curauit Baronius; utraque autem uel alterutra earum potuit Gregorii uII. nomine aucta fuisse, priusquam Translationem faceret, si eam forte fecit, Marsilius.

10. His ueluti gradibus paulatim prouectus B. Gregorii uII. cultus, denique ad celebritatem Officii Duplicis, proprie de ipso agendi, erectus est, sub Ioanne Bellarminio Bolognini successore. Ab hoc siquidem impetratum et ad notitiam usumque totius Cleri Salernitani imprimi iussum est Breue, anno 1610, cuius exemplum, cum aliis nonnullis instructionibus huc spectantibus, ut manu et fide Notariali acciperem; fecit B. D. Nicolaus Lauianus, Salernitani Collegii nostri Rector anno 1685. Ipsum tale est:

 PAULUS papa quintus ad perpetuam rei memoriam:

»Domini nostri Iesu Christi, qui seruos suos eterne glorie premio donat in celis, uices quamquam immeriti in terris gerentes; ex iniuncti nobis officii debito omnino tenemur procurare ut e rumdem seruorum Christi honos et ueneratio in terris quoque promoueatur; ideoque fidelium uotis, que peculiarem erga illos cultum respiciunt, libenter annuimus, prout in Domino conspicimus expedire. Sane nobis nuper fuit expositum, nomine Fratris Ioannis Archiepiscopi Salernitani, ac dilectorum filiorum Decani et Capituli ecclesie, necnon totius Cleri Ciuitatis Salernitane, quod ipsi ex peculiari, quam erga Beatum Gregorium Papam uII, cuius indignum successorem diuina dignatio nos esse uoluit,  deuotionis gerunt affectum, peculiari quoque ritu die Natali ipsius, et illius Translationi sacro, de eodem Beato Gregorio sacrosanctum Misse et alia diuina Officia tenoris subsequentis recitare desiderant.« Officium duplex recitandum per Capitulum et Clerum Ciuitatis Salerni quotannis in die festo, et in die Translationis B. Gregorii Pape uII. Omnia de Communi Confessoris Pontificis preter illa que ponuntur propria. »ORATIO. Deus qui Beatum Gregorium Confessorem tuum atque Pontificem, Sanctorum tuorum gloria sublimasti; concede propitius ut, qui peccatorum nostrorum pondere premimur, eius apud te precibus subleuemur. Per Dominum,« etc. Sit Commemoratio S. Urbani Pape et Martyris in primis uesperis, et in Laudibus   et in Matutino IX. Lectio. Similiter in secundis uesperis S. Eleutherii P. et M.

11. Ad Matutinum in primo Nocturno Lectiones de initio secunde Epistole B. Petri Apostoli, prout habet Breuiarium Romanum in feria sexta infra Octauam Ascensionis. In secundo Nocturno »LECTIO Iu. Gregorius Papa uII, Soane in Etruria natus, doctrina, sanctitate omnique uirtutum genere cumprimis nobilis, mirifice uniuersam Dei illustrauit Ecclesiam; supremam uero Sacerdotis sui in terris dignitatem admirabiliter, qui est admirabilis in Sanctis suis Dominus, premonstrare dignatus est. Nam cum paruulus, ad fabri ligna edolantis pedes, iam litterarum inscius luderet; ex reiectis tamen  segmentis illa Dauidici elementa Oraculi »Dominabitur a mari usque ad mare,« diuinitus conformasse narratur. Is ab ineunte etate Rome honestis animum disciplinis excolens, in domo S. Petri est enutritus, tali nutritore dignus alumnus: ut cuius altissimam, Deo largiente, auctoritatem suscepturus aliquando erat, ipsius Apostolico in gremio educatus, Apostolicis illis, quas postea in gerendo summo Pontificatu exhibuit, uirtutibus plenius imbueretur. Tu autem, Domine, etc.

12. »LECTIO u. Iuuenis Ecclesie libertatem, a Laicis oppressam, ac deprauatos Ecclesiasticorum mores uehementius dolens, in Cluniacensi Monasterio, ubi sub Regula S. Benedicti austerioris uite obseruantia eo tempore maxime uigebat, Monachi  habitum induens, tanto pietatis ardore Diuine Maiestati deseruiebat, ut a sanctis eiusdem Cenobii Patribus Prior sit electus. Inde mox a S. Leone Papa nono, quia lucerna lucens et ardens in claustrorum angustiis latere non debebat, sed in Ecclesie altissimo uertice Dei iussu locanda erat, Romam adductus, et sancte Romane Ecclesie Subdiaconus ordinatus, eidem S. Leoni ac successoribus usque adeo carus fuit, ut nichil sine ipsius consilio gererent. A uictore Papa secundo legatus a latere in Galliam missus, Episcopum publice Simoniaca labe infectum, quia humanitus conuinci non poterat, diuinitus conuicit; cum iussus Antistes, Gloria Patri, et Filio, et Spiritui sancto palam pronuntiare, duabus quidem Diuinis Personis facile pronuntiatis,  tertiam, cuius donum Episcopatum pecuniis cemerat, proferre nullo modo ualuisset. Tu autem.

13. »LECTIO uI. Denique a Nicolao secundo Pontifice Archidiaconus Cardinalis, et ab Alexandro item secundo Cancellarius S. Romane Ecclesie creatus, eidem in summum Pontificatum succedere meruit. Ad tanti uero honoris apicem assumptus, iam forma gregis factus, quod uerbo docuit, etiam exemplo demonstrauit; ac fortis per omnia athleta, se pro muro domui Isrel ponere non timuit. Henricum Germanie Regem quartum, Ecclesie infestum, Fidelium communione regnoque priuans, subditos populos fide ei data liberauit. Cum postea ab iniqui Regis exercitu Rome graui obsidione premeretur; excitatum ab hostibus incendium signo Crucis extinxit;  aliis quoque, tam uiuus quam mortuus, miraculis clarus. Ex Apostolorum etate nullus Pontificum fuisse traditur, qui maiores pro Ecclesia Dei labores molestiasque pertulerit; aut qui pro eius libertate acrius pugnauerit. Innumerabilia sunt que uel fortiter sustinuit, uel multis coactis in Urbe Synodis sapienter constituit. De manu Henrici tandem a Roberto Guiscardo Duce Northmanno ereptus, Salernum ueniens, ibidem octauo Kalendas Iunii, cum prefuisset Ecclesie annos duodecim, mensem unum, dies tres, creatis compluribus Rome atque alibi Cardinalibus et Episcopis, die Dominico migrauit ad Dominum; eiusque sacrum Corpus in Cathedrali Basilica Salernitana est honorifice conditum. Tu  autem,« etc. In tertio Nocturno Lectiones de Homilia S. Leonis Pape in Euangelium, »uenit iehsu in partes Cesaree Philippi,« quas habet Breuiarium Romanum die 22. Febr. in festo Cathedre Antiochene S. Petri.

14. Missa dicitur, que ponitur in Missali Romano die 11 Aprilis, in festo Sanct. Leonis Pape, preter Orationes. ORATIO PRIMA. »Deus qui B. Gregorium etc.« ut supra. »SECRETA. B. Gregorii Confessoris tui atque Pontificis, quesumus, Domine, annua solemnitas nos [tibi] reddat acceptos; ut per hec pie placationis officia, et illum beata retributio comitetur et nobis gratie tue dona conciliet. Per Dominum. POSTCOM. Da, quesumus, Domine, fidelibus populis B. Confessoris tui atque Pontificis Gregorii semper  ueneratione letari, et eius perpetua supplicatione muniri. Per Dominum, etc.

15. »Cumque tam Ioannes Archiepiscopus quam Decanus et Capitulum ac Clerus predicti nobis humiliter supplicari fecerint ut de opportuna sibi in premissis licentia prouidere benignitate Apostolica dignaremur; Nos, eorum laudabile desiderium in Domino plurimum commendantes, et eorum singulos a quibusuis excommunicationis, suspensionis et interdicti, aliisque ecclesiasticis sententiis, censuris et penis, a iure uel ab homine quauis occasione uel causa latis, si quibus quomodolibet innodati existunt; ad effectum presentium duntaxat consequendum, harum serie absoluentes, et absolutos fore censentes, huiusmodi supplicationibus inclinati, de  uenerabilium Fratrum nostrorum S. R. Ecclesie Cardinalium, sacris Ritibus prefectorum, quibus rem examinandam et mature discutiendam commisimus consilio, eisdem et pro tempore existentibus, Archiepiscopo Salernitano, ac Decano et Capitulo Ecclesie, et Clero Ciuitatis Salernitane, ut Officium predictum cum Missa de communi unius Pontificis, cum Orationibus, et Lectionibus secundi Nocturni propriis, Annis singulis, tam eiusdem B. Gregorii quam eius Translationis diebus festis, sub ritu duplici recitare libere et licite ualeant, Apostolica auctoritate tenore presentium, perpetuam licentiam et facultatem concedimus et impertimur: non obstantibus constitutionibus et ordinationibus Apostolicis nec non D. Ecclesie, etiam iuramenti, confirmatione  Apostolica, uel quauis firmitate olia roboratis, statutis, et consuetudinibus, ceterisque contrariis quibuscumque. Datum Rome apud S. Marcum, sub Annulo Piscatoris, die 18 Iulii, 1609. Pontificatus nostri anno 5.« S. Cobellutius.

16. »Ioannes Beltranus de Gueuara, Miseratione Diuina et Apostolice Sedis gratia Salernitanus Archiepiscopus, Regius Consiliarius, et in presenti Neapolitano regno per sacram Regiam Maiestatem Generalis uisitator, inter alios celestes ac pene innumeros thesauros quibus diuine benignitati Salernitanam Ecclesiam ditare atque illustrare placuit, haud postremo loco numerandum profecto uidetur sancti Gregorii uII sacrum ac uenerandum corpus;  qui post tot labores, tot erumnas atque persecutiones, pro Dei Ecclesia fortissime et constantissime inuictissimo animo toleratas, tandem  in Salernitana ciuitate obdormiuit in Domino; ut quam in corpore mortali, sua uenerabili presentia, ad tempus letificauerat, etiam pretiosa morte, ad cenam nuptiarum Agni uocatus, in perpetuum illustraret. Nos autem, quamuis indigni, in Salernitane Ecclesie regimine constituti, cum, loca Diuine Maiestati dicata uisitantes, in ipsa Cathedrali nostra Basilica monumentum memorati gloriosi Pontificis accurate perspiceremus, et debito Celitibus honore ac ueneratione illum carere haud equo pati animo possemus; ex Apostolica Sede diploma nobis haud segniter impetrandum esse censuimus,  ut et congruus sancto Pontifici exhiberetur honos ab omnibus, et Salernitana ciuitas ex hoc in dies singulos magis magisque Dei promeretur clementiam, tam preclari Confessoris atque Pontificis Deoque cum primis accepti adiuta suffragiis. Ne illam quidem causam silentio pretereundam arbitramur, quam nulla unquam apud uos uetustas, nulla unquam delere debebit obliuio: quod, cum Salernitanum Capitulum  ab eodem Beato Pontifice magnos consecutum sit honores, alacriter atque omni studio ad illius ita bene de uobis meriti cultum atque uenerationem debetis incumbere. Hoc igitur tempore uolentes impetratum iam nuper a Sede Apostolica diploma  pie et fideliter exequi, auctoritate qua fungimur mandamus atque precipimus dilectis in Christo filiis, Capitulo et Clero ciuitatis nostre Salernitane, ut quotannis, iuxta commemorati diplomatis seriem, tam in Natalitiis S. Gregorii Pape celebrandis die 25 mensis Maii quam in festo Translationis eiusdem celebrando die 4 mensis Maii, Missam et Officium proprium sub duplici ritu, nostro iussu typis excusa, post hac ad ipsius gloriosi Pontificis honorem cantare uel recitare teneantur. Si quis autem huic nostre semper ualiture constitutioni parere contempserit, is quidem grauioris culpe uinculo apud tremendum Dei omnipotentis Tribunal sese nouerit illigatum, Datum Salerni, 11 Kal. Septembris, 1610.«

 17. His non contentus Beltraminius, egregiam ex marmore statuam, que hodieque extat, sculpendam curauit, ipsoque in sacello collocandam, usus periti sculptoris manu, nescio an etiam uera effigie uiuentis Gregorii, qualis Salerni potuit fuisse conseruata. Talis certe digna esset quam hic uellemus eri incisam representare, potius quam inuentum I. B. de Caualleriis, qui Gregorium proximosque decessores ac successores representauit barba rasa, contra temporis illius morem, ex Anastasiana S. Nicolai in Urbe tabula, cuius alibi exhibite supra meminimus, cognoscendum. Beltraminio, ad Pacensem in Hispania Ecclesiam translato, successit anno 1612 Lucius Cardinalis Sanseuerinus: qui tertio sui Archiepiscopatus  anno, suam quoque religionem erga B. Gregorium testatam facit, huiusmodi titulo, sub antiquiori Marsilii tabula, in alia similiter marmorea: »Ego Lucius Sanseuerinus, Archiepiscopus Salernitanus, altare hoc in honorem B. Gregorii Pape uII consecraui; eiusque sacrum corpus in eo inclusi; presentibus, annum unum; anniuersaria deinceps consecrationis die, ipsum pie uisitantibus, quadraginta dies uere Indulgentie de Ecclesie more concessi. A. D. 1614. die 4 mensis Maii.« Nouum hoc altare fuerit, quod iterande Translationis occasionem dedit: ea autem prudenter fuit in eumdem diem indicta quo prior, ne festa multiplicare opus foret. Eadem occasione crederent fuisse a Soanensibus impetratum Brachium; nisi misse mihi instructiones  dicerent Cardinalem Soanensem, Pauli u creatione sacro Collegio adscriptum, pio erga conciuem Pontificem affectu motum, cum Sede uacante Salerni resideret, ab eodem Paulo u impetrasse Pontificium Breue ad Capitulum Salernitanum, quo iubentur Canonici, ad solatium ciuitatis Soanensis, ipsiusque B. Gregorii honorem, insignem aliquam eius Reliquiam largiri. Hoc Breue, una cum commendatitiis Magni Hetrurie Ducis litteris, aliisque ipsius Cardinalis, per duos Soanensium Legatos oblatum Capitulo, persuasisse dicitur ut dextrum brachium iis donaretur, scriptumque esse de ea re instrumentum Notariale, et in archiuio Cathedralis seruatum. Hec cum uacante Salernitana Sede, Paulo autem quinto sedente, sic scribantur facta;  oportet ut facta sint digresso in Hispaniam Beltraminio, Lucio autem necdum suffecto, id est anno 1612. Sed quis tum fuerit inter Cardinales, cui Soana fuerit patria, discere non potui ex nouo Ciacconio Oldoini, nullum eiusmodi nominantis, inter sexaginta quos Paulus creauit: quare optarem ipsum instrumentum uidere, ex eoque dubii huius solutionem petere.

18. Que porro ipsius Sacelli iam toties memorati fortuna fuerit, ibidem post hac legitur in marmore, sequentibus uerbis, per D. Fabritium Pintum dictatis exarato. »Sacellum hoc Diuo Micheli Archangelo, Duci inuictissimo, a strenuo Milite Ioanne de Procida, Salernitano Patricio, ac patrie ornamento, olim dicatum; anno 1595. sacra Beatissimi Gregorii,  non Magni, sed Pontificis plusquam Maximi, translata sub aram accepit ossa; ut in Archangeli tutela iaceret mortuus, qui Rome dum uiueret arce S. Angeli a schismatico Imperatore Henrico se tutum reddidit; et Propugnatoris ecclesiastice libertatis reliquie defensorem haberent illum per quem a rebellantibus Deo spiritibus liberum se agnoscit celum ipsum. Tandem Eminentissimi Cardinalis Fabritii Sabelli munificentia, Salernitano Reuerendissimo Capitulo Sacelli iure donato, auctori uesperi Siculi possessores successere Canonici; qui Cardinalitiis et nomine et insigniis ab eodem ornati Pontifice; Gregorii Septimi glorias perpetuo canent, non gloriosam de Gallis reportatam a Ioanne uictoriam.«  Hec Pintus; que, sic intellecta quasi, usque ad Translationem predictam, alibi quam ipso in Sacello iacuerit Gregorii corpus; non satis consona essent prelaudato certissimoque Marsilii testimonio; proinde accipienda sunt citra eiusmodi restrictionem. Miror porro nullam hic fieri mentionem nuper defuncti Archiepiscopi Gregorii Caraffe, cuius atque memorabili munificentia idem Sacellum, ut mihi scribitur, noua undique pictura aureoque splendore exornatum resplendet: picturis autem illis precipue representatur honorifica Pontificis in Urbem exceptio, una cum Roberto Duce ipsam subuentus , inter fidelis populi acclamationes festiuas, Christi uicarium suppliciter uenerantis.



§ III. De monachatu S. Gregorii uII, et tempore Prioratus Cluniacensis ab eo gesti.


19. Que de hoc argumento continent Lectiones supra memorate, suis mendis non carent: nam et habitum Cluniaci susceptum a Gregorio asserunt, et Priorem inibi electum uidentur dicere, priusquam Romano Clero adscriberetur, quorum neutrum putamus cum ueritate subsistere: quapropter digna uidetur causa que hic accuratius examinetur. uite auctor Paulus, Sancti huius Pontificis primordia describens, num. 6. asserit quod »in pueritia auunculo suo, Abbati monasterii S. Marie in Auentino monte, ad instructionem liberalis scientie et compositionem moralis discipline, a parentibus commendatus . . . adolescentiam uero ingressus, profectus est in Franciam, domiturus ibi carnis petulantiam  et molestia peregrinationis et instantia eruditionis; inde post aliquot annos Romam rediturus, moram fecit aliquantum temporis in aula Henrici III . . . . Post hec Romam reuersus: cum studio perfectionis insisteret . . . ingredi statuit in partes Germanie et Gallie; cumque uenisset ad Aquas-pendentes,« triplici uisione prohibitus ultra pergere, »sicque in Romane Ecclesie solatium reuocatus, . . . Subdiaconus a Leone Papa IX. ordinatus, monasterio S. Pauli miserabiliter desolato prelatus est.« Hec legens, Abbatem factum uides; sed Regularis, an Secularis seu Commendatarius, merito dubitabis, dum in pregressis nichil inuenis unde intelligas Monachum reuera fuisse. Monachum tamen expresse uocat, qui scire optime potuit, dum ait: »In illis diebus  erat« ibi, scilicet Wormatie et anno 1047. cum Leo Pontifex coram Imperatore designaretur, »Monachus quidam Romanus, nobilis indolis adolescens, Hildebrandus nomine, clari ingenii sancteque religionis. Hunc igitur beatus Episcopus« Bruno Tullensis, postea Leo dictus, »uocauit ad se, rogauit ut simul Romam rediret.«

20. Monachus ergo Hildebrandus fuit, et quidem Monachus Romanus; utique eiusdem monasterii in quo fuerat puer educatus; nec nisi Monachus transiit in Franciam, nec aliter est in aula Henrici Imperatoris conuersatus: proinde monasticorum Fastorum Auctores, Dorganius, Menardus, Bucelinus, merito illum adscripsere suis. Maxime cum Ottho  Frisingensis dicat eum »Cluniaci Prioratus obedientiam administrasse,« quando Leo Pontifex designabatur. Sed dubium est quando id uerum esse potuerit si uerum est, quod solum anno 1046 transgressus est Alpes cum Gregorio uI; et adhuc erat adolescens, quando eum Wormatie secundo post anno inuenit Bruno. Quid? An uenerandi illi Patres, in tam grandi abbatis sui S. Odilonis etate, quantam habuit moriens anno 1048. exeunte, peregrinum adolescentem, paucis apud se mensibus uersatum, Priorem sibi constituerint, et mox ad aulam Imperatoris miserint? Atqui et in aula aliquantum temporis actum scribit Paulus precitatus, et aliquot annos in Francia traductos, priusquam Romam reuerteretur. Difficilis nodus: sed qui uidetur solui posse,  paulo laxius accipiendo nomen »Adolescentis;« et duplicem Hildebrandi profectionem trans Alpes distinguendo. sicut circa annum 1020. natus, postea etatis 16. Christi 1036. quando Romana Ecclesia fedissimis agitabatur procellis, sub tyrannide potius quam Pontificatu Benedicti IX, migrauerit Cluniacum adhuc tiro; et fortassis ex consilio auunculi sui, ne Romane urbis corruptissimis tunc moribus  inquinaretur etas tenera, et primum accensi igniculi pietatis tam mali exempli suffocarentur. Ibi ergo sex annos uel septem egerit sub optima S. Odilonis disciplina, donec iam satis notus atque probatus permissus est redire Romam, ad disciplinam  Cluniacensem in auunculi monasterium inducendam; prius tamen occasione aliqua dederit se in aulam Imperatoris, ac tandem Romam uenerit circa annum etatis 24. Christi 1044. Hic uero cum peiori omnia in statu reperisset quam antea, duobus simul Papatum gerentibus, eo scilicet quem dixi Benedicto IX. et recens contra hunc a Romanis electo Siluestro III; iterum deseruerit Babylonicam istam confusionem, in Galliam uel Germaniam se recepturus: sed iis quas dixi uisionibus ex itinere reuocatus, et in Clerum Romanum sit adscriptus a Gregorio uI: qui sub idem tempus utrique Pseudopontifici persuaserat male inuaso loco cedere, eoque commeritus fuerat ut ipse in eumdem eueheretur libera electione.

 21. Certe Hildebrandus ipse, factus postea Gregorius uII, in Concilio Romano protestatur, dicens: »uos scitis quia non libenter ad sacrum Ordinem accessi, et inuitus ultra montes cum Domino meo Papa Gregorio abii:« quibus uerbis satis aperte significat se, priusquam secunda ac passim notiori uice Roma abiret, extractum e monasterio fuisse, ad ipsius Gregorii uI famulatum, et Romane Ecclesie Clero donatum. Quomodo autem cum ipso Gregorio rursum Alpes transierit, paucis hic uidetur explicandum. Fuerat Gregorius uI in tam presenti necessitate Ecclesie, iustoque metu, ne Benedictus mutata uoluntate cessionem retractaret, non prehabito consensu Regis Henrici, hoc nomine Regis Germanie  Tertii, Imperatoris Secundi, ordinatus Pontifex. Cumque maximam reformande Ecclesie spem bonis faceret, malis uero metum; ii qui sibi conscii erant Ecclesiarum dignitates Simoniace possidere, uel fornicarie inquinare, facile animum Henrici, se preteritum dolentis, eo flexerunt ut, quando Romana Ecclesia iam dicebatur tres simul habere Pontifices, in Italiam ipse se conferret, tantum scandalum amoliturus in legitima Synodo Episcoporum. Non displicuit ea res Gregorio uI nichil dubitanti quin suam causam facile probaturus esset Regi, confirmandusque in Papatu. Sed longe opinione falsus est. Etenim, conuocata Sutrii Synodo, accusatus est ipse pecuniam dedisse Benedicto, adeoque incapax fuisse obtinendi Papatus. Hoc inopinato  successu perculsus Gregorius, uidensque Episcopos ad Regis uotum in sui damnationem depositionemque propensos; ultro cedens, eorum arbitrio se permisit; quamuis eo quod accusabatur facto, non commisisse Simoniam, sed solum iniuriam auertisse ab Ecclesia; neque emisse a Benedicto dignitatem, sed eamdem ex merito a Clero Romano obtinuisse plusquam uerosimiliter sustineant alii; unde et a S. Petro Damiani laudatur, et Ecclesiastici status reformationem ab eo habuisse principium agnoscunt Rudolfus Glaber, Ottho Frisingensis, aliique. Quo posito, sicut Ioanni Gratiano  honori fuit Ecclesiam redemisse ab ea cui mancipata iniuste erat seruitute, et sustulisse schisma quo affligebatur;  sic etiam uerti laudi debet quod, uidens suam promotionem displicere Principi Synodoque Episcoporum, licet de causa informatis, renuntiare maluerit, quam a se constitutam pacem obtinendo dissoluere.

22. Hac autem in tota re maximi faciendum est Hildebrandi, licet adhuc iuuenis, iudicium; quod senior postea summe auctoritatis suffragio confirmauit, probauitque quanta etiam iuuenis constantia fuerit. Sic enim scribit Ottho prelaudatus: »Hunc Gratianum, Alpes trascendentem, secutum fuisse tradunt Hildebrandum, qui postea summus Pontifex factus, ob eius amorem, quia de Catalogo Pontificum semotus fuerat, se Gregorium septimum uocari uoluit; et, sicut in Lucano habes,

 »uictrix causa diis placuit, sed uicta Catoni: ita et huic Hildebrando, qui semper in ecclesiastico rigore constantissimus fuit, causa ista, in qua sententia Principis et episcoporum preualuit, semper displicuit.« Ms. nostrum de Gratiano predicto agens, dicit quod post abdicationem ductus extitit in Cisalpis partibus; utique ab imperatore, nouandarum rerum occasionem sic auferente iis quibus intelligebat non plane probari factum. Hic si mendum nullum latet, dicendum erit Gratianum et Hildebrandum ad aliquod Longobardicorum monasteriorum se recepisse, puta S. Saluatoris iuxta Papiam; quippe quod ante annos circiter sexaginta, ex Cluniacensis institutionis forma per S. Maiolum reformatum, ubique celebrabatur fama seuerioris  discipline. In eo tamen diuturna mora eisdem fuisse non potuit: quia non placuit discedenti ex Italia imperatori, cis Alpes relinqui Gratianum.

23. Quo autem eum deduxit Hildebrandus? »In Gallia,« inquit ad an. 1049 Baronius, »profectus cum Gregorio uI apud Cluniacenses, penes quos sciebat monasticam uigere obseruantiam, habitauit, monachus inter monachos degens.« Addo ego, »et pridem notus hospes, atque omnibus pro merito eximie uirtutis sapientieque carissimus:« Ad quas eius prerogatiuas cum accederet gratia auctoritasque Gregorii, licet iam depositi, apud Cluniacenses monachos pro merito ingens; mirum non fuerit, si eum S. Odilo priorem constituerit, sustentaturum  uigore adolescentie  senectutem suam ipsique Gregorio maiori cum potestate ministraturum necessaria. Interim contigit Rome mori, non solum suffectum Gregorio Clementem sed etiam Damasum, ambo eius nominis secundos, omniaque misceri a Benedicto, iterum in Sedem Apostolicam regredi moliente: quare Romani optimum censuere, legatione missa, rogare regem, designaret ipse quem eligi a se Pontificem uellet. Huius autem rei fama Cluniacum perlata, existimo Hildebrandum excurrisse ad regem, cui iam pridem carus fuerat, si forte ei persuadere posset restituere Gregorium, quem non credebat citra iniuriam aliquam loco motum, sciebatque eodem quo flagrabat ipse reformande Ecclesie  zelo estuare. Sed alium huic itineri exitum destinauerat Deus; quia per talem occasionem uenit in notitiam noui Pontificis, exeunte anno 1047 designati; qui, hominem nactus Romane urbis uitia et corruptelas non scientem minus quam odientem, crediderit cum sibi consilio et auxilio utilissimum esse posse, si secum uenire persuasisset.

24. Ottho Frisingensis paulo aliter rem narrat, quasi per Gallias iter Romam tenens nouiter designatus Pontifex, et Cluniaco transiens, ibi inuenerit Hildebrandum priorem: additque quod hic illum »adiens, emulatione Dei plenus, constanter de incepto redarguit; illicitum esse inquiens per manum laicam Summum Pontificem ad gubernationem Ecclesie uiolenter introire: uerum, si suis  credere uelit consiliis, utrumque, et quod maiestas imperialis in ipso non exacerbetur, quodque libertas Ecclesie in electione canonica renouetur, se pollicetur effecturum. Inclinatus ille, ad monitus eius purpuram deponit; peregrinique habitum assumens, et ducens secum Hildebrandum, iter carpit. Igitur ad Urbem usque uenientes, consilio Hildebrandi a clero et populo in Summum Pontificem Bruno,« mox Leo dictus, »eligitur.« Nihil quidem de assumpta purpura habet uita Leonis; et quoad habitum peregrini, eum susceptum ait, post natalem domini Tulli celebratum. Nolim tamen propterea reiicere totam narrationem auctoris tam antiqui, et non solum seculo post rem gestam scribentis; modo permittat excusare et corrigere leue erratum in loco,  et quod ille Cluniaci factum ait, actum Wormatie credere. Profitetur in Romana synodo supra citata »Gregorius uII.« quod qui »inuitus ultra montes cum domino suo papa Gregorio uI abiit, magis inuitus cum domino suo papa Leone ad specialem« Romani cleri »ecclesiam rediit.« Credo autem non alia conditione consensisse in reditum, quam si Leo, consilio isti suo obsequens, Romam priuatus ingredi decerneret, cleri consensum liberum in sui electionem requisiturus; quamuis id fortassis non erat omnino necessarium, si per compromissum Romanorum ipsorum arbitrium eligendi Pontificis fuit imperatori delatum, uti existimant aliqui contra mentem Baronii. Ms. nostrum de uitis Pontificum,  de Leone agens: »Hic a Deo, inquit, electus Pontifex, ad urbem deuenit Romanam, secum deducens Hildebrandum, qui cum papa Gregorio ad partes illas ierat . . . et eiusdem Hildebrandi consilio omnia in itinere et in hac ciuitate fecit.«

25. Sed querat hic fortassis aliquis qua fiducia Hildebrandus, sesquianno duntaxat in curia Romana uersatus cum Gregorio, indeque iam alterum sesquiannum absens, potuerit tam efficax auxilium Leoni polliceri ad obtinendum cleri ac populi Romani consensum, nedum reipsa exhibere. Si liceat aliquid diuinare, dixerim id pollicitum Hildebrandum, non fiducia proprie auctoritatis, quam scire debebat Rome fore exiguam; sed aliene, S. Odilonis uidelicet sui abbatis, et magistri sui Laurentii  Amalfitani archiepiscopi; quos ambos tum Rome esse sciebat, et pro egregie sanctitatis merito maxima ibidem pollere auctoritate ac gratia. Utrumque ex S. Odilonis uita scimus: quia cum hic Siluiniaci in Gallia obiit, ultima die anni 1048 sub noctem, necdum integer annus effluxerat quod Roma redierat; Laurentius autem  eidem ibi egrotanti per menses quinque maximo solatio fuerat, uir, S. Petro Damiani teste, »qui potens in litteris ac bigiossus, Grece nouerat et Latine; et, quod longo prestantius est, laudabilis uite claritate pollebat,« mortuus ibidem Rome proxima post mortem S. Odilonis Quadragesima: in cuius altera et antiquiori uita per Liziardum, idem Laurentius appellatur »uir per omnia sanctissimus  in Scripturis utriusque lingue facundissimus, istiusque Patris familiarissimus; quorum uterque animus conglutinabatur indiuidui amoris spiritu.« Si interrogas ubi et quando magistrum Laurentium habuerit Hildebrandus; ex mendacissimo Bennonis ore disce certissimam ueritatem. Accusat hic Gregorium sextum quod »Laurentium Rome agentem domi semper retinuit, in suo archipresbyterio S. Ioannis, ante portam Latinam;« nec dubium quin etiam in Lateranensi patriarchio, cum esset Pontifex domesticumque clericum uel secretarium haberet Hildebrandum. Hunc autem nesciremus fuisse Laurentii discipulum, nisi idem Benno, satanico furore contra illum actus, nos id docuisset;  dum Baronio teste  in illum declamat, ut »insignem magum, malorum omnium Benedicti IX complicem, doctorem et principem maleficiorum, qui et aruspicinam publice exerceret, magiamque et alia id genus uetita Rome palam cunctis discere uolentibus profitebatur; a quo et Hildebrandus eius discipulus easdem magicas artes, legibus diuinis et humanis improbatas, didicerit.« Horum igitur duorum et aliorum forsitan eximiorum uirorum, Rome tunc pariter commorantium, operam sibi in tanti momenti negotio procurando minime defuturum sperans Hildebrandus, potuit quod pollicitus est, cum fiducia optimi successus, spondere Leoni. An autem Romam aduenientes ibi adhuc S. Odilonem repererint,  incertum mihi est; Laurentium plane debuerunt inuenisse.

26. Porro ad excusationem Ottonis Frisingensis perperam Cluniaco attribuentis quod factum Wormatie erat, hoc etiam facit, quod minime dubitari possit quin ex itinere, per Lotharingiam Burgundiamque instituto, Cluniacum deflexerint Leo et Hildebrandus. Secundo enim Arari commodissima Lugdunum uia est: in cuius medio ad dexteram ripam est Cabillonensis ciuitas, et duabus inde ad occidentem leucis Cluniacum; quo Leonem quidem inuitare poterat tum sanctitas celeberrima loci, tum Gregorii Expontificis ibi alloquendi commoditas, a quo posset opportunissimis consiliis informari; ipsum uero Hildebrandum eodem trahere debebat  necessitas abdicandi Prioratus, et statum monasterii constituendi, necdum ex Italia reuerso Odilone abbate. Quanto deinde Leonis pontificis anno Hildebrandus prefectus sit monasterio S. Pauli regendo reformandoque, nullus explicat. uisionem ipsimet ea de re factam Paulus Bernriedensis refert num. 8, similem aliam Leoni oblatam sic describit Ms. nostrum: »Postea, ad regendum, ecclesiam S. Pauli« Leo »tradidit« Hildebrando, »pro quadam uisione quam uiderat; uidelicet quia B. Petrum in predicta uisione hilarem uidebat, B. Paulum tristem et turbulentum erga se prospiciebat.«



§ Iu. Quomodo ordini uallumbrosano nuper ascriptus Sanctus hic sit.

27. Premissa, collatis undique auctorum testimoniis,  solum habere uel per coniecturam potui de Gregorii uII monachatu; donec, ante non multos annos, amicus noster Tiberius Petraccius, sui uallumbrosani ordinis tunc procurator generalis, nunc abbas S. Michelis Pistorii, obtinuit a sacra rituum Congregatione Decretum, signatum 21 Ianuarii 1693. Quo tum nonnulli ordinis istius sancti iubebantur Martyrologio Romano inscribi, tum ad elogium Gregorii nostri supra relatum expresse addit, quod fuit »ordinis uallumbrose.« Postea 4 Martii eiusdem anni, alterum emanauit decretum, ad eiusdem procuratoris instantiam; quo approbantur concedunturque lectiones proprie de eisdem sanctis, ac nominatim de »S. Gregorio papa uII,« ubi dicitur quod, »cum a seculo alienus soli Deo seruire  cuperet, monasticam uitam professus, cenobium S. Benedicti in patria sua exstruxit, sub instituto uallumbrosano, quod pridem amplexus fuerat.« Historie uallumbrosane parens et eruderator diligentissimus Ambrosius Locatellus, centum ab hinc annis, »Gregorii uII« sepe meminit cum laude, tanquam suo ordini optime affecti; ac nominatim cap. 63, eadem Italice referens, que in uita mox alleganda exprimuntur latine, de gestis in synodo Romana sub Alexandro II, ubi plerique prelati ipseque etiam S. Petrus Damiani obsistebant monachis a S. Ioanne missis ad Petrum episcopum Florentinum Simonie accusandum: exprimuntur autem his uerbis: »Interea insurrexit in concilio quidam uir  egregius et excellentissimus, alter quasi Gamaliel nomine scilicet Hildebrandus, monachus et archidiaconus Ecclesie Romane et cardinalis: qui prius fuit prior monasterii Cluniacensis ordinis S. Benedicti, et qui post decessum Alexandri II Apostolica est dignitate preditus. Et quia placuit sibi ut fieret defensor cause Christi, factus est postea uicarius eiusdem Christi, hoc est Papa, et uocatus est Gregorius uII. Qui, dum esset cardinalis, hanc controuersiam prudenter audiens, et auctoritatem canonum sapienter perpendens, monachorum in uniuersis adiutor et defensor nobiliter exstitit; quos non pedetentim ratiocinando, sed aperte atque fortissime defendit, contra omnium opinionem.«

28. Sed neque hic auctor, neque ipsum aliosque  sui ordinis scriptores antiquiores pre oculis habens Locatellum prefatus, isto uel alio ubi res ferebat loco dixerunt uspiam, ordinis uallumbrosani monachum fuisse Hildebrandum. Solum cap. 67, inuenio eumdem Locatellum narrare, quomodo idem Hildebrandus, Florentiam ueniens cum predicto papa Alexandro, ad componendam discordiam inter monachos et episcopum anno circiter 1063, tentandum sibi proposuerit S. Ioannis Gualberti patientiam, ad capiendum experimentum solide fucateue sanctitatis, compositis ad iniurie speciem uerbis: »Quorum tamen omnium  memoria ei exciderit, mox atque in sancti conspectum uenit. Quam adeo sibi, alioquin eloquenti, insolitam obmutescentiam pro miraculo accipiens cardinalis,«  inquit Locatellus, »pro indicio eam habuit Dei, sanctitatem uiri comprobantis; eumque deinceps dilexit ut fratrem, et ex hora annumerari uoluit filiis nostre religionis uallumbrosane.« Ut uera hec esse probarentur omnia, spiritualis tamen filiationis nomen, quo nonnullis religiosis ordinibus ascribi se faciunt cuiuscunque conditionis ac sexus fideles pii, adeo late se extendit, etiam ad laicos et coniugatos, ut ea sola ratio egre uideatur sufficere ad aliquem sanctum uni particulari ordini ascribendum ut proprium; sic enim una eademque persona in multos posset ordines distrahi, et contentionum fatuarum ansam prebere, certantibus partibus, utri plus iuris in ipsam competat. Ad manum exempla sunt, sed nichil attinet ea nunc adducere; solum  dico quod, si Petraccius aliud nullum habuit fundamentum sue pretentionis quam dictum Locatelli testimonium, infirmum illud omnino habuit. Sed prius quam id demonstrem, exhibenda est quedam ipsius Hildebrandi iam pape Epistola post mortem sancti fundatoris scripta hoc tenore:

29. »Gregorius episcopus, seruus seruorum Dei, clericis, monachis ac religiosis laicis, disciplinam sancte recordationis Ioannis Gualberti abbatis imitantibus, salutem et apostolicam benedictionem. Licet uenerande memorie eumdem Ioannem Patrem uestrum corporeis oculis non uiderimus, quia tamen fidei eius puritas in Tuscie partibus mirabiliter resplenduit, multo eum amore dileximus. Cuius sancte  conuersationis quamuis uos imitatores esse studiosos non ambigimus; ut uigor rectitudinis uestre ad exstirpandam de agro Dominico zizaniam sollicitius inuigilet attentiusque ferueat paterne uobis exhortationis uerba impendimus. uos itaque, dilectissimi, in quantum possibilitas permittet, uitam illius sequentes, et uere filios eius et heredes simili uos conuersatione probantes, uiriliter agite et confortamini in Domino et in potentia uirtutis eius. Documenta sanctarum Scripturarum, quibus hereticorum argumenta destruuntur et fides sancte Ecclesie defenditur contra membra diaboli, mens uestra quotidie meditetur, et ea qua solet libertate in malorum confusione erigatur. Eos autem qui in uobis confidunt, et consilium religionis uestre sequi disponunt,  more predicti Patris uestri suscipite, et de iis que ad salutem eorum pertinere uidentur sanctis exhortationibus instruite; ut non solum uestra, sed et uos sequentium circumpositi populi considerantes sancta opera, glorificent Patrem uestrum qui in celis est. Nos autem ipsum amorem quem Patri uestro et uobis olim impendimus, donec nostros spiritus rexerit artus, exhibere desideramus; et tanto quidem deinceps maiori uos caritate fouebimus, quanto uos in diuinis negotiis feruentiores esse probabimus; quibus non solum spirituale, sed et seculare, si necesse fuerit, auxilium, Deo adiuuante, ministrabimus. uos igitur omnipotentem Dominum exorate ut ipse uires et facultates nobis tribuat, quatenus suscepti regiminis importabile  pondus possimus tolerare, et sanctam ecclesiam in statum antique religionis reducere. ualete.«

30. Obiit S. Ioannes Gualberti 12 Iulii, ipso quo pontifex Gregorius fuerat anno 1072, paucis diebus post episcopalem seu pontificalem eius consecrationem, factam, sicut infra ostendemus, die 30 Iunii; adeo ut hec fuerit una ex primis Gregorii, iam episcopum se scribentis, epistolis. Hanc autem nobis suggessit sancti Fundatoris uita, quam ex ms. ecgrapho Ripolensis prope Florentiam Abbatie, apud Reuerendiss. Abbatem Ascanium Tamburinum Florentie asseruato, habemus beneficio illustriss. D. Francisci Redii. uite illius Auctor ita de seipso in Prologo loquitur: »Rogante Reuerendo in Christo  Patre D. Bartholomeo Abbate monasterii S. Bartholomei de Fossato, Ordinis uallumbrose et diecesis Ianuensis; ego D. Andreas de S. Ambrosio, natione ciuis Ianuensis, et humilis Prior monasterii S. Matthei diecesis Ianuensis, Ordinis S. Benedicti. . . nouissimus et tantillus inter tantos eiusdem B. Ioannis discipulos, qui eius gesta, uirtutes et signa descripsere, aggrediar in nomine Domini, . . . . fabricare unicum opus de scriptis dictorum discipulorum, ac etiam de aliis gestis eiusdem B. Ioannis habitis ex archiuiis maioris monasterii uallisumbrose, mihi traditis Florentie anno Domini 1419 de mense Septembris; ac etiam ex aliis gestis, habitis ex scriniis dicti monasterii S. Bartholomei de Fossato. . . . Sed ut dubitationis  occasionem subtraham, per singula que describo, quibus mihi hec auctoribus sint comperta superius manifestaui et iterum manifesto, quia ex scriptis discipulorum suorum, quorum nomina sunt hec: D. Acto, qui fuit Pistoriensis Episcopus; et D. Andreas, qui fuit Abbas monasterii S. Fidelis Strumensis eiusdem Ordinis uallisumbrose.«

31. Egimus de B. Andrea iam nominato die 10 Martii, et num. 13 doluimus preclarum eius opus de Sancti Ioannis uita modo nuspiam reperiri. Sicut tamen S. Arialdi Martyris uita, ab eodem conscripta, et a nobis danda 28 Iunii, feliciter hoc seculo emersit in lucem, ita speramus illam quoque alicunde prodituram e tenebris, prius quam sub manus nostras ueniat Iulius. Iste autem Andreas, uiuente adhuc  Sancto Fundatore florebat, in expugnandis Simoniacis, B. Arialdi Martyris apud Mediolanenses adiutor fidelis, anno 1060. S. Acto, sicuti iam uidimus ad eius Natalem 22. huius mensis Maii, mortuus anno 1155. et circa 1070. primum natus, nulla ratione potuit uiuentis sancti discipulis adnumerari; sed sua accepit ex illis, ac nominatim ex B. Theuzone uno ex primis qui usque ad annum 1095. dicitur uitam propagasse, ac nonnulla de uita Sancti patris mandasse litteris. Hic uero Thenzo, prout eius uerba allegantur ex ueteri traductione italica anni 1250. existente in archiuio uallumbrosano, non Hildebrandum, sed Gregorium Cardinalem nominat, cui res superius narrata usuuenerit: pro quo si Hildebrandum S. Atto constituit, ratus per anticipationem  uocari Gregorium, ex propria id fecit coniectura, eaque minime solida; cum Gregorius Papa profiteatur quod sanctum »corporeis oculis non uiderit« umquam. Alphonsus quidem Ciacconius, in uitis Pontificum et Cardinalium, eiusque recognitores amplificatoresque uictorellus, Ughellus, Oldoinus, pro anno 1063, in quem incidisset congressus iste cum S. Ioanne, nullum nobis exhibent Cardinalem Gregorium. Sed cum certum sit multos ab iis medio isto euo pretermissos, quorum notitiam non fuerunt assecuti, quod uel sola supplementorum identidem adiunctorum copia probat; nichil obest quo minus cogitemus, sub Alexandro Papa II. inter Cardinales reuera fuisse Gregorium aliquem, necdum aliunde notum: quod centum post annis non discernens  S. Atto male supposuerit Hildebrandum Cardinalem, dictum in Pontificatu Gregorium.

32. Interim manifestam contradictionem uerborum Attonis et Locatelli cum ipsiusmet Gregorii assertione agnoscens Didacus de Franchis, Ripolensis Abbas, in Historia S. Ioannis Gualberti sub annum 1638. libris duodecim Italice uulgata; alibi quidem, notatis ad utrumque marginem accurate locis uerbisque Auctorum, fidem suam liberat; in libro autem undecimo, tractans precitatum argumentum, et in extimo margine adnumerans Italica uerba Theuzonis, ubi Gregorii meminit; in altero, Latina uerba Lectionum propriarum anno 1624. editarum  in quibus Hildebrandi nomen exprimitur; omittit omnia ex quibus intelligi posset in conspectum Sancti reuera obiurgatorem premeditatum uenisse. Imaginatur autem sibi Auctor iste, quod cardinali preordinata uerba recolenti priuatim apud se, eorum exciderit memoria; postea uero eumdem petito alloquio frustratum esse, eo quod Sanctus nemini se conspiciendum tunc temporis preberet, sed omnia per internuntios et litteras ageret. Quod sane pro eo rerum articulo, quo geri personaliter tam difficilia negotia debuissent, incredibile uidetur, nullo id ueterum asserente. Tum Auctor interrupta que dixi S. Attonis uerba Latina resumens, in margine pagine 429, illo citato, hec habet: »Deinceps tantus inter utrumque firmatus est amor, quantus inter  amicos carissimos et uterinos solet esse germanos.«

33. Habes fontem filiationis, a Locatello primum excogitate gratis, a Petraccio magis etiam gratis sic accepte, et in Lectiones Martyrologii matutinique officii inducte, quasi »uallumbrosanum institutum pridem amplexus« tenuisset Hildebrandus. Quam autem »pridem?« Audi iterum Lectiones: »Monasticam uitam professus, cenobium S. Benedicti in patria sua extruxit sub instituto uallumbrosano, quod pridem amplexus fuerat, deinde profectus in Galliam in monasterio Cluniacensi permansit.« Rome ergo, adhuc totus iuuenis ac pene puer, uallumbrosanum institutum amplexus est Hildebrandus, ante annum 1046, si amplexus est unquam. Atqui nullum uallumbrosani instituti monasterium  eo seculo Roma habuit: quod autem nunc habet sub titulo S. Praxedis, primum uallumbrosanum esse cepit circa annum 1170, si recte tempus quadringintorum annorum subduxit Onuphrius Panuinius, in libello de precipuis Urbis ecclesiis edito sub annum 1570. De monasterio Soanensi  agens prelaudatus Didacus de Franchis lib. 8. pag. 254. ad extremam Ioannis etatem refert acquisitionem loci suburbani de Caluello dicti, quem eremite pauci tunc habitabant; et ubi edificata paulatim Abbatia predicta, anno denique 1496. intra ciuitatem translata est, reductis eodem Eremitis. Cum autem huius loci meminit Didacus, non obliuiscitur annotare quod  »Soana »sit« patria famosi monachi Hildebrandi:« addit et traditionem incolarum esse  quod sua presentia locum aliquando dignatus sit ipse S. Ioannes: et credemus de fundatore Hildebrando nil dicturum fuisse, si uel eminus quidpiam subolfecisset?

34. Uniuersim uero, quod ad Gregorium Papam uII. uallumbrosanis Sanctis adnumerandum, attinet, prefatus Didacus lib. 9. pag. 293. aliam causam non assignat quam »obsequii et gratitudinis, quia S. Ioannem Gualbertum canonizauit, et primum Ordini Cardinalem dedit S. Petrum Igneum: eodem plane modo quo Ordo uallumbrosanus conseruat honoratam memoriam uictoris Pape II, similem ei quam retinet Beatorum suorum; non pro  cultu sanctitatis, sed pro obsequio gratitudinis; propterea quod primus ille fuerit qui nouiter natam Congegationem Apostolicis Priuilegiis communiuit. Sed hanc piam, inquit ille, et honestam consuetudidinem non satis cognitam habentes extraneorum aliqui, uitio nobis inconsiderate uertunt; attribuentes ipsam desiderio immodico augendi numerum illustrium apud nos personarum.« Bene sit anime Scriptoris, candidissimi simul et discretissimi; qui citra preiudicium ueritatis, sciuit mentem Ordinis, Gregorium et uictorem appellantis suos, sic explicare, ut eam nec ulterius extendi per ignorantiam patiatur, nec aliis obligationem inducat uallumbrosani Ordinis titulum attribuendi iis quos, quia consuete Professionis uinculo ipsi non fuisse adstrictos sciunt,  absque eiusmodi titulo appellare malunt, propter periculum ambigue significationis in uulgo, titulum eiusmodi accepturo secundum magis obuiam strictioremque notionem. Interim per illam sinceram Didaci confessionem, non solum intelligimus quo sensu precitata uerba apponi Martyrologio et in Lectionibus recitari petierit Petraccius, et sacra Rituum Congregatio approbarit; sed habemus uiam expeditam et commodam ad explicandas innumeras tricas, nobis obiectas sepius sepiusque obiiciendas ab iis qui dolent quod, inherentes communiori uocum in uulgo usurpatarum acceptioni, eos omnes Sanctos non proferamus sub titulo sui Ordinis, quos illi quacumque ratione adscribendos ipsorum maiores estimauerunt; quosque in propriis cuique Ordini  Officiis priuatim sic tribui, indulget potius quam mandat Ecclesia. Si quid autem neque amicissimus nobis Petraccius, neque uallumbrosani Monachi, quorum hospitio liberali nos illum usos caritateque mirabili adiutos gratanter monuimus, non succensebunt mihi quia suam mentem hic explicui: sic opto ut alii quicumque Religiosi nos habeant excusatos, quoties absque sui Ordinis titulo agimus de aliquibus Sanctis, de quibus ipsi, uel ex antiquo usu, uel ex recentiori Congregationis sacre indulto, Officium recitant tanquam de suo, quando titulus iste nobis minus certus exploratusque est. Quoniam uero non est ab omnibus speranda ea moderatio qua uallumbrosanos Patres hec lecturos  confidimus, conueniet ut talis omissionis causas subinde reticeamus, neque ad eas proferendas inuitos uelit cogere quisquam: ne, postea quam eas protulerimus, sero peniteat importunitatis male consulte, uelitque eam questionem nunquam motam contra nos fuisse. Unum addiderim, quod, hisce iam ad prelum postulatis, uenerit epistola Dom. Placidi Poltri uallumbrosani, nescio quid noue probationis pollicens, quod libenter in Appendice post Tomum 7 danda expendam, et quatenus potero etiam sequar: proinde dicta hactenus accipiantur citra preiudicium sententie, aliquando forte melius quam nunc usque sit factum, comprobande.



§ u. Stemma Sancti Genealogicum, eiusque ordinatio Episcopalis.

 35. Superiori Paragrapho sepe mihi memoratus Reuerendiss. Abbas Petraccius, de suo Ordine simul ac S. Gregorio non solum mereri bene studuit, quod explicato iam sensu ipsum huic innexuerit per additiones factas ad Romane Ecclesie Martyrol. et sue Congregat. Breuiar. fauente sibi in his omnibus, et difficultates magnas superare faciente Cardinali Bona, cuius iudicio rem commiserat sacra Rituum Congregatio; sed omnes etiam ingenii atque studii sui neruos intendit, ut sanctorum, nouis Officiis ad ipsius instantiam donatorum, genus quam clarissimum fuisse ostenderet; ipsosque inter se non spirituali magis profectu similes, quam prosapia carnali coniunctos. Scrutatus ergo latebras archiuiorum, stemma eorumdem genealogicum texuitquod  ut huic loco insererem obnixis a me precibus rogauit, Florentine nobilitatis iudicia explorare cupiens in nostro opere, interim dum suum luci parat tractatum, in quo productis ueterum instrumentorum tabulis comprobetur ueritas graduum singulorum, quoad affinitatum nexus et consanguinitatis progressus. Non erat nobis tam propinqua prelo dies 25 Maii, quam sibi persuadebat ista scribens Petraccius, uixdum inchoata annis ab hinc 10. impressione primi Tomi; sed, priusquam huc ueniretur abunde fuit temporis, ut ille suum interim tractatum ederet. Hoc autem cum non fecerit; et eruditi Florentie uiri, quibuscum schema predictum communicaui, responderent, plus eo sibi uideri pollicitum Auctorem quam solide possit comprobare;  nec ego consultum puto, locum ei dare in opere nostro, et sumptus facere in celaturam genealogice arboris, parum firmis forsan radicibus nixe.

36. Liceat tamen uerbo indicare pretense a Petraccio Genealogie seriem. Presumit ille Aldobrandescam gentem, in Hetruria nobilem, que nunc nominari desiit, deficientibus masculis, mulieribus autem in Ursinam et Sforziam familias innubentibus, ex Carolingico Francorum Regum stemmate fluxisse; in eademque Domo frequens nomen Hildebrandorum, indeque eo seculo quo cognomenta firmari in familiis nobilioribus ceperunt, »Aldobrandescorum« cognomen natum: pro anno autem 948. producit quemdam Hildebrandum, Theuzonis filium,  qui Comes Soanensis simul et Tuscie Marchio, genuerit uillam, matrem S. Ioannis Gualberti uallumbrosanorum Fundatoris; et Bonizonem, anno 979. Gomitem Pitaliciensem ac Soanensem, patrem S. Gregorii Pape uII, adeo ut consobrini inter fuerint sancti illius duo, Abbas et Pontifex. Ex eodem porro Bonizone Petraccius facit nasci Desiderium, Comitem Soanensem, a quo genitus sit Petrus Igneus ex Ordine uallumbrosano Cardinalis, defunctus anno 1078. die 8 Februarii; et Aldobranda, mater S. Bernardi, ex eodem Ordine Episcopi Parmensis et Cardinalis, defuncti anno 1133. die 4. Decembris. Ita ille. Alia deinde schematis eiusdem parte, S. Gualberti paternum genus ducit a quodam Schiaua Comite uallis-Pescie, ex Longobardorum Regibus  orto; Bernardi uero Sancti, ex Ubertis; familia  ab antiquis Romanis propagata, licet recentius nomen sit, tractum ab Uberto aliquo nominis eius primo, qui seculo 10. uixerit. Penes assertores probatio sit istarum tam antiquarum originum: Petraccius incumbit documenta proferre, quibus Sanctorum Ioannis Gualberti et Gregorii uII. processio a Comitibus Soanensibus, et cognatio tam propinqua, probentur. Nam quidquid sit de sancto Abbate, quem nobili genere natum extra controuersiam est; de Pontifice uereor ut Petraccius aliud fundamentum habuerit, ipsum ad Aldobrandescos trahendi, quam quia hi genus suum referunt ad Hildebrandos Soane Comites, Soane autem ille natus dicitur, et Hildebrandi nomen  in baptismo intulit. Sed nouum non est ea nomina, que Principibus familiaria sunt, inter eorumdem subditos, quantumuis ignobiles, frequentari intuitu suorum Dominorum, aut alia ex causa.

37. Cardinalis Baronius, ad annum 1073. n. 15. de Hildebrando iam electo Pontifice acturus, cum dixisset quod »alii Soanensem, alii Senensem fuisse tradunt« , »humili loco natum« asserit, parente fabro: quod ignominie, inquit, causa aduersarios ei obiecisse comperimus; cum ex hac parte magis laudandus esset, quod euidentiora in eo ex his elucescerent ueri Apostolatus signa; siquidem Apostolus dicat: »uidete enim uocationem uestram,  Fratres, quoniam non multi potentes, non multi nobiles; sed que stulta sunt mundi elegit Deus, ut confundat fortia, et ignobilia mundi et contemptibilia elegit Deus et ea que non sunt, ut ea que sunt destrueret, ut non glorietur omnis caro in conspectu eius .« Hec Apostolus; cum aliquot superbe nimis respuat humanus fastus illum natalis titulum, quo Deus Filium suum omnem hominem factum uoluit insignire, ut fabri filius diceretur. Addunt uero ista de fabri filio, quod, cum puer luderet ad pedes patris, ligna dolantis; ex reiectaneis segmentis, cum nesciret litteras, casu elementa illa formarit quibus simul coniunctis illud Dauidicum exprimeretur oraculum: Dominabitur a mari usque ad  mare ; quo significaretur, manum pueri ductante Numine, eius fore amplissimam in mundo auctoritatem.« Ita Baronius, sed nullum nominatim Auctorem uel in margine laudans: eadem uero in lectionibus Officii proprii sic narrantur, ut generis eius ignobilitati non suffragentur, dicuntur enim euenisse, »cum paruulus ad pedes fabri, ligna edolentis, iam litterarum inscius, luderet,« non »ad pedes patris fabri;« quin potius nobilitati minime uulgari fauet, quod, in Mss. nostris uitis Pontificum, »Nepos Gregorii« Rusticus, »Prefectus Septem soliis,« ad instar artis munite domui, eamdem tenuisse dicatur contra obsidentem eam machinisque admotis quatientem Henricum imperatorem: cuiusmodi officium non uidetur plebeio homini  committendum fuisse. Taceo de »Auunculo Abbate monasterii S. Marie in Auentino,« de quo uita n. 5; licet enim generis clarioris ratio non parue considerationis semper fuerit etiam in monasticarum Prefecturarum collatione, minus tamen inusitatum est ad eas prouehi etiam infimo loco natos, quam stirps non dederit claritatem, moribus, meritis, aut litteris conferentibus.

38. A primo Gregorii in terris Natali, transeo ad alterum sanctiorem in Cathedra, quem more institutoque maiorem annue eum celebrasse dubitandum non est. Dubitari tamen potest, quo die eum celebrauerit, eo quod Lambertus Schafnaburgensis illius ipsius temporis scriptor, ad annum 193, quo electus Pontifex Gregorius est, die   10 Kalendas Maii, dicit quod Regis consensum prestolans, primum ordinatus fuit »anno sequenti in purificatione S. Marie;« cum Acta Pontificalia apud Centium Camerarium asserant quod »Rex, mox ut electionis ueritatem cognouit, assensum prebuit, et Gregorium uercellensem Episcopum, Italie regni Cancellarium, ad urbem transmisit, quatenus auctoritate regia electionem ipsam confirmaret, et consecrationi eius interesse studeret: quod sine dilatione factum est. Nam infra octauam Pentecostes in Presbyterum Hildebrandus ordinatus est, et in Natali Apostolorum in Romanum Pontificem consecratus.« Pentecoste illius anni, qui Pascha habuit 31 Martii, et litteram Dominicalem F, celebratum fuit 14 Maii: Natalis uero Apostolorum cecidit in  Sabbatum. uideri autem posset ex peculiari electione ipsius sancti Pontificis assumptus is dies, cum alioqui soleret in Dominicis Pontificum consecratio fieri, quia meminerat quod ipsum Apostolorum Princeps Petrus »ab infantia sub alis suis singulari quadam pietate nutriuit, et in gremio sue clementie fouit,« uti antea ad Saxonia Principes scripserat. Dominicam tamen expectatam ex more fuisse, qua Commemoratio specialis S. Pauli agenda erat, continuato quodammodo festo Natalis Apostolorum, persuadet Epistola eius 12 in Registro, per quam »Gregorius, in Pontificem Romanum electus, Guilielmo Papiensi Episcopo salutem in Domino Iesu Christo« scripsit, ipsomet die 3: »Kalendas Iulii,  Indictione undecima.« Quod autem nec uno quidem die serius facta sit Consecratio, quam 30 Iuni, probat sequens epistola, qua »data secundo Kalend. Iulii, Indictione« similiter »undecima, Gregorius,« iam non amplius »in Romanum Pontificem Electus,« sed  »Episcopus, seruus seruorum Dei, Manassi Remensi Archiepiscopo salutem et Apostolicam benedictionem impertiuit.«

39. Non habuit hic Pontifex in usu id, quod Clementem Papam III, cepisse, et Celestinum Papam similiter III, constanter uidemus obseruasse, centum post hec annis, ut sui Pontificatus annos adnumeraret subscribendis epistolis, saltem in Registro; nec aliarum extant exempla, quibus pleniori forma subscribentes S. R. E. Scriniarii siue Cancellarii,  illum et alios temporis characteres apposuere: proinde non possumus ex iis demonstrare, quod idem Gregorius annorum suorum Pontificalium initium ducere sit solitus a 30 Iunii. Credere tamen possumus eum in hoc quoque secutum morem decessorum suorum; adeoque Pontificatui eius, tunc primum inchoato cum cepit esse Episcopus, solum adscribendos esse annos 11, menses 10, dies 26. Hoc autem modo precedentium omnium Pontificum spatia numeramus, in nostra de Pontificum Romanorum Chronologia tractatu, tandem nunc edito; simulque obseruamus Dominicam diem, ut Ordinationibus faciendis antiquitus prescriptam: et hac duplici regula expediendas speramus infinitas historie ecclesiastice difficultates, que Baronianam  circa Pontifices chronologiam, ubi neutra regula tenetur, identidem perturbant implicantque.

40. Dilate usque eo Ordinationis causam, non absque aliqua ueri similitudine, uidetur prememoratus Ottho Schafnaburgensis satis idoneam proponere, dum scribit, quod intellecta Gregorii electione, et »quo modo zelo Dei feruentissimus erat, Episcopi Galliarum protinus grandi scrupulo permoueri ceperunt, ne uir uehementis ingenii et acris erga Deum fidei, districtius eos pro negligentiis suis quandoque discuteret: atque ideo communibus omnes consiliis Regem adorti, orabant ut electionem, que eius iniussu facta esset, irritam esse decerneret; asserentes quod nisi impetum hominis preuenire maturaret, malum hoc non in alium magis  quam in ipsum Regem redundaturum esset. Statimque Rex a latere suo Eberhardum Comitem misit, qui Romanos Proceres conueniens, causam ab eis sciscitaretur quare, preter consuetudinem maiorum, Rege inconsulto, Romane Ecclesie Pontificem ordinassent; ipsumque, si non idonee satisfecisset, illicite accepta dignitate abdicare se preciperet. Is ueniens Romam benigne a predicto uiro susceptus est: cumque illi mandata Regis exposuisset, respondit se, Deo teste, honoris huius apicem numquam per ambitionem affectasse: sed electum se a Romanis, et uiolenter sibi impositam fuisse Ecclesiastici regiminis necessitatem: cogi tamen nullo modo potuisse ut ordinari se permitteret, donec in electionem suam tam Regem quam Principes Teutonici  Regni consensisse certa legatione cognosceret: hac ratione distulisse adhuc Ordinationem suam et sine dubio dilaturum, donec sibi uoluntatem Regis certus inde ueniens nuntius intimaret. Hoc ubi Regi est nuntiatum, libenter suscepit satisfactionem; et, letissimo suffragio, ut ordinaretur mandauit.«

41. Nescio quam procul aut prope Roma tunc Rex abfuerit, adeoque nec definire possum utrum intra decem illas hebdomades, que inter Electionem Ordinationemque fluxerunt, toties potuerint commeare nuntii, quoties opus est ut Gregorius expectauerit donec post reditum predicti Comitis nouos a Rege nuntios acciperet. Sed neque id opus fuisse uideo: siquidem prelaudata ex uaticano Archiuio  Acta habent quod »altera die« ab Electione, »apud se ipsum sollicita mente pertractans ad quam graue periculum sit adductus, estuare cepit ex nimio dolore. Sed cum excusationem de relinquendo Papatu non inuenisset, nuntios ad Regem Henricum celeriter destinauit, per quos et electionem super se factam aperuit, et ne assensum preberet attentius exorauit, quod si non faceret. certum sibi esset quod grauiores et manifestos eius excessus nullatenus impunitos toleraret.« Rem ergo sic gestam existimo, ut Gregorii nuntios precurrerit  fama Electionis, eamque secute uel mox secuture Ordinationis, eo quod Romanus populus dilationem nullam uideretur pati uelle  et Episcopis Gallicanis  qui tum forte ex Burgundia et Lotharingia in Regis Curia aderant, regie auctoritatis neglectum pro certo exaggerantibus missus Comes sit; quo digresso superuenerint nuntii cum epistolis, falsi arguentes famam predictam; ideoque, non expectato Comitis reditu, missum mandatum ad uercellensem Episcopum ut Ordinationi Pontificie curaret interesse, quod hic sine mora faciens, aduenerit Romam decima  post Electionem hebdomade, citius forte quam Comes ad Regem potuit rediisse. Atque hoc modo, etiamsi Rex fuisset in intima Germania, potuerunt esse facta omnia que utrimque narrantur. Unde autem Lambertus diem Purificationis acceperit, ignoro: errasse, certis documentis conuici, quod satis est.





S. GREGORII uII uITA Auctore PAULO Bernriedensi, Canonico regulari.



CAPUT PRIMUM. Nomen Hildebrandi, et huic conformia ignis miracula circa ipsum ostensa. Acta usque ad annum 1052.


Igitur Gregorius septimus, super quem uere primi Gregorii requieuit spiritus, natione Teuscus, patrem habuit nomine Bonicum  , et ipse Hiltebrandi sortitus est in baptismo uocabulum, non sine grandi presagio futurorum. Hiltebrandus  enim, Teutonice lingue uernacula nuncupatione, Perustionem significat cupiditatis terrene, qualem Psalmista sibi diuinitus impertiri precatur, dicens Psal. XXu: Proba me, Domine, et tenta me; ure renes meos et cor meum . . . . Apte uero in baptismo datum est hoc nomen, dicente Ioanne Baptista, Marci I: Ego quidem uos baptizo in aqua in penitentiam; qui autem uenturus  est post me, fortior est me, cuius non sum dignus calceamenta portare: ipse baptizabit in Spiritu sancto et igne. De hoc igne ipse Saluator ait, Luce 12; Ignem ueni mittere in terram, et quid uolo, nisi ut ardeat? Quoniam ergo uir iste ignito eloquio Domini repulsurus erat a domo Dei ignita iacula inimici, non incongrue pretulit incendium appellatione, quod exhibiturus erat feruentissima caritatis et ueritatis attestatione.

2. Habemus adhuc firmiores in eo diuini feruoris premonstrationes, ex quibus eum quondam Elie  Prophete assimilauimus, cum forte Isidorum de ortu et obitu Prophetarum legeremus. Ibi enim, si memoria non fallit, caput Elie recens nati globo ignis traditur illustratum; ad presignandum uidelicet diuine emulationis ardorem, quo tandem inflammandus erat contra preuaricationes pessimorum Regum, atque seductiones pseudoprophetarum. Simili modo ex Gregorii siue Hiltebrandi paruuli uestibus scintille ignis uise sunt emicuisse, ad prenotandum sine dubio sancti zeli feruorem quo et ipse igniendus erat contra grauissimas insolentias Henriciane uesanie, et contra intolerabiles effrenationes Sacerdotalis incontinentie. Hanc autem scintillarum uisionem sepius ostensam, primitus in eo Cluniacensis monasterii Pater S. Maiolus  fertur adnotasse,  atque illud B. Ioannis Baptiste adaptasse: Iste puer magnus erit coram Domino. Denique ut cunctas uisiones ignis, quas de eo comperimus, sine intermissione commemoremus; uisa est etiam de ipsius capite quodam tempore flamma procedere, ad expressiorem similitudinem Elie, si etatum fulciremur cooperatione. uerum, sicut illud prophetice increpationis prodigium contigit in infantia, ita istud Apostolice examinationis ostentum accidit in etate perfecta.

3. Fuit et in hoc aliqua similitudo Elie, quod  contemptus a quodam calumniatore, terribiliter uindicatus est celesti igne. Nam cum esset Archidiaconus, antecessoris sui Alexandri; pauper quidam intolerabilem sustinens sibi hereditatis ablate iniuriam, ab iniquissimo et metuende potentie uiro, flebilem querimoniam detulit Pontifici Romano. uerum hic, cum propterea sibi quoque damnum ab animo irreuerenti et infrunito subeundum formidaret, et iusta sententia misericordiam subleuare trepidaret; iustus Hiltebrandus, quasi leo confidens, cum primum Pontificem ad exerendum ultionem excitare et confortare tentasset, sed eum a pusillanimitate spiritus nequaquam liberare preualuisset; sibi uicem illam misericordie et ueritatis committi postulauit. Qua protinus accepta, sententiam  anathematis in predonem dedit. At ille, uel non habens, uel erubescens habere uideri timorem tanti iudicii; cum exinde tertia die solito  exultantis uel insultantis equestrem militiam inter commilitones uentilasset; subito fulminis ictu percussus, ueluti durus Pharao, in stagno ignis ardentis submersus est.

4. Interea uidit illud famosum somnium, Pontificalis excellentie et efficacie uaticinium, quod scilicet ex ore eius ignis exiret, qui totum mundum igniret; haud dubium quin ille ignis, quem Dominus iehsu Christus misit in terram, et uoluit uehementer accendi. uerum non sic impii interpretati sunt, neque sic malignantes experti sunt. Nam quia  Spiritum sanctum blasphemauerunt, eumque in seruo suo arguentem de peccato, Infernalem titionem uocauerunt: iusti Dei ultione, irremissibili delicto obligati, perpetuam miseriam maligne appellationis inciderunt, et mirum in modum, quod piis erat salutiferum, impiis factum est mortiferum. Hic succedit miraculum, non solum Elie, sed etiam iusti Abel, et sapientissimi Salomonis, nec non et aliorum Patrum exemplis gloriosum, quorum uidelicet libaminibus illapsa est per speciem ignis gratia sancti Spiritus. Domino namque auctore sublimatus in specula Apostolorum Petri et Pauli, cum in uniuersam terram produceret sonum eorum, et in fines orbis terre disseminaret uerba eorum; moderni Neronis, scilicet quarti Henrici Regis, cuius flagitiis et  facinoribus omnis predicatio ueritatis, uelut ignis urens, intolerabilis erat, grauissimam contra se persecutionem commouit: ideoque necessitate compulsus fugere de ciuitate in ciuitatem, Christianissime Comitisse Mathildis tutelam ad tempus expetiit. Cumque apud eam in pace factus esset locus eius, et habitatio eius in Sion, hoc est in specula diuine contemplationis; recurrente temporum rota, forte imminebat dies maxime dedita Pontificalibus officiis, que nuncupari solet Cena Domini. Hanc ergo  celebraturus, adiit Abbatiam, uocabulo Nonantulam  , sanctorum predecessorum eius Siluestri et Adriani patrociniis gloriosam. Ibi nempe sacrosanctis insistens ministeriis, cum iam consummaret sanctificationem Chrismatis, subito celitus inflammante benedictum liquorem clara specie ignis, conglorificatus est antiquis Patribus signo diuine acceptionis.

5.  Sed iam congruum uidetur miracula de igne in mirabili extinctione ignis finire, que in Chronicis uenerabilium uirorum hac occasione legitur accidisse. Cum predictus Henricus Romane ciuitatis menibus hostili manu assedisset, et ob hoc ignem quodam loco iniecisset, ut, populo a tutandis propugnaculis ad auertenda combustionis pericula conuerso,  sine prohibitione irrumperet; intelligens hanc uersutiam fortissimus in fide Christi Gregorius, signum Crucis appinxit, et, uelut Tiberis inundantiam effunderet, incendium protinus extinxit, plebemque ad propugnacula defensanda redire precepit.

6. Nobis etiam redire placet ad commemorandam pueritiam eius, in qua auunculo suo Abbati monasterii sancte Dei Genetricis Marie in Auentino monte, ad instructionem liberalis scientie et compositionem moralis discipline, a parentibus commendatus, in breui ostendit spectabiles flores utriusque nutrimenti. Iam uero adolescentiam ingressus, profectus est in Franciam, domiturus inibi carnis  petulantiam et molestia peregrinationis et instantia eruditionis. Inde post aliquot annos Romam rediturus, occulta Dei preparatione, moram fecit aliquantum temporis in aula Henrici III, ut, quia sublimandus erat in culmine Sacerdotii, profectus eius manifestus fieret omnibus ex alta specula regni. Hinc ipse Imperator aiebat nunquam se audisse hominem cum tanta fiducia uerbum Dei predicantem. Probatissimi quoque Episcoporum, rei publice consulentium, admirabantur in uerbis gratie que procedebant de ore eius.

7. Post hec Romam reuersus, cum studio perfectionis insisteret, et accepta diuinitus talenta intellectus atque operationis duplicare satageret, torpentes domesticos sensit inimicos, et illud ueritatis  elogium probauit: Nemo propheta acceptus est in patria sua . Proinde parcere uolens inuidie, et maiorem caritatis fructum querere, ingredi statuit in partes Germanie et Gallie. Cumque uenisset ad Aquas pendentes  , apparens ei in uisione B. Petrus, qui iam ascensiones eius in Cathedram suam disponebat, prodire eum ulterius prohibebat. Ispe autem, fallacem existimans imaginem, a proposito itinere non reflexit. Item secunde noctis similem uisionem preteriuit. Tum uero tertia nocte  cum maximo terrore ingerens se facies Apostolica, grauiter eum luiturum, si non reuerteretur, intentauit; sicque eum in Romane Ecclesie solatium reuocauit.

8. In diebus illis, mortuo Damaso  secundo, successit nonus Leo  ; qui, laudabilis uiri prudentiam et sanctitatem ex corde ueneratus et amplexatus, eius per omnia consilia suscepit; et hec eorum concordia plurimum in agro Dominico spinis erutis fructificauit. Interea Subdiaconus ab eodem Papa ordinatus, monasterio S. Pauli, miserabiliter desolato, prelatus est, tali primitus uisione confortatus. Apparens ei B. Paulus in basilica sua stabat, ac palam manibus tenens stercora boum, de pauimento leuabat, ac foras iactabat. Cumque spectator otiosus  assisteret, increpabat eum Apostolus, quare non se adiuuaret: iussitque eum palam apprehendere, et fimum  eiicere. Latrunculis enim Campanie diripientibus subsidia alimonie, in tantum languorem inciderat obseruantia sanctitatis et regule, ut et armenta, licenter ingredientia, domum orationis fedarent; et mulieres, in refectorio necessaria ministrantes, famam paucissimorum, qui remanserant, monachorum dehonestarent. Eliminata igitur omni spurcitia, et recuperata uictualium sufficientia, congregauit honestam multitudinem Regularium monachorum: quorum religione et disciplina uenerabiliter usque hodie pollet locus iste.

9. Denique tam singularem cepit habere fiduciam  super opitulationibus precum illorum, ut, si quando non liberaretur ab aduersitatibus, certissimum ei signum fieret, alicuius delicti impedimentum esse inter eos: quo presenti ipsius examinatione correcto, solito cursu liberationem eius acceleratam ferebat oratio . Beatus plane Pater, beati filii, quos inter ignorantia et impunitas culpe moram non potuit habere, sed, exemplo quidem Iosue prodita, in spiritu lenitatis, secundum Apostoli preceptum, castigata est! Si qui tamen, cuiuslibet professionis fuerint, maiores culpas, et maxime ad immunditiam uel sacrilegium pertinentes, apud S. Paulum committere presumpserunt, mox in Apostolice reuerentie  ab exterminatore perierunt. Sicut enim,  primi Gregorii tempore, B.  Andreas Apostolus ultor exstitisse legitur sui sanctuarii; ita et in diebus Hiltebrandi eiusdemque Gregorii uII. B. Paulus Apostolus uindex enituit sui sanctificii, utroque scilicet Apostolo cooperante suo operario.



CAPUT II. Miracula et gesta ante Papatum.


10. Interea spiritualis agricola, sanctus uidelicet Leo IX. Papa  , considerans et admirans multum fructum palmitis huius, eo quod ipse maneret in Christo, et Christus in ipso; dilatauit in eo mansionem Christi per impositionem Ordinis Leuitici, et ut fructum plus afferret, Romane Ecclesie Archidiaconum instituit. Post hec in partes Galliarum directus, ita creditum sibi Apostolice uicis exhibuit officium, ut merito cum Apostolo dicere posset »Deo gratias, qui semper triumphat nos in Christo Iesu, et odorem notitie sue manifestat per nos in omni loco, quia Christi bonus odor sumus Deo, in iis qui salui fiunt, et in iis qui pereunt; aliis  quidem odor mortis in mortem, aliis autem odor uite in uitam .«

11. Primam sane odoris huius fragrantiam Lugdunum, que prima sedes est Galliarum, synodali discussione suscepit. Nam, sicut Papa Kalistus narrare consueuit, prima Concilii die, proclamatus est quidam Pseudo-episcopus de Simoniaca Pontificalis culminis ascensione; sed quia ad finem perduci non potuit probatio, in sequentem diem prolata est. Interim quid faceret sibi male conscius? Quo se uerteret? Adamante duriorem iudicis mentem nullo munere ausus est attentare, non dubitans se per hoc ardentissimum ueritatis amatorem magis exasperare quam placare. Data igitur pecunia, oppilauit  ora tam accusatorum quam testium, et cooperante securitatis insolentia, tumidus crastine sessionis cognitori insultauit, dicens: Ubi sunt, qui me accusabant? nemo me condemnauit. Ad hec zelotes Dei alto gemitu suspirans, et frixorium cordis sui super illis qui corrupti erant dedignatiuo gestu significans, ait ad corruptorem: Credis, o episcope, Spiritum sanctum unius cum Patre et Filio esse substantie et deitatis? Quo respondente, Credo; Dic, inquit, Gloria Patri, et Filio, et Spiritui sancto. Cumque hunc uersiculum, ad commendandam sancte Trinitatis fidem a Nicenis Patribus hymnizando prolatum, et B. Hieronymo pro succentu  singulorum Psalmorum Damaso Pape commendatum, fiducialiter adorsus fuisset; Gloria Patri et Filio, dicebat; sed,  Spiritum sanctum nominare minime ualebat. Secundo tentare admonitus, defecit in Filio. Tertio repetere permissus, obticuit in Patre. Tunc demum pedibus Apocrisiarii prouolutus, Simoniacum se esse professus est. Qui mox ut ab Episcopatu depositus  est, Gloria Patri, et Filio, et Spiritui sancto, clara uoce personuit. Et his diuine cognitionis indiciis feruntur nonnulli Pseudepiscoporum compuncti, malas conscientias spontanea confessione prodidisse, et iniuste acquisitas dignitates iuste demisisse.

12. Idem uenerabilis Archidiaconus Synodum tenuit, cui Hugo  Cluniacensis Abbas interfuit: in qua Episcopum quemdam ordine iudiciario deposuit. Inde simul ambo profecti, ad flumen quoddam peruenientes transuadabant: Archidiaconus uero precessit Abbatem. Transmisso igitur flumine, conuersus retro respexit, et dixit: Cur talia de me cogitasti? Abbas uero respondit: Tune es Deus, qui cogitationes hominum te scire asseueras? Deus. inquit,  non sum: sed tamen, que in animo uoluebas audiui. Dixisti enim in corde tuo, me magis Episcopum illum causa iactantie, quam zelo Dei deposuisse. Perculsus Abbas conscientia: Rogo te, inquit, per caritatem Dei, ut edicas mihi quomodo hoc sentire potuisti? Quia uenientem te, inquit, per alueum fluminis respexi; et, quasi filum tensum [foret] ab ore tuo usque ad aures meas, inde hoc perpendisse te sensi

13. Altera item die, cum ambo, Archidiaconus uidelicet et predictus Abbas Cluniacensis, ecclesiam quamdam ingressi fuissent; Camerarius Abbatis stans ad orationem, clam aliquos nummos e marsupio protulit, atque pro expensis tribuendos de manu  in manum calculauit. Interrumpens autem orationem Archidiaconus uociferando: Exi, diabole; ecclesiam eum relinquere cegit. Tum Abbas: Inhumane, inquit, agis, quod neque orationem nos complere permittis. Orationem, ait, monachi tui sciscitare, et cur id fecerim, poteris cognoscere. Requirens igitur Abbas, inuenit quod nummos computasset. Consequenter Archidiaconus intulit: Et ego teterrimum spiritum ante ipsum hoc idem simulare uidi

14. Eodem itinere uenerunt ad quamdam ciuitatem, multa mortalitate laborantem; in qua uidit Angelum Dei erecto gladio paratum ad occisionem. Unde, cum irent ad oratorium secundum consuetudinem, rogabat Abbatem ut breuiaret orationem  et quantocius relinqueret ciuitatem, alioquin omnes perituri essent. Dicto parens Abbas uelociter reuersus est ad hospitium, et ecce reperit duos uie socios repentina morte prostratos. Cumque festinantissime deseruissent locum pestilentie, Abbas iam potitus sciscitandi libertate, percunctatus est uenerabilem Leuitam quid uidisset, quod tantam  properationem indixisset; et, quod predictum est, audiuit.

15. Inter hec, Romam proficiscens, cum audisset mortuo Stephano Papa  Benedictum quemdam ab iniquis et importunis hominibus contra Canones in Apostolica Sede substitutum, magis accelerauit iter suum: collectaque Synodo Episcoporum in Tuscia, Benedictum quidem sancti Spiritus iudicio condemnauit, Gerhardum uero, Florentine ciuitatis uenerabilem Episcopum, communi bonorum consensu electum Apostoloce Sedi inthronizauit, atque Nicolaum II  nominauit. Hoc autem post biennium defuncto, successit Alexander II.

16. Huius camerarius, nomine Ioannes, narrare  solebat factum in semetipso diuine curationis miraculum, per uenerabilem Hildebrandum adhuc Archidiaconum. Nam cum idem Ioannes apud Tusculanum nimis acri febrium dolore fatigaretur, misso nuntio beatum uirum rogauit obnixe ne pigritaretur uenire usque ad se. Nec mora, quia boni nuntii hominem esse cognouit, uenire non renuit. At ille nimio gaudio repletus in aduentu eius, traditis ei omnibus suis, commendauit etiam, humiliter implorans, ut communem Dominum pro se deprecari, ac religiosos homines in idipsum curaret adhortari. Tunc uir Dei, domestica pietate ab intimis uisceribus commotus, eiectis omnibus, se diutissime in orationem cum lacrymis absque uerborum strepitu dedit. Completa oratione, Comitissam, cum qua  idem Ioannes morabatur, uocauit; eamque ut refectionem, pullum uidelicet galline, infirmo prepararet hortatur. Cui renitenti, eo quod longa debilitate stomachum adeo infirmatum esse non ignorauit, ut etiam ante aliquot hebdomadas cibum percipere fastidierit, uir Dei respondet: Sine modo. Scias enim quod tam festinanter non preparabitur quomodo ipse desiderabit. Hoc ita res probauit. Nam sufficienter refectus, obdormiuit soporatus, ac de omni illa ualidissima inualetudine sine mora conualuit.

17. Iterum uir beatus ad Ecclesiarum directionem a Domino Papa destinatus, cum inter multa bona opera que operatus est, Antistitem quemdam, falsis  criminibus impetitum, a malignantium calumniis duce Spiritu ueritatis eripuisset; Romam reuersus, Basilicam Petri Apostoli, causa orationis et gratiarum actionis, ingressus est. Erat ei familiare diuerticulum, ut ad B. Marie Dei Genitricis iconem, consistentem intra eamdem Basilicam, ante eam orando procideret, et plorando cor suum effunderet.  Igitur cum hac uice secundum hanc consuetudinem facturus accessisset; uidit, quod dictu mirabile est, ipsam imaginem lacrymas stillare, et quasi dolorem suum pro aliqua dilecti sui molestia significare. Ipse autem repletus stupore et ecstasi, postquam satis in admirationem defixus est, lacrymis lacrymas ubertim reddidit: et supplicatione completa, Lateranense Palatium, salutaturus Domnum Papam, reuisit Qui mox perlati ad eum falsi rumoris excipiens indicium; quod uidelicet pro muneribus prenotatum iustificasset Episcopum, patenter dedit intelligi quid in sacra imagine significasset similitudo condolendi. uerum cum sapientia, que lucebat in uultu eius, rationem cepisset reddere; erubescebant omnes, qui in presentia erant, aduersarii eius: et iuxta B. Hieronymum,  falsus rumor cito opprimebatur, et mordax lingua cito confodiebatur: quippe uita ipsius uoce et exemplo commendabatur. Inde cum predicto more solito repeteret imaginem, conuerso miraculo, uidit eam arridere sibi tanquam triumphatori.

18. Ne autem hec miracula, quamuis de sanctis, tamen de insensatis rebus, incredibilia uideantur: ex probabilioribus orthodoxorum Patrum scriptis fidem dare uolumus, quedam ex his mutuantes exempla que contra huiusmodi incredulitatem non putamus inualida. Sic enim legitur in Actionibus septimi uniuersalis Concilii, auctoritate primi Adriani Pape collecti  : Narrauit nobis Dionysius presbyter Ecclesie Ascalonis, de abbate Ioanne  anachoreta, dicens: Quia hic magnus in presenti generatione fuit homo, et ad statum suum Deo placentem hoc de eo miraculum asserebat: In specu, inquiens, senex sedebat in partibus Sochus, possessionis ab Hierosolymis milliariis IX  ferme distantis. Imaginem autem habebat senex in specu sancte et intemerate Domine nostre, Dei Genitricis et semper uirginis Marie, habentem in ulnis Christum Dominum nostrum. Quotiescumque igitur uolebat quoquam pergere, aut ad eremos longinquas, aut Hierosolymam ad adorandam sanctam Crucem et sancta loca, uel etiam in Sina monte oraturus, aut ad martyres qui ab Hierosolymis multis spatiis aberant (erat enim amicus Martyrum oppido senex; nam, nunc quidem ad S. Ioannem  Ephesum, nunc uero ad S. Theodorum  Euchaitam, aut ad S. Theclam Seleuciam pergebat, uel ad S. Sergium Araphani [, prestruebat candelam et succendebat, sicuti habebat consuetudinem: et ad deprecationem stans, ut iter sibi dirigeretur, dicebat ad Dominam, in imaginem eius attendens:  Sancta Domina, Dei Genitrix, quoniam uiam habeo longam ad ambulandum, multorum dierum spatium habentem, de candela tua curam habeto, et inextinguibilem eam secundum meum propositum custodi: ego enim adiutorium tuum comitem habens uadam. Et his ad imaginem dictis, abibat: et proposito itinere completo reuertebatur, aliquando quidem mense uno, aliquando uero duobus uel tribus, nonnunquam quinque aut sex moratus: et sic inueniebat candelam ordinatam et ardentem, ut eam ad iter agendum egressurus sinebat numquam illam aliquando a semetipsa extinctam uidit, neque a somno surgens, neque ab eremo rediens in speluncam.

19. Item ex eisdem Actionibus ex uita  S.  Theodori Archimandrite, cum esset annorum quasi XII, facta est mortalitas ex bubone in illa uilla, ita ut et ipse infirmaretur pene ad mortem. Porro detulerunt eum in oratoriam domum S. Ioannis Baptiste, que erat iuxta uillam, et strauerunt eum ad introitum altaris. Porro supra illum in receptaculo Crucis stabat imago Saluatoris Iesu Christi; cumque ex dolore bubonis cruciaretur, repente de imagine ceciderunt super eum roris gutte; et statim, gratia Dei, a dolore conualuit, et sanus effectus est, et iuit domum suam. His exemplis, ad adstruendam fidem sufficere ualentibus, ad nostre narrationis ordinem redeamus.

20. Igitur uenerabilis Hiltebrandus uidit uisionem,  Apostolice pietatis in proximo suscipiende presignationem. Apparuit ei Simon Magus, tripudians et exultans in naui: et ipse sibi uidebatur illum insilire, et colluctando pedibus subactum insolubilibus nexibus uincire. Quod nouis Ecclesiam significet, rarus est qui ignoret: in qua nimirum Simon Magus, ante beati uiri huius Apostolatum, longe lateque per suos sequaces sacrilega uenalitate luserat, libere scilicet et impudenter emens ac uendens ecclesiasticas dignitates. Quomodo autem per hunc athletam Dei prostratus et alligatus sit, suo loco dicemus. Per idem tempus quidam Pisani pernoctabant in Basilica B. Petri gratia orandi: cum ecce uident ipsum Principem Apostolorum in eadem domo sua, cum hoc predestinato herede suo deambulantem,  eique precipientem ut stercora diuersorum iumentorum, que sparsim inibi iacere uidebantur, in saccum, qui cominus haberi cernebatur, congereret, et dorso imposita egereret. Et quidem per hec stercora, luxurias et spurcitias diuersorum hominum, maxime autem Nicolaitarum, et quarti Henrici  patroni eorum significari, in promptu est. Sed quomodo et portata et exportata sint, suo tempore, Deo aspirante, demonstrabimus



CAPUT III. Electio ad Papatum et hanc secuta uisio columbe: morbi diuinitus Gregorio immissi et ablati, egri sanati.

21. Nunc electionis eius, post mortem Alexandri Pape, legitimum ordinem, prout ipsi electores eius conscripserunt, proponamus, regnante Domino nostro Iesu Christo, anno clementissime Incarnationis eius 183, Indictione et Luna XI, decimo Kalend. Maii feria secunda, die sepulture Domini Alexandri bone memorie secundi Pape. Ne sedes Apostolica diu lugeat proprio destituta Pastore,  congregati in Basilica B. Petri ad uincula, nos sancte Romane Catholice et Apostolice Ecclesie Cardinales, Clerici, Acolythi, Subdiaconi, Diaconi, Presbyteri; presentibus uenerabilibus Episcopis; Abbatibus, Clericis et Monachis consentientibus; plurimis turbis utriusque sexus diuersique ordinis acclamantibus; elegimus nobis in Pastorem et Summum Pontificem, uirum religiosum, gemine scientie prudentia pollentem, equitatis et iustitie prestantissimum amatorem, in aduersis fortem, in prosperis temperatum, et, iuxta Apostoli dictum, bonis moribus ornatum, pudicum, modestum, sobrium, castum, hospitalem, domum suam bene regentem, in gremio huius Matris Ecclesie a pueritia  satis nobiliter educatum et doctum, atque pro uite merito in Archidiaconatus honorem usque hodie sublimatum, Hildebrandum uidelicet Archidiaconum; quem amodo usque in sempiternum et esse et dici Gregorium Papam et Apostolicum uolumus et approbamus. Placet uobis? Placet. uultis eum? uolumus. Laudatis eum? Laudamus. Acta Rome X Kalend. Maii, Indictione XI.

22. Ipse quoque Gregorius de electione sua continuo has misit epistolas. Gregorius, in Romanum Pontificem electus, Desiderio Abbati Monasterii S. Benedicti montis Casini, salutem in Christo Iesu. Dominus Papa Alexander mortuus est: cuius mors super me cecidit, et omnia uiscera mea concutiens, penitus conturbauit. Nam in morte quidem eius Romanus  populus contra morem ita quieuit, et in manu nostra consilii frena dimisit, ut euidenter appareret ex Dei misericordia hoc prouenisse. Unde accepto consilio hoc statuimus, ut post triduanum ieiunium, post Litanias et multorum orationem,  eleemosynis conditam, diuino fulti auxilio statueremus quod melius de electione Romani Pontificis uideretur. Sed subito, cum predictus Dominus noster Papa in Ecclesia Saluatoris sepulture traderetur, ortus est magnus tumultus populi et fremitus, et in me quasi uesani insurrexerunt; ita ut cum Propheta possim dicere: ueni in altitudinem maris, et tempestas demersit me; Laboraui clamans, rauce facte sunt fauces mee; et: Timor et tremor uenerunt super me, et contexerunt metenebre. Sed quia in lecto iacens ualde fatigatus satis dictare nequeo, angustias meas enarrare supersedeo. Te igitur per omnipotentem Dominum rogo, ut suffraganeos Fratres et Filios, quos in Christos nutris, ad exorandum Deum pro me prouoces,  et ex uera caritate inuites: quatenus oratio, que me liberare debuit, ne incurrerem periculum, saltem tueatur in periculo positum. Tu autem ipse quantocius ad nos uenire non pretermittas, qui quantum Romana Ecclesia te indigeat, et in prudentia tua fiduciam habeat, non ignoras. Dominam Agnetem Imperatricem  , et Rainaldum  uenerabilem Cumanum episcopum ex nostra parte saluta: et quantum erga nos dilectionis habuerint, nunc ut ostendant, nostra uice fideliter obsecra. Data Rome, IX Kal. Maii, Indictione undecima.

23. Gregorius, in Romanum Pontificem electus Gottifredo  Duci salutem in Domino Iesu Christo. Grata nobis est letitia tua, quam in litteris tuis de promotione nostra te habere cognouimus;  non ut hoc aliqua cause nostre delectatio faciat, sed quod eam ex fonte sincere dilectionis et fideli mente deriuatam esse, non dubitamus. Nostra enim promotio, que tibi ceterisque fidelibus piam de nobis existimationem et gaudium administrat, nobis interni doloris amaritudinem et nimie anxietatis angustias generat. uidemus enim quanta nos solicitudo circumstat: sentimus quam nos suscepti oneris sarcina grauat: sub quibus, dum nostre infirmitatis conscientia tremit, anima nostra in Christo potius dissolutionis requiem, quem in tantis periculis uitam cupit. In tantum quippe commissi nobis officii consideratio nos sollicitat, ut, nisi in orationibus spiritualium hominum, post Deum,  aliqua fiducia nos sustentaret, curarum immensitate mens nostra succumberet. Peccatis enim facientibus, ita pene totus mundus in maligno est positus, ut omnes  eam potius conturbare, quam fideli deuotione  defendere uel celebrare contendant, et, dum suis aut lucris aut presentis glorie desideriis inhiant, omnibus, que ad religionem et iustitiam Dei pertinent, se uelut hostes opponant. Quo magis nobis dolendum est, qui susceptum uniuersalis Ecclesie regimen in tanta difficultate, nec rite administrare, nec tuto deserere possumus. Ceterum, quia fidei et constantie uirtutem  in te sitam esse cognouimus; omnem, quam oportet in carissimo S. Petri filio, in te fiduciam habentes, animum tuum de nostra itidem constantissima dilectione, et erga honores tuos promptissima uoluntate, nequaquam dubitare uolumus. De rege uero mentem nostram et desiderium plene cognoscere potes; quod, quantum in Domino sapimus, neminem de eius presenti  ac futura gloria aut sollicitiorem, aut copiosiori desiderio nobis preferri credimus. Est etiam hec uoluntas nostra, ut, primum oblata nobis opportunitate, per nuntios nostros, super his que ad profectum Ecclesie et honorem Regie dignitatis sue pertinere arbitramur, paterna eum dilectione et admonitione conueniamus. Quod si nos audierit, non aliter de eius quam de nostra salute gaudebimus; quam tunc certissime sibi lucrari poterit, si, in tenenda iustitia, nostris monitis et consiliis acquieuerit. Sin uero  nobis odium pro dilectione; omnipotenti autem Deo, pro tanto honore sibi collato, dissimulando iustitiam eius, contemptum non ex equo reddiderit; interminatio,  qua dicitur: »Maledictus homo, qui prohibet gladium suum a sanguine,« super nos, Deo prouidente, non ueniet. Neque enim liberum nobis est, alicuius personali gratia legem Dei postponere, aut a tramite rectitudinis pro humano fauore recedere, dicente Apostolo: Si hominibus placere uellem, seruus Dei non essem. Data Rome II Non. Maii, Indictione XI.

24. Post hec, Pontificali benedictione confirmatus, quam acceptus sibi fuerit, ad exemplum Euangelii Pater celestis ostendit, quoniam mysteria, que abscondit a sapientibus et prudentibus, reuelauit paruulis. Nam duo rustici, non improbabili curiositate ducti, cum aduentum noui Pontificis in Lateranam diecesim comperissent, ad uidendum eum  mutuis cohortationibus instigati, ad ecclesiam properant. Quo cum peruenissent, inuenerunt eum iuxta altare Missarum solemnia celebrantem. Quem curiose inspicientes, omnes motus corporis et gestus eius diligenti animaduersione notarunt. Sed alter eorum uelut in ecstasin raptus, uidit columbam  de celo descendere, humeroque Gregorii dextero insidentem alis extensis caput eius uelare. Completo uero Canone, columba collum protendens, calici rostrum, ut sibi uisum est, immisit: quo retracto,  unde uenerat, illico reuersa est. Stupefactus igitur nouo miraculo rusticus, atque post paulum ad se reuersus, ad propria remeauit

25. Sequenti nocte tres uiri, habitu decoro uultuque splendido, ei apparuerunt: quorum unus, uestitu succincto canicieque decenti, figuram Petri,  sibi expressit: alius uultu splendidus, statura procerus, in admirationem simul et timorem conuertit inspectorem; tertium, cuius qualitatis esset, non adeo curiose quesiuit. Proinde affabilior horum trium, quis esset diu hesitans, tandem canum illum sermone aggressus, quis ille maior esset, uel quo censeretur nomine, sciscitatus est: a quo responsum, quod Sol uocaretur, accipiens, insuper ita increpatus est: Quare non annuntiasti  Gregorio, quod heri uidisti? Ille uero perterritus, nichil se uidisse testatur. Oblitusne es, inquit, quod columbam heri inter Missarum solemnia requieuisse super humerum eius uideris? totamque uisionem, ut uiderat, sibi retexuit. Deinde precepit ei ut quantocius ad Gregorium iret, quia eadem die inde erat transiturus, atque ex ordine ei uisionem recitaret. Mane facto rusticus, quid ageret dubitans, atque uisionem illusionem esse secum pertractans, quemdam eiusdem loci religiosum uirum adit, et quid sibi uisum fuisset intimauit. Id autem consilii accepit, quatenus Dominum obnixe deprecaretur ut, si ex illo hec uisio fuisset, secundo ac tertio ei reuelare dignaretur: quod ita rusticus deuote peregit.  Secunda igitur nocte item commonitus, obnixius precibus institit. Tertia uero nocte, cum iidem uiri terribilius solito se ingessissent: precepit ei unus ut, si uitam aliquandiu uellet differre, ne dubitaret, quod iussus fuerat, Domino Apostolico denuntiare; ac subintulit: Si tu, cum prope fuerat, iussis nostris minime obtemperasti, necesse est te post eum longius eundo laborare. Sed ille. certius adhuc aliquid ab his elicere gestiens, dixit: Ego quidem rusticus sum et indoctus, quid mihi in signum dabitur, ut a tali persona credatur? Unus eorum, qui tantum solebat pro ceteris loqui, dicebat: Hec dices Gregorio, quod etiam ipse uerum esse cognoscit: quoniam accedens ad altare, quod eodem die cogitauit, apud omnipotentem Dominum impetrare meruit. Rusticus  ad Gregorium perueniens, secretum ab eo petiit; et que itineris et laboris eius causa extitisset, fideliter insinuauit. Ille uero benigne subridens, ac signum precognoscens, rusticum, tante legationis nuntium, ad sua regredi cum Apostolica benedictione permisit.

26. Alio quoque tempore  , cum maxima detineretur corporis infirmitate, quedam neptis sua ad eum uisitandi gratia uenerat, et qualiter se contineret, inquirebat. Tum ille ut nepti super egritudine sua animum leuigaret, monilia eiusdem manu tenens,  an nubere uellet, requisiuit. Post, recepta sanitate, dum solitis rationibus incumberet, nec recordatione preteritorum malorum, nec spe futurorum bonorum, aut desiderio, et, ut breuiter concludamus. nullo modo ad hoc, ut saltem unam lacrymulam exprimere ualeret, pertingere potuit. Diu igitur mesto animo reuoluens quid egisset, quo delicto Deum offendisset, qua denique culpa datam sibi compunctionis gratiam perdidisset; tandem, temperato merore, id consilii accepit ut religiosos uiros secum in ieiuniis et orationibus supplicare Domino deposceret; quatenus ei reuelare dignaretur pro qua noxa donum illi, quod pridem habuerit, sublatum sit. Quod congrua deuotione peractum est. Completis itaque duarum hebdomadarum uigiliis, ieiunio, et  corporali disciplina, pius et uelox auditor desiderium cordis tribuit ei. Nam cuidam innocenti et simplici uiro Beata Dei Genitrix in uisione apparuit, eique precepit dicens: uade, et dic Gregorio, quod cum ego illum in chorum  elegerim, ipse e contrario aliter quam deberet egit. Nouo autem permotus elogio Gregorius, magis hesitare cepit; intentiusque orare, ut apertius sibi Dei misericordia, quid esset, ostenderet. Iterum eidem, cui supra, sanctissima uirgo Maria mater Domini in somnis apparens, inquit: Hec dices Gregorio; quoniam ipse contra grauitatem institutionis nostre monilia tractauit neptis sue: idcirco gratiam, quam habuit, amisit. Sed nunc, quia penitentiam de peccato  suo peregit, donum lacrymarum recipiet. Hinc admonemur illius dicti: »Bonum est homini mulierem non tangere .«

27. Quadam estate, que Rome humanis corporibus ualde contraria est, dum idem uir Dei maximis per integram hebdomadam estuaret febribus; apparuit ei B. Dei Genitrix semper uirgo Maria; atque, ut indignationem ostenderet, uentrem eius manu uersa percutiens, recessit. Deinde per alteram septimanam adeo debilitatus est, ut respirare eum, qui exitum eius prestolabantur, uix sentire possent. Finita hebdomada illa, rursus ad eum Beata Dei Genitrix, hora diei quasi sexta, accessit; qualis se haberet, et si adhuc satis penarum luisse sibi uideretur, ab eo sciscitatur. Cui ille respondit: Domina  piissima, ut tibi uidetur. Tum leni manu, quasi corpus eius perungens, ab oculis eius euanuit. Mox illo uestimenta sua, quasi ad ecclesiam processurus esset, requirente; hi, qui aderant, pre nimia infirmitate minus sanum sentire estimabant. At ille, nil mali se habere affirmans, extorquet ut uestibus se induant, atque ad ecclesiam perducant. Quo facto, in tantum sanitate recepta conualuit, ut etiam sacra Missarum solemnia publice in ecclesia Saluatoris sequenti die celebraret.

 28. Inter hec, quanta obedientia tanto uiro exhibenda foret, Hermanno tunc temporis Cardinali, sed postmodum Brixiensis Ecclesie presuli  , diuinitus ostensum est. Nam cum ab eo ad mensam quadam die uocatus non uenisset, nocte insequenti, terribilis ei quedam species apparuit, eumque uehementer increpauit, dicens: Ut quid, miser, imitatus es contumaciam Dathan et Abiron, supersedendo Gregorii ad conuiuium inuitatione, sicut illi superbe respuerunt Moysi ad concilium uocationem? An excidit tibi, quanta millia millium in inferno demersa sint propter unius Protoplasti inobedientiam? Festina ergo ad satisfactionem, si euadere cupis debitam rebellibus damnationem. Itaque mox, ut opportunitas data est, prouolutus est pedibus clementissimi Pape:  nec mora, ueniam impetrauit lacrymosa supplicatione.

29. Nunc libet duo miracula sanctitatis per B. Gregorium diuinitus facta breuiter assignare: ne forte ingressis nobis siluam densioris historie, excidant memorie. Quodam namque tempore, cum de more sacras manus ablueret, ipsa ablutionis aqua instar lactis facta, egrum quemdam, cum fide recuperande sanitatis eam in usum sumentem, confestim ab egritudine liberauit. Item, cum in comitatu gloriose Mathildis delitesceret, et rabiem persecutionis, de qua posthac plenius dicturi sumus, declinaret; quadam die uenerabilis Hubaldus  Mantuanus Episcopus indicauit ei quod coquus eius,  nimia infirmitate pregrauatus, de lectulo surgere non ualeret. At ille, necessarii commutationem non habens officii, cum fide grano sinapis comparanda, transtulit montem infirmitatis, et creuit in ualidum gratia sospitatis. Eadem quippe hora, qua iubentis uocem audiuit, surrexit, ac necessaria preparauit.



CAPUT Iu. Gregorii Decretales Epistole contra Simoniacos et fornicarios.

30. Iam tempus exigit, aliquot Decretales beati Presulis Epistolas, contra Simoniacos et Nicolaitas  in Galliam atque Germaniam transmissas ponere: et subinde, quid sibi uelit saccus ille stercoribus refertus, quem supra Pisanis uisum commemorauimus,  aliquam, ut promisimus, coniecturam facere. Denuntiatio quippe regularis iudicii, predictorum hereticorum eisque fauentium concutiens et cercens ignominiam, non absurde uidetur comparari sacco stercora continenti; quem uidelicet uir sanctus quodammodo portauit, dum, Epistolas mittendo, conuersionem eorum, quos notauit, diu patienter expectauit: exportauit autem, quando pertinaces in errore, synodali consensu ab Ecclesia separauit. Harum igitur Epistolarum prima nobis  occurrit, ad Ottonem Constantiensem Episcopum directa, que ita se habet.

31. »Gregorius Episcopus, seruus seruorum Dei, dilecto in Christo fratri Ottoni, Constantiensi Episcopo, salutem et Apostolicam benedictionem. Instantia nuntiorum tuorum,« etc. uide infra inter epistolas S. Gregorii.

32. Qua uero contumacia prenominatus Episcopus decretis salutaribus resultauerit, uel potius insultauerit, sequens Epistola prodit. »Gregorius, seruus seruorum Dei,  Ottoni Constantiensi Episcopo, salutem et Apostolicam benedictionem. Perlatum est ad Nos,« etc. uide inter epistolas.

33. Hic Clero et populo demandat ne inobedienti Episcopo obediant. »Gregorius Episcopus, seruus  seruorum Dei, Clericis et Laicis maioribus et minoribus in Constantiensi Episcopatu consistentibus, Christianam legem diligentibus, salutem et Apostolicam benedictionem. Misimus Fratri nostro, Episcopo uestro, Ottoni,« etc. uide inter epistolas S. Gregorii.

34. Ad Laicos, pro exequendis superioribus institutis. »Gregorius Episcopus, seruus seruorum Dei, Rodulfo Duci Sueuie, atque Bertholdo Duci Carentano, salutem et Apostolicam benedictionem  . Scimus quoniam prudentia uestra miserabilem Christiane religionis desolationem perspicaci mente perpendit,« etc. uide inter epistolas.

35. Item ad Laicos pro iisdem institutis. »Gregorius Episcopus, seruus seruorum Dei, dilecto in  Christo filio et nobilissimo Comiti Adelberto, et eius uxori, salutem et Apostolicam benedictionem. Gratias Deo referimus,« etc. uide ubi supra.

36. Ut nullus obediat Episcopis prefata statuta contemnentibus uel negligentibus. »Gregorius, seruus seruorum Dei, omnibus Clericis et Laicis in regno Teutonicorum constitutis, salutem et Apostolicam benedictionem. Audiuimus quod quidam Episcoporum apud uos commorantium,« etc. uide ubi supra.

37. Has Epistolas prosecuta est, ipso presidente generalis Synodus; in qua, sicut gesta ipsius continent, sententia anathematis data est in omnes Simoniacos et Nicolaitas hereticos, qui in erroris sui  secta indurati, synodalibus Sanctorum Patrum definitionibus et Decretalibus eorum statutis scienter inobedientes, apostatarumque pertinacia eis recalcitrantes, studio et uoluntate refragantur. Ecce saccus stercoribus plenus , eatenus arguendo,  obsecrando, increpando cum omni patientia et doctrina portatus; sed ex tunc iusta ultione diuini zeli exportatus, secundum ordinem quem suis ultoribus ipse Dominus per Ezechielem Prophetam ostendit, dicens: A sanctuario meo incipite. Clamor namque Sodomorum et Gomorrheorum usque ad ipsius Pontificatum multiplicatus fuerat nimis : in eo scilicet quod predicti heretici eorumque fautores, nimia peccandi libertate effrenati, peccatum suum sicut Sodoma predicauerunt nec absconderunt: ideoque, nisi Dominus exercituum reliquisset nobis semen incorruptionis, quasi Sodoma fuissemus, et quasi Gomorrha similes essemus.

38. Hac fama iustificationis instigati Babenbergenses Clerici  , detulerunt ad aures eius Simoniacum  introitum Pseudo-episcopi sui, nomine Hermanni. At ille, contracta non minima pecunia pretiosi metalli et uestimenti copia, sperauit Apostolicum rigorem muneribus emolliri posse: et approximans Rome, exorauit uenerabilem  Hermannum, Metensis Ecclesie Episcopum et Apostolice Sedis Legatum, qui tunc forte [in] societatem itineris inciderat, uti se ad Dominum Papam preiret, et intercederet. Quod cum attentasset, et humane placationis non paruam materiam affore designasset; uir iustus, excutere manus suas ab omni munere solitus, ut erat in conclaui suo positus, Spiritu sancto se inflammante, respondit: Fac eum, si aliquam fidelium communionem uelit obtinere, in partes suas redire, et monastice regule districtum iugum  penitendo subire: quoniam, propitius sit mihi Deus, si domum istam mihi impleret auro et argento, nunquam, me consentiente, Episcopali fungetur officio. Hoc itaque modo et iste Simoniacus submotus est a Sacerdotio.



CAPUT u. Coniuratio in uitam S. Gregorii. Comprehensio et liberatio.

39. Iam uero qualiter inimicorum fraudes, tentationes, pericula, detractiones irrisiones, captiones custodias propter nomen Domini; postremo, qualiter, Domini iuuamine et sustentatione Apostolorumque comitante suffragio, Reges, Tyrannos. Duces, Principes, animarumque hominum captiuatores,  uoratores; insuper lupos, Antichristi uidelicet ministros, Archiepiscopos, Episcopos, et reliquos Ecclesiasticos peruasores fortissimus athleta Dei superauit, nequaquam silentio preterire dignum ducimus: quatenus tam presentibus quam subsecuturis sit in  exemplum, et populus sancte Ecclesie olim nostrum seculum fuisse cognoscat sub tanto talique Pastore prolapsum. Indecens enim et inconueniens esse uidetur tradere obliuioni Patris huius laborem, cum etiam profanarum causarum memoria penes seculares pro fortitudinis exemplo fiat. Huius quidem exemplum si tenaci memorie tradatur, fit sancte Ecclesie supplementum, Christi fidelium ornamentum; et in hereseon profanarum ueniet detrimentum. Hinc enim iustorum  iterum prima sumpsere principia: hinc Ecclesiastica uictoria et perpetue felicitatis quodammodo per filium hereditas .

40. Fuit itaque quidam uir in Urbe, perditionis filius, omnium hominum sceleratissimus et iniquissimus;  cuius quidem memoria erem ipsum commaculat? cui pro dulcedine periuria, fallacie, luxurie, traditio, homicidia, machinationes, susurrationes, conspirationes, fraudes, deceptiones, conuenticula fuerant; et quidquid uirtuti esse potest inimicum, sibi per omnia  credebat; pater furum et socius periuriorum, clypeus fallacis et hasta mechi, galea homicidarum et scutum traditionis, tegumentum machinationis, custos susurrationis, anxietas conspirationis, coloratio fraudis, risusque deceptionis, et crypta male conuentionis: ad cuius confugium omnis hereticus omnisque scelestus properabant: cuius ala uelabat scandala, sub cuius umbra Leuiathan ipse tortuosus coluber dulciter et suauiter  quiescebat. Qui ad augmentum tanti commercii turres quamplures in Urbe construxerat; et, posthabitis tam Dei quam hominis inimicitiis, quidquid ante sue peruerse mentis oculos incentor malitie. diabolus uidelicet, adduxerat, peragere satagebat. Leuia quidem sibi et dulcia uerba, sed in fine iacula et absynthium fuerant: qui ad sui destructionem quemdam suum compatrem occidit: in cuius domum, re nondum plene cognita, perrupit, quam etiam destruxit: et peracto tanto scelere, in turrim, quam, uiuente patre suo Stephano Urbis Prefecto, construxerat, se recepit.  Ad cuius facinus uindicandum uir Dei accensus, una cum adhuc uiuente Papa Alexandro, maledictionis et anathematis eum uinculis alligauit. Ille, ad augmentum sue confusionis,  cum quibusdam quos sibi asciuerat, Nicolao uidelicet et Berthramo, ad perditionis filium, scilicet Henricum Regem properauit; et, communicato magne impietatis consilio, Cadaloum Parmensem  ;  hereticum, Romam conductum,  hospitio recepit; et prelia multa, illius ob adiutorium, in urbe commisit: cui solatium omnes heretici Simoniaci pro posse impendebant, et per ipsum sanctam Ecclesiam confundere disponebant. Sed, heresiarcha tandem illo mortuo  , confusus iste pactum se cum Domino Papa facere, et fidelitatem iurare spopondit. Quod et fecit: sed que fides ei esse potuit, cui ueritas nunquam adhesit? Stabat quidem, propter summi Sacerdotis potentiam, ut predo ligatus: sed quas poterat fraudes animo tenus perpetrare non desinebat tartareus heres. Si quando eum uenerabilis Pater Gregorius ut a talibus pedem retraheret hortabatur, in peius quotidie suum uerrebat pectus: sicque factum est ut in ipsa turri,  quam mire magnitudinis supra pontem S. Petri construxerat, uiros sicarios poneret; qui, ab omnibus intreuntibus et exeuntibus, ex rebus que ferebantur predam caperent.

40*. Qua de causa Prefectus Urbis, Cincius  nomine, uir utique prudens, carus Deo et hominibus , quadam die eum cepit, et in carceris squalloribus tantum latronem, ut dignum fuerat, tradidit. Tandem interuentu quorumdam Nobilium Romanorum, permittente hoc clementia Domini Pape, peractis supra sancti Petri corpus sacramentis sue meliorationis, datisque obsidibus et reddita turri de qua confidebat,  dimissus est. Tunc allatis arietibus, et machinis, ferreisque malleis, funditus est euersa, et sic Urbs aliquantisper quieuit; et iniquorum factio, timore magno concussa, conticuit. Sed quid miser faceret? Quousque potuit, iniquos, licet longe positos, tam per se quam per suos nuntios adiit. Ipse lustrauit Apuliam, Lucaniam, Ducem Guiscardum  et ceteros excommunicatos uisitans; statuitque cum ipsis tempus opportunum, quomodo Dominum Papam caperet et occideret: filium uero suum ad Guibertum hereticum Rauennatem  direxit, idem pactum compositurum: sicque ac Regem etiam sue fallacie destinauit litteras, promittens eumdem Patrem regio conspectui representandum. Compositis itaque huiusmodi molitionibus, ad tempus  quieuit; exspectans nimirum opportunitatem ut eum caperet, et iniquorum populo ad necandum traderet. Sed Dominus omnipotens, qui captione sua mundum liberans diabolum captiuauit, Patris istius  captione et sanguine, Ecclesie statum in melius prouexit; et filium iniquitatis non solum puero suo nocere prohibuit, sed etiam propriis rebus priuauit.

41. Prolapso itaque fere anno, ministri diaboli tempus aduenit. Nam, instante festiuitate Dominice Natiuitatis, conspiratores suos, cum quibus coniurauerat, hortari cepit ut ad tantum flagitium mente prompti concurrerent, animumque aptarent; promittens eis ineffabilia, libertatem futuram, questum sine mensura, imitator per omnia fratris et magistri sui diaboli; qui solius morte Domini mundum sibi totum possidendum promittebat. Sed, sicut scriptum est, dum capit, capitur; dum predari incipit, preda fit; et dum ambit illicita que nondum possederat, perdidit acquisita que retinebat. Sic etiam  iste, minister utique illius, si corde deprehendisset se tantis rebus expoliandum, fortasse quoquo pacto a tanti sceleris perpetratione, amore suarum rerum magis quam Dei, manum retraheret. Sed quoniam obcecauit eum malitia sua, qua suffarcinatus incedebat, rem ad effectum perducere conatus est; non timens, imo postponens anime sue periculum; alter Iudas, manus in Dominum suum et Christum Domini iniecit. Presente itaque tante festiuitatis die ad peragendum uigiliarum obsequia Pontifex, ut mos est, ad B. Marie ecclesiam, que, ob tantarum deuotionum merita, Maior uocata est, cum paruo Clericorum et Laicorum numero properauit. Nam mos Urbis fuerat semper, in tante solemnitatis  excellentia, omnes ad eamdem ecclesiam confluere, totamque noctem illam hymnis et laudibus intentos peruigilem ducere. Sed, Domino disponente, ad euitandam tantam ecclesiam tanti Pastoris sanguine perfundi, ut ministri diaboli animus, inhians sui ad destructionem, que male uoluerat perficere possit, populus tunc conuenire prohibitus est. Diei namque ipso uigiliarum tantam ether aquarum inundationem profuderat, ut ipsum primi temporis imminere diluuium omnibus uideretur. uix enim aliquis domus sue limen linquere, uicinique sibi iuncti casam, si necessitas aliqua exigeret, intrare, ne dum ecclesiam tam longe sitam penetrare ualebat. Loquebantur enim quodammodo mundi elementa futurum scelus, et inauditum facinus presagiebant.

 42. Sed quid plura? Adest nox, in qua tenebrarum filius lucis aggreditur ministrum. Missis itaque exploratoribus ad alios exquisitores uenerunt: nam quamdam societatem, iuxta eamdem ecclesiam, ex ipsius uici habitatoribus sibi asciuerant: et, notantes omnia, ad notitiam scelesti illius miserant que scrutati fuerant. Tunc ille legionem suam, loricis indutam, cum festinatione conduxit; ponens ita, ut post peractam siue de nece uictoriam, seu de uiuo portato triumphum, quemcumque equum quis habere posset, ascenderet: ne quis contra ipsos meditaretur insurgere. uentum tandem ad ecclesiam est: Papa uero gloriosus in Presepi positus Missam noctis primam, sicut docet religio, decantabat; corpusque  Dominicum tam ipse quam Clerus eius susceperat; reliqui uero qui aderant, eadem adhuc Sacramenta percipiebant; cum magnus subito clamor, magnus et ululatus ex improuiso intonuit, et ecclesiam ipsam impleuit. Tunc undique lustrantes ecclesiam, euaginatis mucronibus percutientes quos poterant, ad locum Presepii, quo Papa eximius residebat, conuenerunt: percussisque ibidem aliquantis, ruptisque ostiolis illis, angulum breuem Presepii eterni Regis et Matris truculentis manibus intrauerunt. Tunc iniecerunt in eum manus, et tenuerunt. Quorum unus educto gladio caput eius abscindere uoluit, sed tamen Domino uolente non potuit. Percussum tamen in fronte, grauiterque uulneratum, de Missa nondum finita uiolentis manibus  abstraxerunt, cedentes et percutientes. Ille uero, ut agnus innocens et mansuetus, ad celum oculos erigens, nullum eis dedit responsum, non reclamauit, non reluctatus est, neque ut sibi in aliquo miserentur rogauit. Tandem, exutum Pallio et Casula seu Dalmatica et Tunica cum Camisia, relictis ei tantum amictu et stola, ut furem tractum, post dorsum cuiusdam sacrilegi posuerunt. Ille uero, qui frontem gladio percusserat, arreptus a demonio, ante eiusdem ecclesie atrium diu uolutatus est spumans, equusque eius fugiens nequaquam ulterius inuentus est.

43. Tanti fama mali totam cito perculit Urbem. Quis unquam tanta flentium tantaque funebria narrare  lamenta poterit? Sicut enim de Domini nostri Natiuitate Urbs ceteris ciuitatibus altius congratulari solita fuerat; sic modo commota, tristitiam sibi non modicam aduenisse proclamabat. Expauit pariter hoc factum celum et terra, et ad tantum facinus uindicandum corda preparantur omnium. Tunc impletum est quod dictum est per Prophetam: »Dies festi uestri conuertentur in lamentationem et luctum, et gaudium uestrum in planctum«  Et illud: »Plorans plorauit in nocte, et lacryme eius in maxillis eius: non est qui consoletur eam ex omnibus caris eius«  Tunc sancta Ecclesia Dei dicebat: »Quis dabit capiti meo aquam, et oculis meis fontem lacrymarum, et plorabo die ac nocte?«  Et illud: Audite, obsecro, uniuersi  populi, et uidete dolorem meum. Tunc, omnis maritus sumpsit lamentum; et que sedebant in toro maritali, lugebant. Omnis itaque Clerus, Pastore percusso, huc illucque discurrebat, et cuncta pene altaria exeuntes denudabant. Nihil alicubi, preter quod ante dictum fuerat, in ecclesiis diuini Officii illo die factum fuit. Elementa tamen, ad tempus usque illud turbata, ne populum zelantem Domini zelum prepedirent, pacata monstrabantur. Terra uero aquam pene cunctam, quam nimia inundatione sustinuerat, absorbens, iterum quodammodo siccum ad hoc omnibus ulciscendum ostendit. Tota itaque nocte signis tubisque sonantibus, militibusque omnes aditus lustrantibus, ne aliquo portaretur extra Urbem ingenio, nullum usquam uestigium  patuit: sane re dubia omnibusque ignorantibus utrum uiuus an mortuus esset, populo congregato in Capitolio, referentibus quibusdam innotuit quod in quadam turri captus teneretur. Tunc omnes gentes tulere uoces ad sidera.

44. uerum, ubi primum dies terris est reddita, omnes inter se hortantes populi innumerabiles ad domum Antichristi uenerunt. Incepta itaque pugna est: sed primo congressu pars hostilis fugam arripuit, omnisque factio in eadem se turri conclusit. Tunc omni parte uallate ignis appositus est, allatisque machinis et arietibus, rumpitur murus, cunctaque inibi conclusa fit Domini populo preda. Nemo suum periculum uitabat, sed sui oblitus pro posse pugnabat. Porro quidam uir, cum quadam nobili  matrona, Patrem Gregorium secutus est, qui ei solatium aliquantisper fuerunt. uir namque ille, tedio detractionis, et algore hibernalis noctis afflictum, allatis calefecit pellibus, pedesque eius in sinu suo composuit. Matrona uero ipsa, fomento medicaminis sui, Patris nostri plagam, nimio sanguinis rosei profluuio tabidam, deplorando mulcebat; omnesque illos Dei inimicos, homicidas sacrilegos acclamabat, altera nimirum Maria effecta. Nam quemadmodum illa, flens sua delicta, Domini uestigia lacrymando perfuderat: sic ista, omnium crimina perferens, lacrymis suis tantum Pastorem proluebat. Osculabatur illa pedes Domini Saluatoris, quo deinde lota caput ad usque perueniret: hec autem Dei et Domini  famuli primo baptismate munda, postremo pectoris ardore adusta, caput pectusque deosculans lacrymis rigabat. O memorabile pectus! O deuotissime femine laudabile iecur! quantus tibi tunc caritatis ardor inheserat? cum ante oculos tuos eterni Regis ministrum, iniquorum manibus male tractatum uulneratumque prospiceres; nec satane ministris ex ore pudico, sanctisque osculis que pedibus manibusque et capiti tanti Patris feceras iam purgato, conuicia digna et maledictionis iacula subtrahebas. uere credibile est, animam tuam te pro Patris uita ponere uelle, et tormenta potius inexistimabilia percurrere, quam Dominum captum et tam male tractatum uidere. Pugnabat manibus omnium genenerosa uirago, et immodice mercedis omnium particeps,  quantum sibi accumulabat.

45. uerum, quanto istius animosa fides, tanto alterius mulieris linguosa perfidia. Nam sicut olim, Dominice Passionis tempore, ancilla ostiaria Petrum terruerat; sic ista uicarium eius mordacibus opprobriis conturbabat: que quidem illius traditoris soror fuerat, et idcirco tanto Patri maledicere non formidabat. Alter uero, eiusdem traditoris minister et sequipeda, euaginatum gladium retinens, tanti uiri caput ipso die se abscissurum, blasphemando asserebat. Cuius impietatis uindictam uelocissimum Domini iudicium non distulit. Nam lancea, a foris uibrata, guttur eius dire uocis uenam obtruncans,  ad terram morientem palpitantemque prostrauit, sicque ad tartarum misit.

46. Traditor autem, iam iamque uidens capiendam esse turrim, et sibi periculum mortis imminere, coactus procidit ad pedes beatissimi Pape, dicens: Semper misericordiam, Pater, docuisti, docens perfecisti; errantesque conuertens, conuersos in fide solidasti, suscipe errantem, et ab iniquitatibus se conuertentem; conuersum solida, ne me desperationis profunditas absorbeat. Peccaui, erraui, tradidi, interfeci, sacrilegium perpetraui. Matris Regis enim thalamum corrupi, uiolentisque manibus  tugurium et paruum secretarium Dei Filii uiolaui. Te Patrem, et meum Dominum, ut parricida, periuriis, sacrilegiis, manibus pollutis ex  illius gremio attraxi. Suscipe, libera, tuere, misericordiam fer; da remedium, consilium, suffragium: iniunge penam, pone penitentiam carceris, exilium, patrie diffugium; et Dei iudicio in me iustissime commotum, ex more, placa populum. Tuis me pollutum sanctis suscipe manibus: et huius diei mihi penitenti concede spatium. Furcas mihi iure paratas corde conspicio, dignam penam intueor; et idcirco corpore prostrato, corde demisso me potentie tue trado. Tunc Papa clementissimus, pio ut erat pectore, tanta supplicantem adorsus est: uideo te felle amaritudinis obligatum, et tue mentis oculos tenebroso squalore contectos; qui lumen uere lucis, nobis tanto tempore laborantibus, cognoscere nequiuerunt.  Tu ipse nosti quantis religiosis uiris te commonuerim, quantisque per memetipsum patientissimis admonitionibus sollicitauerim, quibus non solum non acquieuisti, uerum etiam in deteriora prorupisti: sed tamen adhuc ianua tibi uite patet, tantum ut conuertaris corde. Qui mox ad terram corruens, uerum se reum miserumque confessus est, promittens omnia sibi iniuncta incunctanter perficere. Tandem uir mitissimus, solita sibi pietate commotus, respondit: Quid mihi ex ipsa iniuria irrogasti, paterne indulgeo. Quod autem in Deum et Matrem eius, Apostolosque seu omnem Ecclesiam contraxisti, luendum fore pronuntio: ita ut primo Hierosolymam tendas; et postmodum, si uiuus inde reuersus fueris, nostris te manibus et consilio representes,  ut sic saltem modo aliquo gratiam tibi conciliare omnipotentis Dei ualeas. Et quemadmodum cunctis filiis Ecclesie, subuersionis hactenus exemplar fuisti, ita de cetero conuersionis fias. Hec itaque cuncta, prout iussum est, ut uidebatur, explere libentissime spopondit: et sic, diei illius liberationem promeruit.

47. Tandem Papa pius ad fenestram erectus, turbe furenti expansis manibus, ut componeretur, et aliquanti maiorum turrim ascenderent, innuit. Nonnulli uero, putantes quod eos ad opus quod inceperant, hortaretur, fortissimo impetu turrim scandunt. Et sic foras adductus est,  turbis omnibus flentibus pre gaudio, et pre pietate clamantibus; cernebatur enim totus cruoris magnitudine respersus; et ideo nimio horrore perculsi uoces ad sidera proferebant. Facta igitur uictoria omnes una cum papa Gregorio ad Dei Genitricis ecclesiam, de qua nocte ipsa abstractus fuerat, gaudio non modico repleti conueniunt. Tunc Pater communis Missam, quam nocte, ministris diaboli prepedientibus, finire non potuerat, hora ipsa compleuit; et cum tanta uictoria reuertentibus benedictionis Dominice gratiam dedit.

48. Deinde, cibis summo tenus degustatis, rursum conueniunt, adhuc plenius perscrutari omnes, qui inimico Dei se coniunxerant. Inuentis autem illis omnia bona ipsorum perdunt et exterminio tradunt,  nichil omnino linquentes preter personas, que fuge presidium ceperant. uerum dum apud prefatam ecclesiam populus pro Pastoris liberatione grates Deo redderet, iniquus ille Iudas fugam cum uxore, filiis et fratribus arripuit, et, sic dimissis rebus suis, nudus euasit. Quidquid uero sui iuris olim esse poterat, populus postea adueniens distraxit; turribus ac domibus subuersis, prediis uero fisci titulo sociatis. Perditionis uero filius et Antichristi minister, ante mundi constitutionem damnatus, post suam euasionem, quidquid promiserat non solum minime persoluit; sed etiam quibusdam sui similibus profanis associatus, consilia malignitatis contra liberatorem suum dare, quoad uixit, non  abhorruit.



CAPUT uI. Henrici Iu identidem ad uomitum redeuntis peruersitas contra iura Ecclesie.

49. His itaque premissis, ad ea que cum Rege Henrico peracta sunt, ueniamus; et innocentiam Gregorii Pape ostendendo, mala, que pro bonis receperat, tam presentibus quam etiam subsecuturis, prout possumus, indicemus. Nonnullos enim fore credimus qui, partim rei geste, partim auctoritatum SS. Patrum ac Decretalium ignorantia, contra  sue salutis periculum, Patrem communem reprehendere, infamare, et, quod omnino inspectante Deo malum est inexistimabile, maledictiones ingeminare nequaquam timeant. Qui si forte, diuina inspiratione commoti, magis amore cognoscende ueritatis quam superbe procacitatis instinctu hoc agerent; ueridicis et approbatis religiosisque uiris interrogatis crederent. Habent enim religione pollentes Episcopos infinitos, et, ut e multis paucos enuntiemus Geraldum Ostiensem  , qui, ob uite meritum ab Apostolica Sede Gallicanis ex partibus assumptus, septimum inter Cardinales Episcopos thronum promeruit, qui ad eiusdem Regis causam inuestigandam ab Apostolica Sede est transmissus, et ad confirmandum suo prolatum ore testimonium, plurimos  est labores, pericula, uincula, carceresque ipsa pro ueritate expertus. Habent Prenestinum  , qui ad eumdem sufferendum laborem ab Urbe Roma missus est. Habetur insuper et Petrus Albanensis  , qui ad confirmandum contra Simoniacos ueritatis testimonium, immanem rogum pertransiens nudis plantis, sicut in Registro Domini Alexandri II. Pape scriptum reperitur, illesus exiuit. Habentur etiam complures ex ultramontanis partibus, Udo Treuirensis  , et Hermannus Metensis, Altmanus Pattauiensis uel Lauriacensis, Adelbero Wirzeburgensis  , Hugo Diensis  , in cuius electione tantum lumen fertur celitus descendisse, ut diem uinceret, et corda omnium qui aderant, aduenisse Spiritum sanctum, non dubitarent. Ad satisfaciendum etiam  incredulis ceterorum ordinum uiri conueniantur; abbas uidelicet Cluniacensis  , eiusdem Regis Pater in baptismate; et Berinhardus Massiliensis  , qui, ob instantissimum fidei calorem, bis confessor factus, propter Dominum exilia compedesque est perpessus, Rapoto  , qui nimirum, propter sanguinis nobilitatem et morum honestatem, in regem a populo expetitus asseritur: Adelbertus et Odalscalchus  ; quibus tam a Rege quam etiam a papa, res commissa fuerat

 50. Et, ut nullus sexus pertranseat, ueniamus etiam ad honestas, et tam religione quam etiam secularium rerum potentatibus locupletes mulieres, Reginam uidelicet Agnetem, eiusdem iniquissimi Regis matrem, et uere Reginam; que, regali diademate dimisso, seculum istud deserens, Dei eiusque Matris Apostolorumque eius Petri et Pauli uestigiis inremissibiliter adhesit; Beatricem insuper, eiusque nobilissimam prolem Mathildem; que, licet mundana cura Ducum officium, Italiam gubernando, gesserunt  iniquos multoties confusibiles contriuerunt: que quidem inter Dominum Papam et Regem mediatrices fuerunt, et regni statum componere  et confirmare desideranti desiderio cupiebant. Horum omnium aliorumque probabilium totius conditionis testimoniis non acquiescere, nichil est aliud quam Dei iram promereri, perpetueque damnationis subire sententiam. His itaque ad tanti Patris innocentiam ostendendam commemoratis, illius Regis fraudes, machinationes, et interdum etiam in S. Petrum contumelias, nostre schedule coniungentes, ne in erroris tenebrosi ignorantia scire uolentes iacere permittamus, pro uiribus cepta sequamur.

51. Tertio igitur Henrico mortuo  , quartus ille Henricus Rex, permittente Romano Pontifice uictore, qui tunc morienti presens erat, hereditario  iure, nimirum puer, successit. Sed  ad destructionem sui et totius regni, quidquid usquam sceleris esse potest patrauit. Ceco corde petulans Patrem non timuit, sed reddentibus cunctis testimonium pueritie imperfecteque etati, lasciuiam eius Romani Pontifices supportarunt; existimantes illum uirile scandere tempus, quo corrigi posset per se; non attendentes quod scriptum est: Qui parcit uirge, odit filium suum. Nutritur namque uitium: et dum ramus tener non mundatur aut euellitur, in maturitatem ueniens, manu uix aut ferro preciditur. Sic nimirum ille, maiorum ascendens currum, omnem Ecclesiam superbienti calcaneo supponere, calcandamque  prebere, uilem ut ancillam, pro uiribus conabatur. Quod scelus Romana Ecclesia non ferens, que caput totius Religionis et magistra est; et cui cunctos seculi potentes pre ceteris corrigere, uacillantesque consolidare proprium est, ipso Domino precipiente Apostolo Petro: Et tu aliquando conuersus, confirma fratres tuos; litteris eum conuenire, et commonefacere et predicare cepit. Cuius collum Christi iugum ferre nescium, libertatis sue arbitrio induratum, hac illacque auertendo diffugit; nouo pectore noua uersans consilia, tempus opportunum  exspectauit, quo Romanam Ecclesiam, ut ceteras, sibi subiicere posset: ad quod postea, ut reipsa patuit, annisu quo ualuit erectus est. Nam mortuo Nicolao II Papa, subintroductoque sancte memorie Alexandro, uesania sue mentis arreptus, hereticum Cadaloum, Parmensem male nominatum Episcopum, data per manum suam inuestitura, in Papam erigere non formidauit. uerum, cedentibus omnibus, controuersus Deo, quod deliberauerat, nequaquam ad effectum perducere potuit. Quo tempore quantis sit paternis litteris commonitus, eiusdem Patris Alexandri libri  testantur.

52. Cui Pater Gregorius, postquam Domini uoluntate, fugiens et renitens, succedere coactus est, ut decebat, paterna illum uisitauit commonitione;  orans et postulans ut pro amore omnium Regis, etiam pro sui status salute, pro anime sue remedio, ab actis, quibus oportebat tantum sancte Ecclesie filium et membrum abstinere, pedem retraheret; agnosceretque Regem Regum super se inspectorem, qui, cordium consilia et tenebrarum abscondita cognoscens, unicuique secundum opera sua reddit; rogans etiam ut consiliarios pessimos, qui magis sua quam eum diligebant, dimitteret: quoniam talium consiliis consentire, nichil aliud esse quam mortem acquirere, regnumque subuertere, et in fabulam cunctis gentibus fieri uelle, significabat. Ad hoc Rex ipse parumper commotus litteras supplices  , et magis  subdolas, emendationem  promittentes, misit. Allatis itaque litteris, tota Ecclesia letata est; sperans Sacerdotium et Regnum, Dei gratia coadunandum, ad purgandum omne quod in ipsa sparsim incumbebat sordidum. Tunc communi consilio definitum est ut pro tanta causa, tamque Deo digna ratione, Agnes mater eius Augusta, una cum uenerabilibus Episcopis, Ostiensi uidelicet et Prenestino, a latere Domini Pape missis,  Regem cum Apostolicis litteris adiret, ut, tanta promissione percognita, certum finem male rei hactenus commisse imponere uellet. Quam Rex ipse cum memoratis Apostolicis nuntiis honorifice suscepit: reuersusque ad cor, ut iustum fuit, in omnibus Deo et S. Petro satisfecit. Quidquid etiam Legati sibi superposuerunt, humillima mente portare promisit  in manibus eorum, de cetero se custodire, omnesque Simoniacos malosque consiliarios et excommunicatos a se procul repellere, et Dei Ecclesiam, secundum Canonicam institutionem, per consilium Pape ordinandam componendamque dimittere. His aliisque causis determinatis, ad Apostolicum reuersi sunt.

53. Rex quoque reuersus est ad eadem uolutabra quibus inuolui consuerat; credens nimirum magis sue blandienti uoluntati malisque consiliariis, quam sane religioni. Ad quod corrigendum mater eius  Augusta iterum a Sede Romana missa est: cum quo tempore aliquo conuersata, sancte Matris Ecclesie erga illum affectum omnem aperuit. Ille uero iactum uerbi semen cordis agro recepit; sed, secundum Euangelicam parabolam, dum mater serit, aliud cecidit secus uiam, quod tam humanis gressibus conculcatum, quam a uolucribus est raptum; aliud uero inter spinas, et ab exortis suffocatum, fructum ferre non ualuit; aliud uero super lapidei cordis duritiam iactum, adustum solis ardore, radices habere non potuit. Per humanos quidem gressus, malorum hominum, quibus utebatur, consilia; per uolucres uero, immundorum spirituum suggestiones; per spinas uero, diuitias regiasque uoluptates, per petram uero, duritiam cordis significari, intelligere quilibet  sensatus poterit. Moram autem faciente Regina, suas iterum litteras Papa misit, ut instaret uerbo et liberationi filii; ipsumque rogauit ut, quemadmodum in litteris sibi olim missis  continebatur, Legatorumque in manibus promissio et fides data ostenderat, sic se custodiret; et maxime a Simoniaca heresi, qua insudabat, spiritum suum cohiberet; excommunicatos consiliarios, quos pro salute sua regnique statu Apostolica Sedes et Synodus iuste damnauerat, procul abiiceret, ne in eamdem maledictionem incideret. Regina Romam reuertens, filium ad Dei iustitiam et honorem inclinatum fore asseruit: cui non multo post uacillanti blandientes et idonee littere bis misse sunt  .

 54. Illo quidem tempore Saxones, quoniam uidebant ab eo se nimium crudeliter tractari, unanimiter conspirauerunt ut pro Rege illum amplius non haberent. Tunc coactus supplices ad Apostolicum litteras direxit, orans ut suis orationibus commendatum susciperet quatenus eum de tam horrendo pauendoque iudicio iam imminenti, suis meritis excelsi Regis dextre eriperet; iterum iterumque promittens nil unquam amplius de ecclesiis Dei facere quod sancti Canones reprehendere possent. Cuius precibus motus Papa eisdem Saxonibus litteras et nuntios misit; et circa eiusdem Regis radices fodiens, predicationis sue cophinos misit, exspectans scilicet ut grossos ex ficu colligere posset. Sed, unde sumere humoris boni plenitudinem debuit, inde post marcidus  aruit: et exspectata uitis ad pingues botros ferendum, labruscas uiles et exiles portauit; et seges foliis pulchrioribus ornata, messis tempore nil aliud  quam infande permistionis lolium protulit. Monuit equidem Regem, interim se ab armis suspenderet, donec e Saxonum partibus nuntios haberet: Rex uero, non acquiescens litteris et commonitionibus Patris, terras Saxonie intrauit; ubi ex utraque parte, hominum peccatis exigentibus, multus humanus sanguis effusus est. Regis tamen in manibus, iusto Dei iudicio, uictoria data  , pro qua, sub manibus Domini humiliari debuit, tanquam ignitus et spiritu elationis inflatus, contra ipsum intumuit. Nam cuncta que pridem per Matrem, per Episcopos, per Clericos, per communes nuntios et priuatos antea promiserat: postmodum, quia securus, in irritum duxit. Siquidem Ecclesias, quas in manibus Domini Pape corrigendas sub iuramento  posuerat, non solum non dimisit; uerum etiam, contra decretales Patrum institutiones, quibusdam adulteris et Simoniacis sub inuestitura contradidit. Inter quos etiam Gotefridum  , propter Ecclesie Mediolanensis inuasionem excommunicatum, eiusdem inuasionis adulterio inuestiuit; Altono  cum Papa morante, quem archiepiscopum melior pars cleri, et populi suum Dominum elegerant. Dedit etiam Firmanam, et Spoletanam  . . . . .



CAPUT uII. Synodus Rome a Gregorio celebrata contra Henricianum conuenticulum Moguntie actum.

55. His autem ad Apostolicam Sedem perlatis, Papa Gregorius non modicum conturbatus est. Cepit  interea agitari multis sollicitudinibus: quoniam cuncta que ad pacem prouenire sperauerat, uerti in contraria perspiciebat. Tandem causas aliquas, sibi per quosdam Legatos secrete missas, quibusdam personis honestisque uiris patefecit; ut perpenderent quid super his statuendum foret. Tantis itaque promissionibus, imo simulationibus inspectis, omnes mirari ceperunt. uerum, ne Romana Sedes uideretur aliquid iniuste seu precipitanter agere, definitum est ut eidem Regi acriores littere scriberentur, in quibus plene cognosceret nullo timore amoreue iustitiam dimittere posse Romanum Pastorem. Scripsit autem ad Beatricem eiusque filiam Mathildem, que tunc temporis Italiam totam pre ceteris  gubernabant, ad eumdem regem, ad inuasorem Mediolanensem, ad Suffraganeos omnes.

56. Tunc Rex, graui merore et timore correptus,  hac illacque mente furibunda transcurrens, omnes suos nequam consiliarios aduocauit: deductis in medium nonnullis seductoribus ante peruerse mentis occulos, qui plura, quibus humana mens falli solet, proposuerunt; regni honorem a Patre dimissum, liberum arbitrium, opes infinitas, militum abundantiam et fortitudinem, Episcopos, Duces, Tyrannos, et sub fidelitate Principes constrictos, superborum etiam colla suo iugo contrita, questum insuper Ecclesiarum suis manibus traditarum, et multa alia que, ut diximus, secularium mentes illiciunt: inter quos  Moguntinus fuit Archiepiscopus, et reliqui qui sub ipso degebant Suffraganei. Facta uero tali conuentione, statuerunt ut Imperialis constitutio cunctos in suo regno manentes Episcopos, cursoribus  ubique missis, ante suam presentiam iuberet assistere  ; et, coadunatis omnibus anathemati quod Moguntinus hereticus contra B. Petri uicarium, imo in Dominum et Apostolum eius componeret, subscriberent. Quod si forte motus aliqua reuerentia quis eorum se subtrahere uellet, rebus omnibus et dignitate priuatus, ut Regalis maiestatis obnoxius, capitalem subiret sententiam. Interea, Legatis undique missis  , ab Urbe quidam Hugo, olim Cardinalis, tunc autem inter Episcopos hereticos precipuum caput , fictitiis suis litteris Archiepiscoporum et Episcoporum personas representans,  aduenit; laudans omnia que super Dominum Papam composuerant; proiectis in medium aliis epistolis sub omnium Cardinalium Senatusque ac populi nomine titulatis, quibus significabantur quedam proclamationes ad presentiam regiam delate; ubi etiam continebantur postulatio noui Pontificis, et abiectio legitimi Pastoris. subintulit etiam multas inimicitias, quas patiebatur a Nortmannis a circumiacentibus Comitibus ab ipsis etiam traditoribus in Urbe manentibus. Quibus uisis Rex non modice letatus, ad opus componendum fomentum desideratum accepit. Adductis itaque in medium diabolicis Pontificibus, anathema super Dominum Papam, imo super seipsos protulerunt.  Missis etiam in Longobardiam et Marchiam a  latere Regis tam nuntiis quam apicibus, uisum  est ut facto anathemati subscriberent. Congregatis ergo omnibus Papie ex precepto Regis, et magis ex propria maleuolentia et odio, ut res patuit, anathemati subscripserunt. Nam ad ostendendum male uoluntatis cumulum, positis sacrosanctis Euangeliis, iuramento firmauerunt nullo modo se deinceps Gregorium pro Papa habituros, uel obedientiam exhibituros, missisque nuntiis, idem ut alii facerent effecerunt.

57. Scripsit autem idem Rex Romam litteras, omni iniuria inhonestas, falsitateque repletas, precipiens Domino Pape ut de Sede surgeret Ecclesiamque dimitteret: uocans eum periurum, inuasorem, et Regie dignitatis diminutorem, maxime Simoniacis Longobardie elaborantibus. Statuerunt etiam ut  non ante littere darentur et uerba, quam Synodus que congregata in Romana fuerat Ecclesia plenius hoc audire posset, quod etiam factum est. Nam et Papa Synodum faciente, quidam Parmensis Clericus, Domini Apostolici ad iniuriam, cum eisdem litteris presentare se non abhorruit; et easdem blasphemias in facie totius Ecclesie et conuentus proferre non formidauit. Per idem tempus prodigium, ad illius iniquitatis indicium et confirmationem future rei, in Urbe iuxta B. Petri Ecclesiam ortum est, quod omnium corda nimium in stuporem conuerterat: nemo enim aliquam significationem super ipsum dare et proferre digne conuenienterque poterat. Siquidem gallina ouum mirifico celatum opere peperit   , in quo duo mira insignita fuerant: serpentis scilicet et scuti similitudo, nimio horrore tenebrosa. Serpens uero qui in triplicem ex eodem oui cortice se sinuationem erexerat, uertice se sursum erigere uelle ad summitatem oui conabatur: caudam uero in partem tenebrarum illius extenderat. Sed dum ad oui dignitatem tenderet, quodam ictu repercussus, uentre tenus caput reflexerat. Scupea uero eius  non depicta, sed extra corticis ordinem posita, manu deprehendi, et tractari, uelut alia materialis res, poterat. Considerantibus autem omnibus et mirantibus Episcopis ceterisque qui in Synodo consederant, nuntius ille Antichristi aduenit.

58. Postquam uero, finito Hymno, facturus sermones exhortationis omnibus, Papa consederat;  ille precursor Antichristi, non tribuens honorem  Deo, magisque diligens terrenum quam celeste imperium, sic eumdem Papam alloquitur: »Dominus meus Rex, et Episcopi omnes Ultramontani et Italici, precipiendo mandant ut inuasam Sedem B. Petri et Romanam Ecclesiam amodo dimittas. Non est enim dignum sine precepto illorum et Imperiali dono tantum honorem scandere.« Et conuersus, Clero Romano dixit: »uobis dicitur, Fratres, ut ad futuram Pentecostes solemnitatem Regio conspectui uos representetis, suscepturi de manibus Regis Papam et Patrem: quia hic non Papa, sed lupus esse dignoscitur rapax.« Ad cuius uerba mox  Ioannes Portuensis Episcopus, morum honestate et religione uir preclarus, facto impetu surgens, immensa uoce clamauit: »Capiatur.« Tunc Prefectus, facto impetu  cum iudicibus, militibus, et Romanis nobilibus, tantum impostorem, euaginatis in ipsa Ecclesia Saluatoris gladiis, ante Domini Pape presentiam interimere uoluit: et fecisset, nisi pius Pater toto corpore se super eum proiecisset, omnibus de eius morte clamantibus.

59. Tandem, uix impetrato silentio, Dominus Papa dixit: »Nolite, filii, Ecclesie sancte Domini Dei nostri quietem in seditionem aliquam commouere. Oportet enim instare tempora, secundum diuinarum Scripturarum seriem , periculosa: in quibus homines se ipsos amantes, cupidos, superbos, elatos, parentibus inobedientes esse necesse est: ut, patientia filiorum  Dei, exhibitio fidei nostre multo pretiosior sit auro quod per ignem probatur. Clamat nobis diuinus sermo, dicens: »Necesse est, ut ueniant scandala: ue autem homini illi, per quem scandalum uenit .« Et iterum, ad ostendendum nostre qualitatis modum, qualiter ad inimicos nostros conuersari debeamus, subiunctum est: »Ecce, ego mitto uos sicut agnos inter lupos. Estote ergo prudentes sicut serpentes, et simplices sicut columbe .« Nunc uero, licet Antichristi precursor in Ecclesiam surrexit, nos tamen, multis a temporibus tam a Domino quam a sanctis Patribus edocti, sic gemine scientie munere gressus incedamus per pristinos, ut, quemadmodum pii Patres, serpentis prudentiam simplicitati columbe iungentes, hereticos  serpentina utentes astutia fugauerunt  ; ita et nos mansuetudinem felle carentis alitis teneamus, et prudentiam serpentis non relinquamus. Utramque enim mente gestare non est uitium, sed digne discretionis arcanum. Non enim aliquem odio prosequi debemus, sed, imprudentia fatuitateue legem Domini uolentes infringere, subportare. Ecce enim acceptabile tempus adest; ecce iterum Dominus spiritualiter inter homines ambulat, clamans, et dicens.  »Qui uult uenire post me, abneget semetipsum,  et reliqua.«

60 »Ad uiam ergo uite nos Dominum uocantem sequi oportet, si hereditatis eterne fructum desideramus carpere. »Per multas tribulationes,« ut Doctor noster docuit, »oportet nos intrare in regnum Dei .« Satis est quod huc usque in pace uiximus Ecclesie: nunc uero diu aridam messem Sanctorum iterum sanguine conuenit irrorari, ut fructus illius, longo tempore tabidus senio, recenti rore perfusus, in pristinum redeat decoris aspectum. uidemus pugnam diaboli in apertum prosilire campum, hactenus fuscis squalloribus adopertam: ideo nunc tirones Christi, doctas manus ad prelia gestantes, conuenit obuiare: quatenus Christi fides, que, eodem  inficiente diabolo, toto pene terrarum orbe dispersa relictaque cernitur, cuncta, Domino Deo per nos pugnante, instauretur. Ad detrimentum nempe nostre salutis seculares quotidie propugnare conspicimus, qui nichil aliud quam gehennam accquirunt: sic nos, quibus uiuere Christus esse debet, et eius etiam amore mori lucrum; quibus in retributione, post istam miseram et imaginariam uitam, felicitas preparatur eterna; a Dei legibus et fide nostra orthodoxa, pedem, hosti cedendo, non retrahamus. Commoueat nos saltem uox Dominica, que dicit: »Qui me erueberit et sermones meos, hunc Filius hominis erubescet, cum uenerit in maiestate sua, et Patris, et sanctorum Angelorum .«  Terribile nobis uideri debet, si tempore illo, a tanto tribunali sententiam nostris negligentiis dire uerecundie capiamus; quorum laboribus Iudex omnium alios remunerare uult . Ideo enim domus sue speculatores nos eterna Sapientia esse uoluit, ut ipse postmodum uenturus inhabitator mundam domum nostro studio habere possit. Ad quod scilicet opus egregium instare Domini Sacerdotes hortantur, cum in maturo tempore legibus Domini, senescentes post quinquagesimum annum, custodes uasorum Domini precipiuntur fieri. uasa quippe, ut B. Gregorius ait, nostra sunt corda, quibus ferimus cuncta que cogitamus. Corda etiam Dei uiui templum esse, sacra testantur eloquia : que quidem tanto mundari conuenit diligentius et ornari,  quanto illorum inhabitatorem ceteris mundiorem esse dignoscimus. Scriptum quippe est: »Mundus habitator mundam querit domum .« Et iterum: »Euigilate iusti, et nolite peccare. « Et iterum: »Ecce sto ad ostium, et pulso. Si quis audierit uocem meam, et aperuerit mihi, intrabo ad illum, et cenabo cum illo, et ipse mecum .« uidemus iam, Fratres, si corda nostra exigere conemur intente, Auctorem nostrum pulsare, nosque  commonefacere, ut aperiamus illi, et claudamus ostium diabolo; et eius satellitibus et complicibus pro uiribus resistamus, in promptu habentes ulcisci, secundum Apostolum , omnem inobedientiam. Neque timendum est, etiamsi preualere possint aduersum nos: quoniam ideo illis potestas a iusto traditur Iudice, ut fiant nostre probationis caminus, cito in cinerem et fauillas consumendus, nosque uasa explorata perpetuo in Domini ministerium assumenda. Speramus sane, nec dubitamus, quod nulla tribulatio, persecutio, gladiusue, uincula, carceres, exsilia, instantia, futura, poterunt nos separare a caritate, que est in Christo Iesu, et sanctis eius legibus. Melius est enim mori pro legibus Domini, quam eorumdem persuasoribus et destructoribus  terga uertendo Ecclesie : quoniam non obuiare talibus, Christi planissime est fidem negare.

61. uidemus pre oculis et manibus signum antiqui serpentis; quod omnipotens Deus ideo uobis ostendit, ut cautos sollicitosque redderet, et quid super filium superbie, extollentem se aduersus hanc sanctam Ecclesiam Catholicam facere debeamus insinuaret. Sancta quippe Scriptura, Fidem, sancteque Ecclesie figuram oui nomine designat; in qua quidem malos cum bonis permistos esse usque ad mundi terminum nullus fidelium dubitat. Sed licet fraudibus deceptionibusque aliquandiu se occulere studeant, non semper latere, Domino reuelante,  possunt; ut, cum in apertum uenientes emicarint, cunctis appareat fraus que latebat, et in cognitos sancta Dei Ecclesia ultionis gladium exerat. Rex iste, cuius figuram Deus mihi demonstrari et cognosci per serpentis similitudinem uoluit, hactenus timens, suis subdolis uerbis et nuntiis, uelut in tenebrose noctis caligine latuit: qui modo foras saliens, quod corde gestabat, ostendit sufficienter ad condemnationem quam passim per Dei Ecclesias commiserat. Nunc uero, ut cernitis, caput ad fidei nostre fundamentum erigere ceperat, sicut scriptum est: Posuerunt in celum os suum, et lingua eorum transiuit in terra. De quo Ioannes Apostolus dicit: »Et datum est ei os loquens magna, et blasphemias .« Et illud: »Et cauda eius   tertiam partem stellarum traxit .« Non attendit miser quid ueritas ipsa dixit Magistro nostro et Principi Ecclesie: »Super hanc, inquit, petram edificabo Ecclesiam meam: et porte inferi non preualebunt aduersus eam .« Nunc igitur, Fratres, conuenit gladium ultionis exerere, et inimicum Dei et Ecclesie alligando percutere, ut percussum caput, quod ad Fidei fundamentum et omnium Ecclesiarum erectum esse dignoscitur, corruat: ut, quemadmodum in primo superbie sue tempore ei dictum est, pectore et uentre repat. »Nolite timere, ut ait Dominus, pusillus grex; quia complacuit Patri uestro dare uobis regnum .« Satis est, quod hucusque sustinuistis, bene conuenienterque illum  commonuistis, nunc uero canteriatam conscientiam se habuisse cognoscat.

62. His atque aliis nonnullis peroratis, sancta et magna Synodus dixit: Tua, sanctissime Pater, censura, quem ad regendum nostri temporis seculum diuina peperit clementia, contra blasphemum, inuasorem, tyrannum, desertorem, talem sententiam proferat, que hunc conterat, et futuris seculis transgressionis cautelam conferat. Dignum quippe est iussis tuis obedire et obsecundare, ut possumus neque facere cupimus animas nostras pretiosiores nobis. Libenter enim, si necesse est, mortem amplectemur, ut Patrum nostrorum uestigia relinquere non uideamur. Cur enim non demus pro Dei nostri sanctis legibus illud, quod a nolentibus nobis aufertur?  Gladium exerce, iudicium exerce: ut letetur quilibet iustus, cum uiderit uindictam, manus suas lauet in sanguine peccatoris. Tandem omnibus acclamantibus definitum est, ut honore regio priuaretur, et anathematis uinculis, tam prenominatus rex, quam omnes assentanei sui colligarentur.



CAPUT uIII. Rex Henricus excommunicatur. Littere S. Gregorii ea de re, et ultionis mox secute exempla.

63. Accepta itaque fiducia, dominus Papa, ex totius Synodi consensu et iudicio protulit anathema in hunc modum. Beate Petre Apostolorum Princeps, inclina, quesumus, pias aures tuas nobis, et audi me seruum tuum; quem ab infantia nutristi, et usque  ad hunc diem de manu iniquorum liberasti, qui me pro tua fidelitate oderunt et odiunt. Tu mihi testis es, et Domina mea mater Dei, et Beatus Paulus Frater tuus inter omnes Sanctos, quod tua sancta Romana Ecclesia me inuitum ad sua gubernacula traxit, et ego non rapinam arbitratus sum ad Sedem tuam ascendere; potiusque uolui uitam meam in peregrinatione finire, quam locum tuum pro gloria mundi, seculari ingenio arripere. Et ideo ex tua gratia, non ex meis operibus credo, quod tibi placuit et placet, ut populus Christianus, tibi specialiter commissus, mihi obediat specialiter, pro uice tua mihi commissa: et mihi tua gratia est potestas data a Deo ligandi atque soluendi, in celo et in terra. Hac itaque fiducia fretus, pro Ecclesie tue honore  et defensione, ex parte omnipotentis Dei Patris, et Filii, et Spiritus sancti, per tuam potestatem et auctoritatem, Henrico Regi, filio Henrici Imperatoris, qui contra tuam Ecclesiam inaudita superbia insurrexit, totius Regni Teutonicorum et Italie gubernacula contradico, et omnes Christianos a uinculo iuramenti, quod sibi fecere uel facient, absoluo; et, ut nullus ei sicut Regi seruiat, interdico. Dignum est enim, ut qui studet honorem Ecclesie tue imminuere, ipse honorem amittat quem uidetur habere. Et quia sicut Christianus contempsit obedire, nec ad Dominum rediit, quem dimisit, participando excommunicatis, et multas iniquitates faciendo, meaque monita, que pro sua salute sibi misit, te teste, spernendo; seque ab Ecclesia tua, tentans  eam scindere, separando; uinculo eum anathematis uice tua alligo: et sic eum ex fiducia tua alligo, ut sciant gentes et comprobent quia tu es Petrus, et super tuam petram Filius Dei uiui edificauit Ecclesiam suam, et porte inferi non preualebunt aduersus eam .

64. Post hec misit ad diuersos Epistolas, idem anathema et causas eius manifestantes, ex quibus has duas interponere presenti opusculo curauimus. »Gregorius Episcopus, seruus seruorum Dei, omnibus qui cupiunt annumerari inter oues quas Christus B. Petro commisit, salutem et Apostolicam benedictionem. Audistis, Fratres carissimi, nouam et inauditam presumptionem, audistis sceleratam schismaticorum, et nomen Domini in B. Petro blasphemantium,  garrulitatem et audaciam: audistis superbiam, ad iniuriam et contumeliam sancte Apostolice Sedi illatam, qualem uestri Patres nec uiderunt, nec audierunt umquam, nec scripturarum series aliquando a paganis uel hereticis docet emersam: cuius mali, etsi aliquod umquam, post fundatam et propagatam fidem Christi, precessisset exemplum, omnibus tamen fidelibus, pro tanto contemptu et conculcatione Apostolice, imo diuine auctoritatis, dolendum foret et gemendum. Quapropter, si B. Petro claues regni celorum a Domino Deo nostro Iesu Christo traditas esse creditis, et uobis per manus ipsius ad eterne uite gaudia introitum patere cupitis; cogitandum uobis est, quantum  nunc de irrogata sibi iniuria dolere debeatis. Nisi enim hic, ubi per discrimina tentationum uestra fides et corda probantur, socii passionum efficiamini, proculdubio non estis digni, ut participes future consolationis, et filii regni, celestem coronam et gloriam sortiamini . Rogamus igitur caritatem uestram, ut instanter diuinam misericordiam implorare studeatis; quatenus aut corda impiorum ad penitentiam uertat, aut reprimendo eorum nefanda consilia, quam insipientes et stulti sint, qui petram a Christo fundatam euertere et diuina priuilegia uiolare conantur, ostendat. Qualiter autem, aut pro quibus causis B. Petrus anathematis uinculo Regem alligauerit, in  chartula, que huic inclusa est, plene potestis cognoscere.«

 65-68. »Gregorius Episcopus seruus seruorum Dei, omnibus Episcopis, Ducibus, Comitibus ceterisque fidelibus in Regno Teutonicorum Christianam fidem defendentibus, salutem et Apostolicam benedictionem. Audiuimus quosdam inter uos de excommunicatione  quam in Regem fecimus, dubitare,« etc. uide inter epistolas S. Gregorii.

69. Igitur post excommunicationem et depositionem Regis, Domini preeunte gratia, multi nobiles et mediocres, ad Deum toto corde conuersi, prefatum Regem reliquerunt. Ipsi etiam, qui prius partim regalibus blanditiis, partim terroribus et minis contra Apostolicam Sedem coniurauerant, conuersi postmodum, digno in Regem anathemati conscripserunt, mittentes supplices ad Apostolicam Sedem nuntios, epithemium  penitentie postulantes. Quibus misericordie discipulus, non querens saturari penis reorum, gremium sancte Ecclesie aperuit; et ut in fide Domini solidarentur, consolatorias eis litteras misit. Nonnulli uero Episcoporum,  gementes tantum facinus, ad Apostolicam Sedem discalceatis pedibus uenerunt, tam diu inibi perdurantes quo usque Dominus Papa misericordie manum et pietatis uiscera, eis compatiens, aperiret.

70. Interea Dominus magnum miraculum in Regis et omnium oculis fecit: quo cognito, multi eum reliquerunt. Nam post excommunicationis diem  , Paschalis diei solemnitate, cum regio apparatu et comitatu pompatice multitudinis, ad Ecclesiam, diuinitus sibi clausam, uenire nequaquam abhorruit. Iussu itaque Regis quidam  Episcopus, si fas est, imo hereticus et Simoniacus, ad Misse se preparauit officium. Tandem perlecto Euangelio, ex more facturus popularem sermonem Pontifex  idem, pulpitum conscendit. Parum autem de tractatu locutus Euangelico, statim se ad blasphemiam Pape Gregorii ceco corde menteque uesana prorupit, que pro nimio sui horrore silentio preterire complacuit. Difficile est enim ut bene sibi conscientium probitatem, obtrectantium lingua non mordeat, et iniquorum euadat opprobria, cui est amica iustitia. uerumtamen eadem blasphemia, qualis in oculis Domini fuerit, continuo sequens ultio, si perpendatur, innotescit. Nam Paschalis diei gaudio nondum finito, subito celum fragore intonuit, in quo ignis descendere celitus uisus est; qui omnem illam ecclesiam, omnesque domos regali receptui preparatas, repente consumpsit, et letitiam profanorum in merorem commutauit: Episcopum uero  illum blasphemum, subito  percussum, diuina ultio interemit. Sed antequam uitam penitus exhalaret, ministros suo exitio preparatos, quales essent, compulsus est dicere: uideo me, inquit, igneis loris astrictum, tetris trahentibus imaginibus ex hac uita  conuelli: sed tamen ite, et dicite  Regi ut flagitium, quod in Deum, et B. Petrum, eiusque uicarium commisit, emendet; ne me preeuntem ad inferi loca sequatur; et hec dicens, exspirauit. Hoc exemplo commoniti, hortamur et obsecramus omnem hominem qui hec scripta legerit, ut declinet detrahentium linguis, si mauult consortium habere cum Gregorio in resurrectione uite, quam cum detrahentibus supplicium subire. Nunc hic ad memoriam redit non minus terribilis damnatio Spirensis  Episcopi, qui eadem die, id est uI Kalendas Martii, imo eadem hora, subito quasi quodam inuisibili telo percussus, apud Spiram infirmari cepit, qua hora et causam eius in Romana Synodo noster Gregorius Papa uentilare incepit. Idem quoque tertio die, id  est Iu Kalendas Martii, miserabiliter exspirauit, non imparem expertus efficaciam illius sententie qua Petrus Apostolus Ananiam et Sapphiram damnauit.



CAPUT IX. Henrici simulata penitentia. Principum conuentus Ulme. Gregorii ad eos Legatio.

71. Cum igitur predicti Regis conuersionem iam diu et frustra Principes exspectarent, et statum Regni periculosius in dies disturbandum, imo sine capite iam penitus destituendum uiderent; tandem zelo Dei armati, cum Legatis Apostolice Sedis  conuenerunt, et eumdem, ut eorum consilio acquiesceret et resipisceret, satis fideliter rogauerunt: alioquin, se non ulterius communicare uel obedire, protestati sunt. Hac ille necessitate, simulate quidem,  ut postmodum apparuit, se per omnia, et consiliis Principum et preceptis Apostolici Domini, obediturum promisit. Erat autem eorum consilium, ut Dominus Apostolicus ad generale colloquium Augustam in Purificatione S. Marie tunc proxima ueniret: quatenus ibidem causa eius in audientia totius Regni legitime determinari posset. Ipsi quoque Principes, missa legatione, Dominum Papam ad predictum diem uenire suppliciter rogauerunt; ad quod iter agendum, illum promptissimum, ut subscripte eius littere testantur, inuenerunt. Rex autem, contra promissionem suam, contra consilium Principum, hoc ab Apostolico per Legatos suos uoluit extorquere, ne Augustam ueniret, sed ut eum  ad se Romam uenire permitteret; ea utique intentione, ut tanto facilius Papam fallere posset, quanto pauciores Regni Principes, iam sepius astutias eius perpessi, discutiende eius cause interessent. Unde et Papa uotis eius non annuit, sed ut Principes rogauerant, ad condictum diem uenire disposuit; et subsequentes Epistolas Principibus Regni, pro disponendo itinere suo, transmisit.

72. »Gregorius Episcopus, seruus seruorum Dei, Archiepiscopis, Episcopis, Ducibus, Comitibus, nec non maioribus atque minoribus in Regno Teutonicorum constitutis, salutem et Apostolicam benedictionem. Nos, indigni et inutiles Principis Apostolorum serui,« etc. uide infra inter epistolas.

73. »Gregorius, seruus seruorum Dei omnibus  Archiepiscopis, et Episcopis, Abbatibus, Ducibus, Marchionibus, omnibusque Christianam et B. Petri fidem et doctrinam defendentibus et obseruantibus, salutem et Beatorum Apostolorum Petri et Pauli benedictionem: omniumque peccatorum absolutionem. Ego, qualiscunque Sacerdos, Apostolorum Principis seruus,« etc. uide infra inter epistolas.

74. Interea Rex, proprie cause diffidens, et idcirco audientiam istius Regni subterfugiens, furtiue Italiam cum excommunicatis, contra preceptum Pape et consilia Principum, intrauit; et Apostolico ad predictum diem Augustam tendenti, ante Purificationem S. Marie apud Canusium obuiauit; ibique ante portam castri per triduum, deposito omni regio cultu, miserabiliter, utpote discalceatus et laneis  uestibus indutus, persistens, non prius cum multo fletu Apostolice miserationis auxilium et consolationem implorare destitit, quam omnes qui aderant, et ad quos ille rumor peruenit, ad tantam pietatem et compassionis misericordiam mouit, ut pro eo multis precibus et lacrymis intercedentes, omnes quidem insolitam domini Pape duritiam mirarentur; nonnulli uero in eo, non Apostolice serenitatis grauitatem, sed quasi tyrannice seueritatis crudelitatem esse clamarent: denique instantia compunctionis eius, et tanta omnium qui ibi aderant supplicatione Papa deuictus, tandem eum, relaxato anathematis uinculo, in communionis gratiam et sinum sancte Matris Ecclesie recepit: acceptis ab  eo securitatibus, quarum etiam confirmationem per manus Abbatis Cluniacensis, et nobilium Comitissarum Mathildis et Adalaide  , et aliorum Principum, Episcoporum et Laicorum, qui sibi ad hec utiles uisi sunt, in hunc modum suscepit.

75. »Ego Henricus Rex, de murmuratione et dissensione, quam nunc habent contra me Archiepiscopi, Episcopi, Duces et Comites, ceterique Principes Regni Teutonicorum et alii, qui eos in eadem dissensionis causa sequuntur, infra terminum quem dominus Papa constituerit, aut iustitiam secundum iudicium eius, aut concordiam secundum consilium eius faciam, nisi certum impedimentum mihi uel sibi obstiterit: quo transacto, ad idem peragendum paratus ero. Item, si idem dominus Papa Gregorius  ultra montes uel alias partes terrarum ire uoluerit, securus erit ex mea parte, et eorum quos constringere potero, ab omni lesione uite et membrorum eius seu captione, tam ipse quam qui in eius conductu siue comitatu fuerint, in eundo, siue ibi morando, seu inde redeundo; neque aliud aliquod impedimentum habebit ex meo consensu, quod contra honorem suum sit; et si quis ei fecerit, cum bona fide, secundum posse meum, illum adiuuabo.«

76. Rex, postquam communione recepta, sed questione Regni dilatata, solutus ab Apostolico discessit; parum attendens quod ei in reconciliatione sua iuramento promiserit, ad solitam nequitiam redire, et Simoniacorum suorum consiliis contra Papam assentire non expauit. Omnes enim Simoniaci  eorumque socii, quorum tyrannidi ipse sanctam Matrem Ecclesiam subiugauerat, quorum etiam factione iam pridem Apostolicam Sedem deauctorizare tentauerat; ipsi, inquam, omnes ad eum reconciliatum recurrentes, non terrorem sed audaciam ab eo, pro perpetrata iniquitate, acceperunt; quin etiam in damnatione Apostolici apud eum coniurandi locum inuenerunt. Ipse uero eiusque complices, communionem utcunque idcirco festinauerant recipere; quia, iuxta legem Teutonicorum, se prediis et beneficiis priuandos esse non dubitabant, si sub excommunicatione integrum annum permanerent: cuius adhuc unus mensis superfuit, dum ad reconciliationem redirent. Communionem itaque,  non ut se corrigerent, repetebant; sed, ut plurimos iam dudum ab illis anathemate separatos sibi resociarent; sicque tanto audacius, tanto crudelius, quanto cum pluribus, solita tyrannide sanctam Ecclesiam opprimere possent. Nam statim post reconciliationem, ut predictum est, ad pristinum uolutabrum redire, sed et Simoniacis, utpote sui similibus, contra Apostolicam Sedem assentire non dubitarunt.

 77. Non multo post tamen Rex ab Apostolico iam Regni concessionem callide, ut communionem, elicere uolebat. Missa enim legatione, humiliter ei supplicabat, ut uel eum semel apud S. Ioannem in  Moytia, per Episcopos Papiensem et Mediolanensem, more priorum Regum, coronari permitteret: uel, si hoc nollet fieri per huiusmodi Episcopos, utpote excommunicatos, saltem hoc priuilegium Apostolica auctoritate cuilibet Episcopo concederet exsequendum; ob hoc maxime appetens coronari, ut communione etiam Regnum a Romano Pontifice uideretur recepisse. Sed Papa, calliditatem eius iam satis expertus, nullo modo uotis eius uoluit acquiescere: diligenter secum ipse reputans se quidem eum pro multis criminibus, et maxime pro  inobedientia et contumacia Apostolice Sedis irrogata, a Regno deposuisse, omnesque ei iuratos ab eius dominio liberos reddidisse: et ob hoc, nullatenus eum, sicut nec alium, in Regem Principibus, utpote liberis hominibus, superponi debere, absque eorum electione. Nam et a toto Regno de tot ac tantis iniuriis ac perfidiis erat inculpatus, ut de his eum necesse esset primitus expurgari  et sic demum cum consensu totius Regni legitime coronari. Rex igitur ea uice quoque simulata obedientia apud  Moytiam Regalia insignia non usurpauit: que tamen non multo post contra bannum domini Pape resumere, et interdicta Regni gubernacula usurpare non timuit.

78. Interim transibat terminus, quem rex coram  Legatis Apostolice Sedis cum Principibus Regni ad Augustam in Purificatione S. Marie condixerat, ad quem iam Papa uenire conceperat: et iam illuc peruenisset, si non idem Rex, contra commune decretum omnium ingressus Italiam, conducturos Apostolicum a conductu deterruisset: terminus, inquam, ubi coram Apostolico in audientia totius Regni canonice de criminibus illatis expurgari, si inculpabilis esset, expurgatus legitime in Regnum, cum consensu omnium, restitui posset: ad quem ipse uenire contempsit, imo sue cause diffisus, non presumpsit; et Papam, ne uel illuc ueniret, fraudulenter in Langobardia preoccupauit.

79. Cum igitur Principes Regni terminum generali  decreto statutum Regem subterfugisse, et se etiam hac uice, solita eius perfidia, delusos esse animaduertissent; cumque eius uersutiam nec in ipsa reconciliatione uel postea cessasse, certissima relatione didicissent; mox in Sueuia apud Ulmam, conuentu facto, deliberauerunt; ne se deinceps ab illo ludificari, uel potius pristina eius calliditate periclitari permitterent; sed sue saluti, in legitimi Principis electione, prouiderent. In eodem autem  Conuentu apud Ulmam, generalius Colloquium ad  Forecheim 4 Idus Martii, ad noui Regis electionem condixerunt: ad quod etiam Domini Apostolici consilium et auxilium sibi uenire, missa legatione, postulauerunt. Quo audito, Papa ad id colloquium Legatos direxit, qui Principes rogarent, ut dispositionem Regni usque in aduentum eius differrent, si hoc sine periculo fieri posse sperarent. Noluit sane eis hoc ex definito precipere, ne sibi iure imputari posset, si quod periculum status Regni ex illa dilatione incurrisset. Altera autem die post dimissionem legatorum, Manegoldus Comes, magnus amator ueritatis, aduenit; cuius relatione Papa de nouo Rege constituendo certior factus, alium Legatum, Gregorium scilicet Romane Ecclesie Diaconum,  ad Principes Regni destinauit: qui, eos Apostolica auctoritate aduentum eius prestolari compelleret: eo tamen primitus explorato, si Rex, qui adhuc in Longobardia morabatur, ab eodem Legato conuentus, securitatem facere uellet, ut domino Pape transitum ad Teutonicas partes, pro ipsius causa determinanda, concederet. Quod si Rex nollet concedere, precepit Papa ut Legatus ad se rediret, nec Principes cum aliqua dilatione a prouidenda Regni necessitate suspenderet. Item eidem Legato prefatam legationem imponens Papa, dixit inter alia: se quasi pro indicio huiusmodi securitatem exegisse, cuius, inquam, securitatis exhibitio illum in Regnum restitui posse presagiret: sicuti, eiusdem securitatis denegatio, hoc eum non posse, ex  diuino indicio denotaret.

80. Inter hec uerba Pape tres digiti eius dextre, usque ad medium, repente sanguinei apparuere; quos sanguine ex naribus profluente maculatos existimans, detergere cepit: sed eos sanguineis notis nullatenus emaculare potuit. Hinc ipse et reliqui sapientes, qui hoc miraculum conspexerunt, aliquid magni per hec signa portendi non dubitarunt. Erant autem ibi tunc presentes prenominatus Comes Manegoldus, et uenerabilis Presbyter Erkinbertus, cum aliis quam pluribus in oppido Canusii in capite Ieiunii, quod eo anno contigit  in Kal. Martii. Percepta igitur legatione, statim Legatus ad Regem properauit, cum predicto Comite: sed Rex securitatem,  quam Papa postulabat, facere contempsit: unde et ille Legatus ad Apostolicum redire non tardauit. At Comes ad proximum Forecheimense Colloquium uenire accelerauit; quo et priores Legati iam peruenerant, qui una tantum die, priusquam prefatus  Comes, ab Apostolico missi fuerant. Hi autem erant Legati: Bernhardus, sancte  Romane Ecclesie Cardinalis Diaconus; item alter Bernhardus  , Abbas religiosus de Massilia, fere sexcentorum monachorum Pater, qui etiam secum duxit egregium Doctorem quemdam, nomine  Christianum, postmodum Auersane ciuitatis Episcopum. Cuius opus extat eximium contra Turonensem Berengarium.

81. Non indignum uidetur hoc in loco paulisper orationis cursum retentare, et quam fidelem Apostolice institutionis sectatorem et propagatorem in Comite Manegoldo non semel commemorato Gregorius noster habuerit, declarare. Hic enim ex generosa et religiosa  B. Udalrici Augustensis Episcopi genealogia procreatus, et a sapientissimo fratre suo, Herimanno uidelicet Contracto, in omni obseruantia  Christiane religionis ad unguem informatus, uirgo uirginem sortitus est uxorem; duosque filios ex ea generatos in tanta disciplina usque ad iuuenilem etatem educauit, ut alterum eorum ad similem monogamiam perducens heredem sui relinqueret; alterum, in celibatu occisum, imo ipsius occisionis eius  longo locorum interuallo remotus, per spiritum mirabiliter agnoscens, fieret et gauderet; fleuit enim propter acerbitatem inopinate mortis, et gauisus est propter impunitatem incontaminate iuuentutis. Hoc autem maxime castificabat liberos, quod uerax pater comminabatur eis exhereditationem, si quam, preter legitimam copulam, cum mulieribus perpetrasse detegerentur coinquinationem. uir igitur Christianissimus, cum B. Gregorium Papam  nimio affectu propter iustificationes eius diligeret, eumque sepius propter alternas morum similitudines inuiseret; quadam uice, in tantam Rome positus infirmitatem incidit, ut qui presentes erant, uitam eius desperarent. Cumque tristis nuntius Domino Pape uenisset, ualde condolens, festinus ad eum uenit; et pauxillum panis in scyphum confringens, meroque perfundens, egro pro benedictione porrexit. At ille, protinus ut gustauit, recepit non solum delectationem comedendi, sed et uirtutem cum incolumitate de lecto surgendi. Qui, cum ad propria remearet, et Apostolica statuta, maxime de uitandis Officiis incontinentium Sacerdotum, non segniter ubique diuulgaret, et in Clericis atque Ecclesiis  ad se specialiter pertinentibus huiusmodi abominationes minime toleraret; uxor cuiusdam Presbyteri sub eius ditione positi, malignans propter separationem mariti, hoc familiaribus suis audientibus se minabatur effecturam, ut qualem molestiam ipsa sustineret in separatione coniugis sui, talem et Comes sustineret in disiunctione coniugis sue.  Dixit, et eheu! permittente Deo, tam pessimum facinus in dominam peregit. Nam delectabiles cibos ueneno infectos obtulit, eamque nichil mali suspicantem simulata benignitate decepit. Igitur Comes religiosus, adhuc in robusta etate uiduatus, nullis suorum adhortationibus ad secundam copulam permoueri potuit; dicens, sibi pudendum et horrendum uideri, si cum duabus uxoribus processurus esset ante tribunal Christi in die iudicii. In tantum autem profecit per deuotam obedientiam Pape nostri Gregorii, ut ante finem suum, quem senex et plenus dierum attigit, quibusdam uirtutum signis effulserit, et prophetie, quemadmodum in occisione filii patuit,  uenerabiliter claruerit  .

82. Huic beate recordationis Comiti non incongrue  adiungitur memoria pretiose mortis B. Cincii, Urbis Rome Prefecti, cuius et superius uirtutes breuiter descripsimus. Hunc etenim, propter fidem sepe dicto et sepe dicendo Pape Gregorio exhibitam, Dominus noster iehsu Christus martyrio coronauit, eiusque sepulchrum continuo uiginti miraculis, in Synodo numeratis et probatis, illustrauit  . Nam cum zelum Domini haberet, et exhiberet fidem secundum sanctam Apostolice institutionis formam, occisus est ab apparitoribus Henriciane persecutionis.



CAPUT X. Conuentus Forchemiensis, Rudolphi Regis electio, seditio a Simoniacis et Concubinariis excitata.

83. Facto igitur conuentu apud Forecheim, prefati  Legati litteras Apostolicas in medium protulerunt: Quam parum dominus Papa de promissione Regis letatus fuerit, cum aduersarii Ecclesie plus audacie, quam terroris ex presentia Regis acciperent. Ad hoc, aiebant, eum petere, ut noui Regis electionem de qua audierat, in aduentum eius differrent, si hoc sine periculo fieri posse perpenderent. Peracta igitur legatione, Archiepiscopi, Episcopi, Duces, Marchiones, Comites maiores atque minores, debitam reuerentiam Legatis impendentes, per consessum singuli surrexerunt; et, quot contumeliis et quot periculis iam ab Henrico Rege affecti essent; uel se afficiendos fore non dubitarent, Legatis lamentari ceperunt; seque toties insidias  eius inter ipsa pacis oscula uix euasisse, ut nec iuramento eius deinceps aliquam fidem exhibere possent. Hoc quoque addentes, se tamdiu eum post depositionem tolerasse, non utique ut correctionem eius, utpote penitus desperatam, exspectarent; sed ut quibusdam occasionem calumniandi auferrent, qui fortasse ei, si non tamdiu expectaretur, correctionem interclusam fore conquererentur; totaque illa die cum huiusmodi querimoniis transacta, nec medietatem iniuriarum sibi illatarum enumerare potuerunt.

 84. In crastinum uero iterum ad hospitia Legatorum conuenientes, pro sua necessitate subleuanda, eos consuluerunt; suggerentes eis periculosissimum et irreuocabile schisma in toto Regno futurum, nisi in eodem Conuentu, ut deliberauerant, in alicuius noui capitis subleuatione confederati, illud anticipare festinaret. Legati autem legationis sue non immemores, satis compendiose ad hec responderunt, sibi quidem optimum uideri, si Regis constitutione, iuxta eorum legationem, in aduentum Domini Pape sine periculo differre possent: ceterum prouisione Regni non tam in eorum consilio, quam in Principum arbitrio sitam esse dixerunt, qui rem publicam in manibus tenerent; ac totius Regni damnum siue proficuum optime prenossent. Itaque  Principes Regni, de aduentu Pape incerti, sed de maxima dissensione euentura et periculo, si differrent, certissimi; accepta licentia a Legatis, apud Magontinum Archiepiscopum conuenerunt, et quid eis agendum esset singulari diligentia inuicem tractauerunt: considerantes quidem se ad nullam dilationem ab Apostolico coactos, sed hoc in eorum arbitrio positum esse; nec alicui nisi sibi ipsis deinceps imputandum fore, si dilatio noceret. Insuper se nullius subiectionis exhibende Henrico Regi obnoxios, imo per Apostolici banni transgressionem damnandos, si aliquam subiectionem Regi deinceps exhiberent. Nam Papa, priusquam eum anathematizaret, ex parte omnipotentis Dei et S. Petri et sua, illi Regnum interdixit; et omnes  Christianos iuramento, quod sibi fecissent uel facturi essent, absoluit; et, ut nullus ei, ut Regi seruiret, interdixit: qui postea ab eo Communionem tantum, non Regnum, falsa correctionis promissione recuperauit.

85. Hoc igitur Principes Regni diligentissime perscrutati, se quidem a Regis Henrici potestate penitus, ut predictum est, emancipatos, nec se illi plus, quam illum illis alicuius fidelitatis uel subiectionis  obnoxios; ut liberi homines, Rudolphum Ducem Sueuorum, frustra multum renitentem, frustraque uel unius hore inducias ad consulendum petentem, Regia dignitate sublimauerunt: uirum sane in humilitate precipuum, regio  honori etate et moribus idoneum; eique se debito fidelitatis sacramento subdiderunt. Qui utique Regnum, non ut proprium, sed pro dispositione sibi creditum reputans, omne hereditarium ius in eo repudiauit, et uel filio suo se hoc adoptaturum fore penitus abnegauit: iustissime in arbitrio Principum esse decernens, ut post mortem eius libere non magis filium eius quam alium eligerent, nisi quem ad id culminis etate et morum grauitate dignum inuenissent. Hunc igitur Rudolphum, legitime electum, Archiepiscopi Mogontinus et Magdeburgensis,  cum eorum suffraganeis, Legatis Sedis Apostolice presentibus et Regni Principibus, regali inunctione consecrarunt. Electus est autem ab Archiepiscopis, Episcopis, Ducibus, Comitibus maioribus atque minoribus, in Conuentu apud Forcheim, anno Dominice incarnationis 1077, anno 4 uenerabilis Pape Gregorii in hoc nomine septimi, indictione 15, Idibus Martii. Postea die duodecimo apud Mogontiam consecratus est, id est 7 Kal. Aprilis, ubi tunc medium Quadragesime occurrit. Die autem predicte electionis nix ac gelu resolui ceperunt, que eo anno a festiuitate omnium Sanctorum usque in illum diem terram Teutonicorum et Longobardie occupauerat; quod quidam sapientum ita interpretati sunt: Deum in legitimi Principis  electione suam adstipulationem mundo denotasse, per insoliti frigoris depulsionem et per clementioris eris reparationem: precipue, cum nullis huiusmodo promotio displicuerit, nisi illis tantum qui se, sub legitimo Principe, Simoniace heresi aliisque criminibus abrenuntiaturos fore non dubitabant: qui superiori Rege, non dico permittente, sed cooperante, sanctam Ecclesiam fedare non cessauerant. Nulli sane Clerico, monacho, siue laico huius Principis promotio displicuit, nisi qui seipsum sub eius auctoritate corrigendum fore timuit; nisi qui sanctam Ecclesiam iuxta Canonicas sanctiones instituendam fore contabuit; nisi qui, intercluso Simoniace heresis mercimonio, diuitias suas attenuari non dubitauit.

 86. Nullus autem Rudolpho Regi eiusque Principibus periurium poterit iure obiicere, licet iam dudum deposito Regi iuramentum fidelitatis fecissent. Illud enim iuramentum tam diu obseruandum erat, quamdiu ipse Regno preerat. Postquam uero omnes Christiani eo sacramento a Papa soluti sunt, eo quidem deposito et anathematizato, non magis illi aliqua subiectio pro huiusmodi iuramento debebatur, quam cuilibet Episcopo a subditis suis obeditur, postquam ille, etiam retenta communione, deponitur. Nemo autem, Romanum Pontificem Reges a Regno deponere posse denegabit, quicumque decreta sanctissimi pape Gregorii non proscribenda iudicabit. Ipse enim uir Apostolicus, cui Spiritus  sanctus in aurem decernenda dictauit, in Apostolica Sede constitutus, irrefragabiliter decreuit Reges a suis dignitatibus cadere, et participatione Dominici corporis et sanguinis carere, si presumerent Sedis Apostolice iussa contemnere. Si enim celestia et spiritualia Sedes B. Petri soluit et iudicat, quanto magis terrena et secularia, iuxta illud Apostoli: Nescitis, inquit, quoniam et Angelos iudicabimus, quanto magis secularia? Sic utique auctoritate Stephani Pape Hildericus Rex Francorum pro ignauia sua deponitur: eique deposito insuper et detonso, et in monasterium misso, Pipinus in Regnum surrogatur. Preterea, liberi homines Henricum eo pacto sibi proposuerunt in Regem, ut electores suos iuste iudicare, et regali prouidentia gubernare satageret.  Quod pactum ille postea preuaricari et contemnere non cessauit; uidelicet, quoslibet innoxios tyrannica crudelitate opprimendo, et omnes quos potuit Christiane religioni repugnare constringendo. Ergo et absque Sedis Apostolice iudicio, Principes eum pro Rege merito refutare possent, cum pactum adimplere contempserit quod eis pro electione sua promiserat: quo non adimpleto, nec Rex esse poterat. Nam Rex nullatenus esse potest, qui subditos suos non regere, sed in errorem mittere studuerit. Quid plura? Nonne quilibet miles Domino suo fidelitatis iuramento subiicitur eo pacto, ut et ille sibi non deneget, quod Dominus militi debebat? Si ergo Dominus militi debitum reddere contemnit, numquid non libere miles eum pro Domino deinceps  recusat habere? Liberrime, inquam. Nec huiusmodi militem infidelitatis uel periurii merito quis accusabit, cum totum adimpleuerit quod promisit; Domino suo, inquam, tam diu militando, quam diu ille fecit sibi quod Dominus militi debebat.

87. Igitur Rudolphus Rex, ubi in Regem subleuatus est, statim Apostolico, missa legatione, de sua promotione innotuit, eique debitum obsequium in Ecclesiasticis administrationibus promisit: multoque se promptiorem ad obediendum Sedi Apostolice quam antecessor eius exhibuit. Ipsa enim sue consecrationis die, obediens banno Domini Pape, officium cuiusdam Diaconi Simoniaci recipere noluit, qui ea die ad legendum in Missa ante Regem iam sacris uestibus indutus processit: unde Sigefridus  Mogontinus Archiepiscopus, amoto eo ab altaris ministerio, alium in eius locum surrogauit. Hoc autem maximam inuidiam Simoniacorum et incontinentium altaris ministrorum Regi conflauit; qui in ipsa sui promotione banno Apostolico obediens, se officia talium respuere per prefati Subdiaconi repulsam monstrauit. Nullatenus enim dubitabant, se, sub tam legitimo Principe, aut officium deposituros, aut concubinis et Ecclesiis Simoniace acquisitis abrenuntiaturos. Quapropter illius ciuitatis Clerici, eadem ipsa regie consecrationis die, post prandium conciues suos, uino et insania furentes in Episcopum suum, et Regem, et reliquos Principes concitauerunt. Quidam enim puer ex ciuitate,  nescimus si propria uoluntate ductus, an ab aliquo persuasus, cuidam militi Archiepiscopi partem pretiose uestis furtiue uoluit detruncare: qui statim captus est a milite. Quo audito, Procurator ciuitatis eumdem per manus exceptum, liberum abire fecit, nulla tamen seditione commota. Clerici autem, audito huiusmodi rumore, captum fuisse puerum quem tamen iam dimissum scirent, campanas compulsare, ciues nutibus et probrosis adhortationibus ad seditionem excitare, uel potius compellere non timuerunt. Sed Rex iam finito prandio ad ecclesiam de palatio descendit, et uesperas audire cepit. Interim plebs furens, sanguinem Regis et reliquorum sitiens, ipsam ecclesiam et palatium irrumpere nititur: sed a Militibus Regis conpescitur, licet inermibus: nam  in diebus Quadragesime consuetudo erat sine armis procedere; sed et ipsa, si que habebant per ciuitatem in hospitiis dimissa, pre seditione ciuium acquirere non poterant. Finitis autem uesperis, Rex cum Archiepiscopo et reliquis Principibus, in palatium de ecclesia regressus, cum populum furentem al incepto nolle desistere, sed eos ipsam Quadragesimam diem Dominicam, cemeterium ecclesie, imo ipsam eorum matricem ecclesiam furibunda seditione profanare, sicque cum multiplici sacrilegio in mortem suam, Episcoporum, suorumque omnium, nichil ab ipsis iniuriatos, conspirasse uidisset, gladio accinctus, eorum insaniam compescere deliberauit. Sed Principes eius, eum contra regium morem procedere non permiserunt. Ipsi autem ex precepto eius,  mutuatis undecumque poterant armis, primum quidem ad supplicandum Deo ecclesiam ingressi, deinde Kyrie eleison in altum concinentes, per portam, que magis impugnabatur, exsiliunt de ecclesia. Qui statim, licet paucissimi, maximam multitudinem hostium adeo in fugam uerterunt, ut quidam eorum etiam se in Rhenum morituri precipitarent; licet regii Milites parum eos ultra cemeterium ecclesie insequerentur.



CAPUT XI. Gregorius Legatos, ad schisma imperii ex compromisso tollendum, in Germaniam dirigit.

88. Anno ab Incarnatione Domini 1078. Indictione  prima, cum uterque Rex, Henricus uidelicet et Rudolphus, ab Apostolica Sede adiutorium requireret; Gregorius Papa septimus, generali Synodo presidens, decreuit: »Quoniam iis et perturbatio Regni, in maximum sancte Ecclesie periculum et detrimentum quotidie redundare cernitur, placet nobis elaborare pro uiribus, quatenus idonei tam religione quam etiam scientia pollentes Nuntii, e latere Sedis Apostolice ad partes, illas mittantur, qui omnes religiosos et iustitie amatores, in Teutonici Regni partibus commorantes, Clericalis et Laicalis ordinis uiros, et ad hoc opus idoneos, conuocent; cum quibus  aut finem et pacem iuste componant; aut ueritate percognita, cui parti iustitia magis faueat, ad plenum addiscere ualeant;  quatenus pars iniusta desistat, et Apostolica auctoritate munita iustitia, uigoris et auctoritatis robur obtineat. uerum quoniam nonnullos, diabolico instinctu collectos, tyrannidis sue facibus accensos, turpis lucri auaritie mancipatos, discordiam potius quam pacem fieri et uidere desiderantes, fore non ignoramus; statuimus ut nulla unquam persona alicuius potentie, siue Rex aut Archiepiscopus, Episcopus,  Dux, Marchio, Comes, siue Miles, aliqua presumptione temerarioue ausu, fraude doloue, seu aliqua perturbatione, Legatis nostris obsistere et contraire, ne iustitiam et finem componant, pertentet. Quicumque autem temerario ausu  huius nostre constitutionis uiolator extiterit, Legatisque nostris prenominatis, ad hanc pacem componendam euntibus, fraudem opponere tentauerit, uinculo eum anathematis alligamus, et non solum in spiritu, uerum etiam et in corpore, et omne prosperitate huius uite, Apostolica potestate innodamus, et uictoriam eius in armis auferimus; ut sic saltem confundatur, et duplici confusione et contritione conteratur. Actum Rome in Ecclesia Domini Saluatoris, 5 Nonas Martii, Indictione  prima.«

89.  »Gregorius Episcopus, seruus seruorum Dei, Archiepiscopis, Episcopis, Clericis, Ducibus, Marchionibus, Comitibus, omnibusque maioribus atque minoribus in Teutonico Regno constitutis, exceptis his qui Canonica excommunicatione tenentur, salutem et Apostolicam benedictionem. Notum uobis fieri uolumus, Fratres carissimi, quod in ea Synodo, quam nuper Rome celebrauimus;« etc. uide inter epistolas S. Gregorii, infra.

90.  »Gregorius Episcopus, seruus seruorum Dei; Udoni  , Treuirensi Archiepiscopo, salutem et Apostolicam benedictionem. Quanta nobis sollicitudo quantaque tristitia sit de perturbatione, imo de dissidio regni uestri, olim clarissimi et potentissimi,«  etc. uide ubi supra.

91. Anno ab Incarnatione Domini 1078, Pontificatus uero Domini Gregorii septimi Pape sexto, decimo tertio Kalendas Decembris, Indictione secunda, congregata est Synodus Rome in ecclesia S. Saluatoris, in qua iurauerunt legati Henrici et Rudolphi, quisque pro Domino suo, quod nullis dolis colloquium Legatorum Sedis Apostolice, in Teutonico Regno habendum, impedient.

92. Anno ab Incarnatione Domini 1079. Mense Februario, Indictione 2, Pontificatus uero Domini Gregorii septimi Pape uII, Legati Regis Rudolphi super Henricum proclamauerunt, quod nulli loco nullique persone parcens, regionem transalpinam  contereret et conculcaret, neminem debitus honor uel reuerentia tueretur, et ceu uilia mancipia non modo Sacerdotes, sed etiam Episcopi et Archiepiscopi caperentur, uinculisque manciparentur, partimque iam trucidarentur. Decreuerunt ergo quam plures Concilii, in illum tyrannidem gladium Apostolicum debere euaginari: sed distulit Apostolica mansuetudo, simul et illud attendens, quod  Petro  Albanensi et Altmanno Battauiensi Episcopis de eodem negotio scribens, inter cetera dicit: Sic uos utrique parti communes, et ab omni suspicionis neuo, quantum in uobis est, cum diuine gratie adiutorio exhibete immunes, ut iustitie semper, et nullo modo partibus faueatis, sicut habetis formam nostram: qui uidelicet, postquam iudicium tanti huius negotii in manu B. Petri commissum est, nichil aliud testibus uobis intendimus, nisi ut per iustitie semitam incedamus. Ad nullam partem sinceritatem Apostolice discretionis infleximus, nullis promissionibus aut terroribus cessimus, nec aliud umquam, Deo protegente, acturos nos esse confidimus.

93. Porro legati Henrici Regis, qui predicte querele super eumdem prolate presto fuerunt, secundum  hunc tenorem iurauerunt: »Legati Domini mei Henrici Regis ad uos uenient infra terminum Ascensionis Domini, exceptis legitimis  sonnis, id est morte uel graui infirmitate, uel captione absque dolo, qui legatos Romane Sedis secure ducent et reducent; et Dominus Rex obediens illis erit in omnibus secundum iustitiam et iudicium illorum: et hec omnia seruabit absque dolo, nisi quantum ex uestra iussione remanserit. Et hoc iuramus ex precepto Domini nostri Regis Henrici. Itidem legati Rudolphi Regis iurauerunt, quod sequitur: Si colloquium ex precepto uestro constitutum fuerit in partibus Teutonicis, loco et tempore a uobis definito, ante presentiam uestram uel Legatorum uestrorum, Dominus  noster Rex Rudolphus uel ipse ueniet, uel Episcopos et fideles suos mittet; paratusque erit iudicium, quod sancta Romana Ecclesia decreuerit, de causa Regni subire; nulloque malo ingenio Conuentum, a uobis siue a uestris Legatis constitutum impediret: et postquam certum inde uestrum Nuntium uidebit, de pace statuenda in Regno et confirmanda studebit, ut legatio uestra peruenire ad Regni pacem et concordiam possit. Hec omnia obseruabuntur, in quantum ex uestra licentia remanserit, uel ex impedimento legitimo, scilicet morte uel graui infirmitate uel captione, sine dolo.«

94. Posthec rursus exiit edictum Apostolice benignitatis, quod idcirco ex abundanti ponimus, ut clarescat et sapientibus et insipientibus, principem  fuisse Gregorium nostrum in illa beatitudine, de qua Dominus dicit: Beati pacifici, quoniam filii Dei uocabuntur   . »Gregorius Episcopus, seruus seruorum Dei, omnibus Archiepiscopis et Episcopis, in Teutonico atque in Saxonico Regno commanentibus, cunctis etiam maioribus atque minoribus,  qui non sunt excommunicati et obedire uoluerunt, salutem et Apostolicam benedictionem. Quoniam ex lite et dissensione, que tamdiu inter uos est,« etc. uide inter epistolas, infra.



CAPUT XII. Promulgata depositione Henrici et electione Rudolfi, pie moritur Gregorius.

95. Anno ab Incarnatione Domini 1080, Pontificatus uero Domini Gregorii Pape septimi anno 7, Indictione tertia, celebrauit ipse Papa Synodum Rome, ubi interfuerunt Archiepiscopi et Episcopi diuersarum Urbium, nec non Abbatum, ac diuersorum Ordinum Clericorum et Laicorum innumerabilis multitudo. Superuenerunt autem et Legati Rudolphi Regis et Principum Regni Teutonici, et huiusmodi  querimoniam protulerunt super tyrannidem Henrici: »Nos, ex legatione Domini nostri Regis Rudolphi et Principum eius, conquerimur Deo et S. Petro, uestreque Paternitati et cuncto huic sanctissimo Concilio, quod ille Henricus, quem uos Apostolica auctoritate deposuistis a Regno, id ipsum Regnum contra uestrum interdictum tyrannice inuasit, omnia circumquaque ferro, preda, incendio deuastauit: Archiepiscopos, Episcopos de Episcopatibus suis impia crudelitate expulit, et eorum Episcopatus suis fautoribus in beneficia distribuit. Per cuius etiam tyrannidem pie memorie  Weinharius Magdeburgensis Archiepiscopus occisus est: Adalbertus Wormatiensis Episcopus adhuc ab eo contra Sedis  Apostolice preceptum in captione cruciatur  : multa hominum millia eius factione sunt occisa; quam plures ecclesie, ablatis Reliquiis, incense ac penitus destructe. Innumerabilia quidem facinora sunt, que idem Henricus in Principes nostros perpetrauit: eo quod sibi contra Sedis Apostolice decretum ut Regi obedire noluerunt: et colloquium, quod uos pro inquirenda iustitia et pace componenda fieri decreuistis, ex culpa Henrici et fautorum eius remansit. Quapropter uestram humiliter imploramus clementiam, ut nobis, imo sancte Dei Ecclesie, decretam sacrilegio peruasori Ecclesiarum iustitiam faciatis.« His et talibus excitatus uiri Dei spiritus, sentiens et imminere diem quem sibi in uisione Beata Dei Genitrix, ad proferendam damnationis  sententiam in eumdem aduersarium Ecclesie designauerat, et, ne ultra differret, precipiendo interminauerat, graui cum dolore et gemitu parturiuit, et auscultante atque aspirante Concilio, tandem in hec uerba prorupit.

96.  »B. Petre Princeps Apostolorum, et tu B.  Paule Doctor gentium, dignamini queso aures uestras ad me inclinare, meque clementer exaudire; quia ueritatis estis discipuli et amatores; adiuuare, ut ueritatem uobis dicam, omni remota falsitate, quam omnino detestamini; ut Fratres mei melius mihi acquiescant, et sciant et intelligant, quia ex uestra fiducia, post Dominum et matrem eius semper uirginem Mariam, prauis et iniquis resisto, uestris autem fidelibus auxilium presto. uos autem scitis, quia non libenter ad sacrum Ordinem accessi, et inuitus ultra montes cum domino Papa  Gregorio abii: sed magis inuitus cum domino meo Papa Leone ad uestram specialem Ecclesiam redii, in qua utcumque uobis deseruiui: deinde, ualde inuitus, cum magno dolore et gemitu et planctu, in throno  uestro ualde indignus sum collocatus. Hec ideo dico, quia ego non uos elegi, sed uos me elegistis, et grauissimum pondus uestre Ecclesie super me posuistis. Et quia super montem excelsum me iussistis ascendere, et clamare, et annuntiare populo Dei scelera eorum, et filiis Ecclesie peccata eorum; membra diaboli ceperunt contra me insurgere, et usque ad sanguinem presumpserunt in me manus suas iniicere. Astiterunt Reges terre, et Principes conuenerunt; seculares et ecclesiastici, aulici et uulgares conuenerunt in unum, aduersus Dominum, et aduersus uos Christos eius, dicentes: Dirumpamus uincula eorum, et proiiciamus a nobis iugum ipsorum; et, ut me omnino morte uel exsilio confunderent,  multis modis conati sunt in me insurgere.

97. »Inter quos specialiter Henricus, quem dicunt Regem, Henrici Imperatoris filius, contra uestram calcaneum erexit Ecclesiam, facta cum multis Ultramontanis et Italicis conspiratione, annitens, me deiiciendo, eam sibi subiugare. Cuius superbie uestra resistit auctoritas, eamque uestra destruxit potestas: qui confusus et humiliatus, ad me in Longobardiam ueniens, absolutionem ab excommunicatione quesiuit. Quem ego uidens humiliatum, multis ab eo promissionibus acceptis de uite sue emendatione, solam ei communionem reddidi; non tamen in Regno, a quo eum in Romana Synodo deposueram, instauraui; nec fidelitatem hominum,  qui sibi iurauerant uel erant iuraturi, a qua omne absolui in eadem Synodo, ut sibi seruaretur, precepi. Et hec ideo detinui, ut inter eum et Episcopos uel Principes ultramontanos, qui ei causa iussionis uestre Ecclesie restiterant, iustitiam facerem, uel pacem componerem, sicut ipse Henricus iuramento per duos Episcopos mihi promisit. Predicti autem Episcopi et Principes Ultramontani, audientes illum non seruare quod mihi promiserat, quasi desperati ab eo, sine meo consilio, uobis testibus, elegerunt sibi Rudolphum Ducem in Regem:  qui Rex Rudolphus, festinanter ad me misso nuntio, indicauit se coactum Regni gubernacula suscepisse, tamen se paratum mihi omnibus modis obedire. Et ut hoc uerius credatur, semper ex eo tempore eumdem sermonem mihi misit: adiiciens etiam, filio meo obside et fidelis sui Bertholdi filio, quod promittebat firmare. Interea Henricus cepit me precari, ut illum contra predictum Rudolphum adiuuarem. Cui respondi me libenter facere, audita utriusque partis ratione, ut scirem cui iustitia magis faueret. Ille autem putans suis uiribus eum posse deuincere, meam contempsit responsionem. Postquam autem persensit se non posse, sicut sperauit, agere, duo Episcopi  , uirdunensis uidelicet et  Ofenburgensis, de consentaneis suis Romam  uenerunt; et in Synodo ex parte Henrici, me ut ei iustitiam facerem, rogauerunt; quod et nuntii Rudolphi fieri laudauerunt. Tandem aspirante Deo, sicut credo, statui in eadem Synodo, in partibus Ultramontanis fieri colloquium, ut illio aut pax statueretur, aut cui plus iustitia faueret, cognosceretur. Ego enim, sicut uos mihi testes estis, Patres et Domini mei, usque hodie nullam partem disposui adiuuare, nisi eam, cui plus iustitia faueret. Et quia putabam quia iniustior pars colloquium nollet fieri, ubi iustitia suum locum seruaret; excommunicaui, et anathemati alligaui omnes personas, siue Regis siue Ducis aut Episcopi aut alicuius hominis, qui colloquium aliquo ingenio impediret ut non fieret.

 98. »Predictus autem Henricus cum suis fautoribus, non timens periculum inobedientie, quod est scelus idololatrie, colloquium impediendo excommunicationem incurrit, et seipsum anathematis uinculo alligauit, magnamque multitudinem Christianorum morti tradidit, et ecclesias fecit dissipari, et totum pene Teutonicorum Regnum desolationi dedit. Quapropter confidens de iudicio et misericordia Dei, eiusque piissime Matris semper uirginis Marie, fultus uestra auctoritate, predictum Henricum, quem dicunt Regem, omnesque fautores eius excommunicationi subiicio et anathematis uinculo alligo, et iterum Regnum Teutonicorum et Italie, ex parte omnipotentis Dei et uestra, interdicens ei, omnem dignitatem et potestatem regiam illi tollo; et ut  nullus ei Christianus sicut Regi obediat, interdico, omnesque qui ei iurauerunt uel iurabunt de Regni dominatione, a iuramenti promissione absoluo: ipse autem Henricus cum suis fautoribus in omni congressione belli nullas uires nullamque in uita sua uictoriam obtineat. Ut autem Rudolphus Regnum Teutonicorum regat et defendat, quem Teutonici elegerunt sibi in Regem, ad uestram fidelitatem ex uestra parte dono, largior et concedo, omnibusque sibi fideliter adherentibus absolutionem omnium peccatorum, ueram benedictionem in hac uita et in  futura, uestra fretus fiducia, largior. Sicut enim Henricus, pro sua superbia et inobedientia et falsitate, a Regni dignitate iuste abiicitur; ita Rudolpho pro sua humilitate, obedientia, ueritate, potestas et dignitas Regni conceditur.

99. »Agite nunc, queso, Patres et Principes sanctissimi, ut omnis mundus intelligat et cognoscat quia, si potestis in celo ligare et soluere, potestis in terra imperia, regna, ducatus, principatus, marchias, comitatus, et omnium hominum possessiones pro meritis tollere unicuique et concedere. uos enim Patriarchatus, Primatus, Archiepiscopatus, Episcopatus frequenter tulistis prauis et indignis, et religiosis uiris dedistis. Si enim spiritualia iudicatis, quid de secularibus uos posse credendum est? Addiscant nunc  Reges et omnes seculi Principes quanti uos estis, quid potestis, et timeant paruipendere iussionem Ecclesie uestre; et in predicto Henrico tam cito iudicium uestrum exercete, ut omnes sciant quia non fortuito, sed uestra potestate cadet et confundetur, utinam ad penitentiam, ut spiritus sit saluus in die Domini. Acta Rome, Nonis Martii, Indictione 3.«

100. Igitur Satane traditus infelix Henricus rabidoque demonum furori, magis ac magis ad summum iniquitatis conscendit; et legitimum Papam destituere cupiens, auream statuam Simoniacis et Nicolaitis in Romana ciuitate, quam Babylonem Petrus et Ioannes appellant, nouus Nabuchodonosor, erexit  ; Guibertum scilicet Rauennatem  Episcopum, iam pridem a Gregorio nostro, propter incestum et alia flagitia sua, Synodali sententia damnatum. Proinde grauissima persecutione contra uirum Dei commota, Salernum recessit: ibique superne medicationis absynthio per corporales egritudines efficacissime purgatus, diuine consolationis dulci responso meruit exhilarari, uidelicet purgationes istas ei in perpetuum proficere et sufficere; nec ullam castigationem oportere post obitum timere: denique, in signum sempiterne sospitatis, temporalem incolumitatem recepit, et, quod ualde gloriosum uideri potest, circa Kalendas Ianuarii prenosse cepit dissolutionem corporis sui futuram circa Kalendas Iunii. Quibus cum appropinquasset,  et ultimi doloris luctam inchoasset, astantibus ei Episcopis et Cardinalibus, eumque pro laboribus sancte conuersationis et doctrine beatificantibus, respondit: Ego, Fratres mei dilectissimi, nullos labores meos alicuius momenti facio; in hoc uno solummodo confidens, quod semper dilexi iustitiam, et odio habui iniquitatem. Item, cum anxietatem suam de statu suo post discessum eius deplorarent;  eleuatis pius Pater in celum oculis, et eodem porrectis instar ascensionis palmis: Illuc, inquit, ascendam, et obnixis precibus, Deo propitio uos committam.

101. Preterea rogatus ut in tanta fidelium perturbatione, sibi successorem et Ecclesie contra prenominatum adulterum designaret ultorem, trium dedit optionem: uidelicet Desiderii, Cardinalis et Abbatis cenobii Cassinensis; atque reuerendissimorum Episcoporum, Ottonis Ostiensis, et Hugonis Lugdunensis. uerum quia Otto nondum a Germanie et Gallie partibus redierat, ubi Apostolica legatione functus, uenerabilem Gebehardum  Constantiensibus Ecclesie Presulem se presente et fauente consecrauerat, et alia nonnulla ad stabilimentum  Ecclesie pertinentia prudenter  ordinauerat  ; Hugo quoque sua lustrans gubernacula procul aberat; interim suasit eligi uicinum Desiderium, licet breuissime uicturum, non tamen absque typo uictorem esse appellandum. Nam in diebus eius, qui quatuor aptati sunt mensibus, famosam uictoriam dedit Dominus Apostolice Sedis propugnatoribus de aduersariis ipsius; per quam etiam Cathedram suam diu ab inuasoribus detentam recepit Wirzeburgensis Episcopus nomine Adalbero, uir spectabilis natu, honorabilis uultu, et actu, reduces habens uenerandos Cepiscopos predictum Gebehardum Constantiensem, et Hermannum Metensem, qui et ipsi pro fidelitate Gregorii nostri Sedes suas  amiserant. Predixerat eidem Desiderio Pater sanctus quod non interfuturus esset migrationi ipsius, quamuis ob hoc infirmitatem inuisisset, et cum eo usque in finem perseueraret, et sanctas exequias cum ceteris fidelibus celebraret, multumque eum attonitum tristemque reddiderat. Cumque hereret in admiratione, quidnam impedimenti futurum esset, subito nuntiatur ei a Normannis facta circumuallatio cuiusdam castelli suo monasterio subiecti: et compulsus necessitate succurrendi suis, abeundi licentiam accepit: sicque, licet inuitus, explende Prophetie locum dedit.

102. Interea Pontifex beatus Gregorius super his, quos excommunicarat, requisitus, si quam dispensationem facere uellet, respondit: Preterea Henricum  Regem dictum, et Guibertum Apostolice Sedis inuasorem, et omnes illas principales personas que aut consilio aut auxilio fauent nequitie uel impietati illorum, omnes absoluo et benedico, quicumque me hanc habere specialem potestatem in uice Apostolorum Petri et Pauli credunt indubitanter: preter hec admonens eos de multis, et hoc dedit illis preceptum: Ex parte Dei omnipotentis, atque auctoritate  Beatorum Petri et Pauli Apostolorum, precipio uobis, ut neminem habeatis Romanum Pontificem, nisi canonice electum, et sanctorum Patrum auctoritate electum et ordinatum. Ubi uero in extremo positus erat, ultima uerba eius hec fuerunt: Dilexi iustitiam, et odiui iniquitatem, propterea morior in exsilio. Quo contra quidam uenerabilis Episcopus respondisse narratur: Non potes, Domine, mori in exsilio, qui in uice Christi et Apostolorum eius diuinitus accepisti gentes hereditatem, et possessionem terminos terre. Itaque septiformi gratia plenus septimi Gregorii spiritus, qui mundum et principes eius arguerat de peccato et de iustitia et de iudicio, in fortitudine celestis cibi nuper accepti celestem uiam arripiens, meritoque diuini zeli, uelut igneo  curru, instar Elie subuectus,  Urbani predecessoris sui, cuius ea die festiuitas exstitit, omniumque beatorum letitiam in celesti gloria cum Christo gaudentium excellenter ampliauit; in terris uero peregrinantem Ecclesiam discessu suo non paruo merore consternauit. Corpus eius sepulture traditum est apud beatum Mattheum Euangelistam, de cuius noua inuentione letabundus scripserat ante paucos annos Epistolam  .



CAPUT XIII. Exempla eorum qui Gregorii decretis obedientes uel inobedientes fuere, diuinitus probata uel improbata.

103. Consequenter hic introducendus uidetur  precipuus uirtutum eius sectator et heres, beatus  Anselmus, Ecclesie Lucensis Antistes, qui ante omnia id studii semper habuit, ut imitaretur eum in omnibus, adeo, ut discrepare ab illo prorsus nollet in aliquo: deinde, quid in ipso fuit, illius semper meritis attribuit. Gregorius namque, ueluti fons erat; Anselmus quasi riuus fluebat, et arida irrigabat: ille, quasi caput totum corpus gubernabat: iste, ceu manus studiosa, quod iniunctum operabatur: ille, sicut sol illuminauit omnia; iste, uelut splendor, declarauit singula. Olim Elias, ex mortalium cohabitatione transiturus, dimisit Eliseo pallium suum, Prophetici muneris instrumentum: similiter et Gregorius, ex hac mortali uita migraturus, transmisit Anselmo Pontificalis insigne potestatis,  uidelicet mitram capitis sui; hoc nimirum Deo cooperante, ut, sicut ille Prophetie per pallium hereditauit prerogatiuam, ita et iste Sacerdotalem per mitram obtineret eminentiam. Nempe eo, usque processit similitudo, ut, sicut Eliseus per pallium Elie per uirtutum signa demonstrauerat, ita et Anselmus per mitram Gregorii quedam magnalia exhibuerit. Nam, ut ne pluribus unum magis diuulgatum proferamus, reuerendus Mantuane Presul Ecclesie Ubaldus  , multis iam annis grauissime spleneticus, et toto corpore ulceratus presertim in  cruribus, sic ut uix quomodolibet stare posset, uix etiam iacere uel sedere: qui et multa in medicos erogauerat, nichilque profecerat; apposita eadem mitra ubi maior ingruerat dolor, pristine redditus est sanitati. Liber eiusdem Anselmi de Psalmorum tractatibus paucas sententias excipere; et quam pium affectum erga sanctitatem magistri sui Gregorii habuerit, euidentius ostendere. Sic ergo loquitur in tractatu secundi Psalmi: »Astiterunt Reges terre, et Principes conuenerunt in unum, aduersus Dominum, et aduersus Christum eius.« Reges terre, membra uidelicet eius qui regna super omnes filios superbie, non solum uenerunt, sed et astiterunt, et exercitu suo Romanam Ecclesiam obsederunt; et principes Sacerdotum conspirantem conuenerunt  in unum, contra sanctum Petrum, et contra uicarium eius Gregorium, imo ipsum qui dixit: »Qui uos tangit me tangit; qui uos spernit, me spernit ; crucifigunt iterum Filium Dei.« Constat etenim, quia caput nostrum in membris suis patitur, in membris infirmatur; sicut ipse Beato Petro dixit: »uado iterum Romam crucifigi.« Nonne tibi uidentur Principes Sacerdotum in domo Pilati colligere concilium ut Christum morti tradant, cum tot falsos testes contra summum Pontificem Henricus adornauit, cum omnes clamant: Reus est mortis? Nonne iterum Barrabas eligitur, et Christus sub Pilato morti addicitur, cum Rauennas Guibertus eligitur et Papa Gregorius reprobatur? Sic uiuere  latronem petunt, qui lege damnatur, et iustum damnant, per quem omnes saluantur. Nonne tibi uidetur iterum Pilatus manus suas lauisse, et dixisse: Mundus ego sum a sanguine huius, nullam in eo causam inuenio; quando simulata penitentia Henricus adorauit summum Pontificem, deinde falsis Episcopis suis dixit: Secundum legem uestram iudicate eum? Amplius: Dirumpamus uincula eorum, etc. Opprimamus, inquiunt, uirum iustum, quoniam contrarius est operibus nostris. Si enim dimiserimus eum sic, uenient Romani, et tollent nostrum locum et gentem. Item: Si Papa Gregorius uixerit, mittet contra nos predicatores ueritatis, qui discutientes uitam et actus nostros, eripient oues Christi de manibus nostris; et iusti diripient spolia  nostra, et dimittent Ecclesiam facientibus fructum in ea. Quando uero sanctitatis tractator iste fuerit, partim ex lectione sanctorum gestorum eius animaduertimus, partim ex relatione religiosorum Fratrum, qui se de longinquo ad sepulchrum eius per reuelationem inuitatos uenisse, et a grauibus atque diutinis languoribus absque mora liberatos fuisse testati sunt, perpendimus.

104. Nunc opere pretium arbitramur paucis demonstrare qualiter uel gratia uel ira Dei, nostris, hoc est in Germanicis partibus commendauerit decreta  Gregorii nostri contra auaritiam et luxuriam Simonis et Nicolai; quatenus et iusti uigilantiores fiant, ad cauendum interdicte communionis piaculum; et operarii iniquitatis formidolosiores effecti, summis penitentie conatibus enitantur ad euadendum sue preuaricationis supplicium. Nam ad sepulcrum eius celitus facta, uel que fieri dicunt, religiosiores quique Romani; nos illis, qui uiciniores sunt, percensenda reseruamus; quibus et persone facilius innotescunt, in quibus uel facta uel fiunt. Ut ergo contra primam in Ecclesia Simonis pestem primum ponamus exemplum, reuerendissimus Hirsaugiensis cenobii Pater  Willelmus, cuius religionem scripta quoque Gregorii nostri uenerabiliter acceptant, inter multos, qui specialem eius medicinam  expetebant, recepit quemdam Presbyterum, Simoniace prauitatis lepra maculosum, humilitatis antidoto curandum. Sed eheu! uim faciente monachorum importunitate, quorum pessima consuetudo est de sacris Canonibus aut parum aut nichil curare, non compescuit eum ab illicita immaculati Agni immolatione. Unde contigit ut ipse Saluator horrenda eum uisione deterreret, cum forte post inchoatam Missam catechumenorum in proprio  resideret. Oppresso namque sopore apparuit, scissis uestibus, aspectu quasi leprosus; eique stupenti et admiranti, quem respiceret causa huiuscemodi apparitionis: Taliter, inquit, tu me tractasti: qui, cum te Simoniacum non nescires, ad conficienda Sacramenta  Corporis et Sanguinis mei nichilominus accedere presumpsisti. Inter hec, urgente hora surgendi ad lectionem Euangelii, multi Fratrum innuerunt ut excitaretur; sed predictus Abbas altiori consideratione renuit, ne reuelatio, si qua esset, impediretur: animaduertit enim non otiosum esse tam profundum illius temporis et loci soporem. Itaque uentum est ad Missam Sacramentorum, et tunc necessario expergefactus, celebrandi causa mysterii, manifestauit grauedinem et impossibilitatem suam, acceptoque protinus eiusdem Misse uicario, ex tunc in reliquum penitus cessauit a Sacerdotali officio.

105. Abhinc proferenda sunt exempla contra Nicolaitas, et eorum communicatores ualentia. Felicis namque memorie uirgo Herluca, cui familiares  erant uisiones et reuelationes Domini cum infirmitatibus Apostoli, fideli relatu nobis insinuauit quod ipsa uice quadam, dum solitaria resedisset in cellula sua, subito uiderat Dominum Iesum ad se introire, comitante beato Wicterpo  Augustensis Ecclesie quondam Presule; habitoque paulisper silentio subsistere, et uulnera tantum sua cruore manantia offendere. Cumque horripilasset a timore uisionis insolite, affatus est eam Episcopus ita dicens: Abhorresne, Soror, a cruenta specie Saluatoris? Ait: Etiam, Domine. uis eum, inquit, taliter  ulterius non uidere? Respondit: uolo. Noli, inquit, ergo amodo Richardi Presbyteri Missas audire, qui debitam tanto officio castimoniam non uult custodire. Sic enim uocabatur Presbyter, qui illi ecclesie indignus preerat, iuxta quam uirgo Deo dedita manebat. Et ex tunc eum publica uisitatione confutatum, et exemplo suo plebem, ut idem faceret, animauit.

106. Illa quoque  uisio non indigna commemoratione uidetur; qua dilectus Deo et hominibus, benedicte memorie Adalbertus monachus, et ipse contumelias et terrores ab aduersariis Gregorii nostri propter obedientiam decretorum eius passus, eamdem Herlucam uidisse referebat de quodam Nicolaita, qui carnalibus desideriis inseruiens ecclesiam  illam contaminauerat, que est in loco qui dicitur Rota. In illa namque confinia, hoc est in confinio Noricorum et Alamannorum quos Lycus fluuius disterminat, non procul destinabat mansiones eiusdem uenerandi senis et beate uirginis, multumque se inuicem in Christo diligebant, quia excellentem Dei gratiam in se mutuo recognoscebant. Ita ergo dilectus de dilecta narrabat. Beata Herluca inter socias uirgines et uiduas quadam die ex more sedebat, et operi manuum iuxta consuetudinem suam diligenter incumbebat; cum ecce subito per fenestram prospiciens, miserabiliter lamentari cepit et uociferari, dicens: ue, ue! Melius homini illi erat, si natus non fuisset. Cumque nimis attonita quedam illustris femina, nomine  Hadewiga, interrogasset eam quidnam uidisset, unde tantum commota fuisset? Mortuus est, inquit, infelix Presbyter illud de Rota, et anima eius ab angelis Sathane sublata portatur ad inferna: uidi enim eos pretereuntes cum insultatione, et animam comitantem cum eiulatione. Illa optante hoc uerum non esse, Mittatur, inquit, qui ueritatem inquirat. Missus nuntius familiam lugentem inuenit; et eadem hora comperit mortuum, qua beata uirgo spiritum eius uiderat a malignis spiritibus asportatum.

107. Interea super ipsas quoque uxores seu concubinas Nicolaitarum terribiliter deseuiit diuina ultio. Nam quedam illarum, in reprobum sensum tradite, semetipsas incendio tradiderunt: alique dum sane cubitum issent, mortue reperte sunt in  matutino, absque ullo preeuntis infirmitatis indicio: aliquarum etiam corpora, post euulsas animas, maligni spiritus rapientes, et in sua latibula reponentes, humana sepultura priuarentur. Porro incestuosis Missarum celebratoribus ita se manifestauit aliquoties ira Dei; quod, dum iam iamque communicare uellent, turbo uehemens irruit, calicemque subuertens Sanguinem effudit, Panem uero sanctum humane inuentionis mirabiliter abripuit. Qualis uero Presbyter ille fuerit, qui sepe dicti semperque dicendi Gregorii nostri casulam,  sibi in pignore positam, tempore II  Gelasii Pape ad Missam semel induere presumpsit, non satis inuestigauimus: sed hoc pro certo, Romanorum relatu, didicimus, quod illico scabiosus effectus, uix per dignos penitentie fructus euasit.

108. Quanta uero gratia Dei subsecuta sit obedientes Gregoriane institutioni, ostendit Religio quadrata, per Apostolicam Gregorii nostri  benedictionem uenerabiliter in his regionibus inchoata et feliciter multiplicata, uidelicet attonsorum Christi seruorum, eisque fideliter seruientium Fratrum  barbatorum; uirginum singulari deuotione iugiter inclusarum, itemque uirginum regulari moderatione introitus et exitus suos custodientium. Sane quadrature huius siue quadrige quatuor precipui  rectores fuere; uidelicet Canonice uite renouator eximius Altmannus Episcopus de Patauia, et beate recordationis  Odalricus Prior de Cluniaco, uenerandi Patres Wilhelmus de Hirsaugia, et Sigefridus de Sancti Saluatoris Cella  .

109. uerum, quia Cluniaci mentionem modo repetiuimus, ad commonitionem cenobiis Presidentium, libet ad memoriam reuocare duas uisiones, inibi Gregorio nostro factas; ut qui uerbo et exemplo eius hactenus profecerunt, amodo nichilominus et harum uisionum contemplatione proficiant. Igitur cum adhuc Legatus apostolicus quadam uice Cluniacum uenisset, et  Abbati Fratrum Capitulo  presidenti assedisset, subleuatus spiritu uidere cepit medium Iesum, modo se placide acclinantem eidem Abbati, recte iudicanti; modo indignanter auertentem, cum forte minus inuigilaret rectitudini: qui, postquam finito Capitulo eidem Patri secreto referebat, non parum cautionis in reliquum suggerebat. Item, cum diuina reuelatione premonitus ex apostolica auctoritate precepisset ut omnes qui ibidem uel homicide, uel adulteri, uel quolibet modo criminosi exstitissent, ab altaris officio secundum scita canonum cessare deberent, et iidem protinus pauida confessione declarati fuissent, narrabat predictus abbas, se in somnis eosdem uelut ab angelo decollatos uidisse.

110. In calce libri commemorare delectat plene  dilectionis bigam, martyrii cruore perfusam: Burchardum uidelicet Halberstatensem, et Theodomarum Iuuauensem episcopos, Gregoriani dogmatis assertores efficacissimos. Horum namque Burchardus, Annoni Coloniensi et Werenhario Magdeburgensi reuerendissimis archiepiscopis sanguine et religione proximus, postquam grauissimum Henriciane persecutionis pondus laudabili constantia diu sustentauerat, tandem appropinquante superne retributionis die, uidet sibi in uisu noctis beatum Blasium martyrem ac pontificem assistere, et beate passionis socialem gloriam repromittere. Itaque furiose schismaticorum plebis  horribili circumdatione  apud Goslariam coarctatus, et letaliter uulneratus, quamdiu superuixit cum admirabili alacritate presentes admonuit ut sibi et ab hereticorum contagio cauerent, et in obedientia Catholici pontificis permanerent. Denique inter uerba sancte exhortationis et orationis spiritum emittens, sepultus est in Memoria apostolorum Petri et Pauli, quam ipse a fundamento construxerat et dedicauerat.

111. Porro  Theodomarus, nature prestantia et totius humilitatis et honestatis artificio preclarus, crebra fugiendi necesstiate a Guibertinis et Henricianis tribulatus, et longa demum captione maceratus; postquam se uidit in suis terminis non posse fructificare, statuit Hierosolymam transmeare; atque inter eundum a paganis interceptus, et pro inexpugnabili  confessione nominis Christi membratim intercisus, supernam Hierusalem uictor gloriosus intrauit. Hic ordinauerat nostre humilitatis ordinatorem, reuerendissimum scilicet Udalricum Lauriacensem siue Patauiensem episcopum  , atque apostolice sedis legatum, qui ante hoc  septennium, post multos agones, pro assertione Gregoriani dogmatis, cuius ad normam et electus et promotus fuerat, legitime decertatos, obdormiuit in Domino, anno etatis sue centesimo quinto, neminem, proh dolor! sui similem relinquens inter omnes Germaniarum presules. Nullum etenim uidemus ita compositum moribus, honorabilem uultu, modestum habitu, auctoritate reuerendum, semper habentem in  gratia sale conditum sermonem, et opportunis undique responsis expeditum, et alias possidentem prerogatiuas, quas maluimus dissimulare quam concitare inanem inuidiam illum exequare non ualentium. Hoc tamen cum pace cunctorum putamus dicendum, quod nichil illius seueritate iucundius, nichil erat iucunditate seuerius; et quod mire abstinentie cum tanta alacritate moderabatur uirtutem, ut nullam penitus redoleret ostentationem.

112. Cuius specialis alumna,  uirgo Deo deuota, uidit celestes uisiones, et accepit donationes, ad commendationem Gregoriane obedientie non ineptas, ideoque silentio minime pretereundas. Dilexerat enim quemdam presbyterum, eo quod caste uixisset, et a tam legitimo pontifice, uidelicet Odalrico,  sacros Ordines accepisset; eiusque in diuinis Officiis, etiam ipso tenore uocis, delectabilem sue caritatis similitudinem attigisset. Unde contigit ut quadam uice uideretur ei sacra mysteria celebrare, dextera diuine maiestatis desuper apparente, et canonice  signa cum ipso faciente. uerum post excessum diuini Presulis, cum, peccatis exigentibus, posuisset Deus tenebras insipientie, et facta esset nox insolentie, in ipsa pertransierunt omnes bestie silue, et catuli leonum rugientes ut raperent et quererent a Deo escam sibi, uidelicet spiritus maligni: et, quod miserabile dictu est, sacerdotem istum, eatenus integrum, morsu luxurie corruperunt: quod prefate uirgini sic assignatum est. uisus est ei denuo sacris mysteriis insistere, dextera quidem Domini nichilominus apparente; sed ueluti languida dependente, ac nichil penitus conficiente. Et hec quidem diuinitus ostensa sunt uirgini.

113. Ceterum aliquoties, cum incontinentium sacerdotum officia, iuxta Gregorianam prohibitionem,  corporaliter declinaret; ac per fidem et orationem illis intenderet, quibus corporalem presentiam exhibere non potuit; mira Saluatoris largitate eiusdem suauitatis gustum sentire cepit in ore, quem interdum, realiter communicando Catholicis, se gratulabatur sensisse ex manifesta sacramentorum perceptione. Diligebat autem hanc uirginem pre ceteris uirginibus beate recordationis antistes Odalricus, non magis propter suam indolem bonam, quam propter honorabilem sancte matris uiduitatem, et materterarum eius  laudabilem uirginitatem. De matre, cui nomen Helisea,  breuiter adiiciendum, quod in feruente obedientia Gregorii nostri multis uirtutibus  et prophetie spiritu prepollens, cum ad momentum transitus sui de hoc mundo, benignis spiritibus se inuisentibus, opportunam solitudinem, procurasset, et in eorum glorioso presidio ad Christum migrasset; e uestigio reuertentes, que discesserant sorores, inuenerunt eam, ad similitudinem Pauli primi eremite, manibus ad Dominum expansis, instar supplicantis; quo nimirum pius Conditor in defuncta ostenderet, quam deuote sibi dum uiueret supplicasset.

114. Hec nobis scribentibus forte superlata est narratio duorum miraculorum Salerni celitus patratorum, unum mox ut eodem beatus Gregorius recensisset. Nam cum primitus illic predicare cepisset, astans quidam rusticus maligna  cepit  intra se taliter dicere: En, auctor preliorum et seditionum, postquam totum commouit orbem, hanc inquietare uenit urbem. His ita cogitatis, cum etiam proloqui uoluit, mutum se factum doluit. Cum uero necessitate compulsus accessit ad hominem  Dei, prouolutusque pedibus ipsius, quibus signis potuit, peccasse se penitere innotuit; ipso miserente et benedicente recepit loquelam, omnipotenti Deo famuloque eius gratias relaturus. Postquam uero defunctus et sepultus est, nocturno silentio subintroierunt fures, aperire sepulcrum uolentes propter  induuias pontificales. uerum tante uehementie uentus obuius eis fuit, ut cuncte lampades, que in crypta B. Matthei ardebant, exstinguerentur; et ipsi cadentes in amentiam tam diu iacerent, quousque cleri populique spectaculum fierent.





ACTA PONTIFICALIA.



I. EX CHRONICO BERTOLDI CONSTANTIENSIS.



CAPUT PRIMUM. Acta sancti Gregorii usque ad annum 1083.


Anno 1056. uictor papa, misso Hildebrando tunc archidiacono, sed postea apostolico,  synodum Turonis generalem collegit: in qua Berengarius, Andegauensis ecclesie canonicus, a quo Beringariana heresis denominatur, synodaliter et presentialiter pro eadem heresi examinatur. Qui cum se defendere non posset, heresin suam coram omnibus anathematizauit et abiurauit, secundum formam, quam sancta et uniuersalis synodus Ephesina prescripsit.

2. Anno 1061. Anselmus episcopus Lucensis papa ordinatus, et Alexander uocatus,  satis strenue Simoniacam heresim destruxit, et ministris altaris  cum coniugibus coire iuxta canonum statuta cum excommunicatione interdixit, ipsosque laicos clericorum incontinentium officia audire per bannum prohibuit sicque clericorum incontinentiam satis prudenter refrenauit. Huius autem constitutionis maxime fuit auctor Hildebrandus, tunc Romane ecclesie archidiaconus, hereticis maxime infestus.

3. Anno 1073. Rome Alexander Papa decessit: pro quo uenerabilis Hildebrandus, Romane Ecclesie Archidiaconus, communi omnium consilio expetitur Papa constituendus. Quo audito ipse Archidiaconus, se uiribus esse imparem tanto honori, imo oneri, reputans, inducias respondendi petiit: et sic fuga elapsus, aliquot dies ad uincula S. Petri occultatus latuit. Sed tandem uix inuentus, et ad  Apostolicam Sedem ui perductus, Papa centesimus quinquagesimus nonus septimo Kalendas Maii ordinatur, et Gregorius uII appellatur: cuius prudentia non solum in Italia, sed etiam in Teutonicis partibus, refrenata est Sacerdotum incontinentia: scilicet quod predecessor eius in Italia prohibuit, hoc ipse in tota Ecclesia Catholica prohibere studuit.

 4. Anno 1074. Legati Sedis Apostolice in Alemanniam ad Regem uenere, pro ipsius Regis moribus corrigendis: in quorum manus se Rex ipse correctionis sponsione commisit, suumque auxilium Domino Apostolico ad deponendos Simoniacos firmissime promisit. Ipsi etiam Regis Consiliarii omnes res Ecclesiarum iniuste acquisitas se reddituros, coram eiusdem Legatis sub sacramento promisere, quippe qui easdem res a Simoniacis emerint, concilio suo eisdem indignos ad Ecclesiasticum honorem adiuuando. His ita dispositis, Legati Sedis Apostolice redierunt.

5. Anno 1075. Hermannus Babenbergensis Episcopus, a Clericis suis pro Simoniaca heresi accusatus, a Papa deponitur: cui Rudbertus substituitur.  Gregorius Papa in prima hebdomade Quadragesime Synodum Rome collegit: in qua causam Episcopi Spirensis, sed Simoniaci, examinauit: qui ipsa die cum examinaretur causa Rome, id est, 6 Kalendas Martii, infirmatus est Spire; sed deinde 4 Kalendas Martii, miserabiliter expirauit, quando et a Gregorio Papa definitam sue damnationis sententiam in Romana Synodo excepit. In eadem Synodo decretum est a Gregorio Papa, ut Clerici, aliquem sacrorum Ordinum gradum et officium pretio adepti, deinceps in Ecclesia non ministrent, nec Ecclesiam pretio acquisitam aliquis retineat, nec deinceps alicui Ecclesiam uendere et emere liceat. Deinde ut a Clericali officio cessent, quicumque se  per incontinentiam reprehensibiles exhibent. Item ut populus Clericorum officia nullatenus recipiat, quos predictas Apostolicas institutiones contemnere percipiat.

6. Anno 1076. Henricus Rex, per Simoniacam heresim, sanctam Ecclesiam fedare non cessauit: scilicet pro pretio Episcopatus, Abbatias et alia huiusmodi inuestiendo, et inter alia crimina etiam excommunicatis communicando. Cincius quidam,  Romanus ciuis, Gregorium Papam, die Natiuitatis Domini missarum solennia celebrantem, comprehendit; quem ita comprehensum quidam ex militibus eiusdem Cincii occidere destinauit: sed cum gladium supra caput eius uibraret, nimio terrore correptus corruit, nec inceptum ictum explere potuit. Cincius autem Papam in turrim suam captum deduxit: que postea statim a Romanis penitus dilapidatur, et Papa prudenter eripitur, qui et suo captori uix a Romanis uitam impetrauit. Cum autem Rex, iamdudum sepe a Papa premonitus, se corrigere nollet, et Papa in admonendo nichil proficeret, ad ultimum mandauit ei quod in Romana Synodo proxima eum excommunicaturus esset, nisi resipisceret. que legatio in Octaua Natiuitatis Domini ad  Regem peruenit. Unde Rex, in Septuagesima apud Wormatiam colloquio facto, et alio in Lombardia apud Placentiam, omnes quos potuit obedientiam predicto Pape exhibendam abiurare fecit: et missa legatione ad Romanam Synodum, que in proxima Quadragesima celebrata est, ipsum Apostolicum ab Apostolica Sede contumaciter iussit descendere. Sed missi eius turpissime in Synodo tractati, uix a Romanis adiuuante Papa euaserunt. Ipsum autem Regem, Synodo iudicante, fidelitate hominum, Regno et communione priuauit, et omnes ei ad regnum iuratos iuramento absoluit. Omnes Episcopos, qui Regi sponte contra Papam fauerant, officio et communione priuauit: reliquis autem, qui inuiti eidem  conspirationi intererant, usque ad festiuitatem S. Petri inducias dedit . . . . Wilhelmus Traiectensis Episcopus, multa in Apostolicum conuiciatus, subitanea morte absque Ecclesiastica communione, post Pascha mulctatur. Iam omnes pene Principes Regni a communione Henrici se sequestrarant. Mense igitur Octobri colloquium apud Oppenheim a Principibus Regni colligitur, cui Legatio Sedis Apostolice interfuit. Ibi Henricus, in Purificatione S. Marie tunc proxima se presentandum Domino Pape apud Augustam firmissime promisit: nam et illuc Dominum Apostolicum ipse cum Principibus Regni inuitauit.

7. Anno 1077, Henricus Rex, proprie cause diffidens, et idcirco generalem auctoritatem subterfugiens  furtiue Italiam contra Pape preceptum et consilia Principum intrauit: et Apostolico, ad condictum diem Augustam tendenti, ante Purificationem S. Marie Canusii obuiauit: ubi et ab eo per inaudite humiliationis simulationem, utcumque potuit, non Regni, sed communionis tantum concessionem uix demum extorsit: dato tamen prius sacramento, ut de obiectis criminibus ad iudicium Pape satisfaceret; nec Pape aut alicui eius fideli usquam eunti et redeunti aliquam inferre molestiam consentiret. Hoc autem iuramentum nec quindecim dies obseruauit, captis uenerabilibus Episcopis Geraldo Ostiensi et  Anselmo Lucensi. Unde et Papa, missis Legatis, Principibus Regni declarauit se parum profecisse in eo quod illum in communionem receperit, cum Simoniaci et excommunicati non minus tunc fouerentur ab eo quam primum. His ergo auditis, Principes Regni, generali Colloquio apud Forcheim tertio Idus Martii habito, egregium Rudolphum Ducem sibi in Regem sublimarunt: quem septimo Kalendas Aprilis, ubi eo anno medium Quadragesime occurrit, coronarunt. Maxima autem nix, que eo anno tamdiu totam terram obtexit, in electione noui Regis resolui tandem cepit. In die autem consecrationis eius, per suggestionem Simoniacorum Clericorum, maxima seditio Moguntie orta est: ita ut etiam palatium irrumpere uellent, et religiosissimos Clericos  et Monachos occidere. Sed dextra Dei Milites noui Principis, licet inermes, ita protexit, ut ne unum quidem ex suis perderent; ex aduersariis autem plus quam centum, partim ferro, partim aqua necarentur. Quibus etiam pro homicidiis huiusmodi a Legatis Apostolice Sedis talis penitentia imposita est; ut singuli aut quadraginta dies ieiunarent, aut quadraginta pauperes semel pascerent, nec tamen Ecclesiasticam communionem quasi homicide uitarent.

8. Rudolphus Rex, post consecrationem in Sueuiam secedens, Regnum sibi subiugauit. Interim Henricus Longobardie morabatur ad quem Cincius, ciuis Romanus, secum ducens captum uenerabilem  Cumarum Episcopum, nomine Reginaldum, Papiam uenit: quippe remunerari uolens ab Henrico, eo quod in seruitium eius modo hunc Episcopum, et in preterito anno Dominum Apostolicum captiuauerat. Sed ibi subitanea morte preuentus, debitam remunerationem accepit, quam tot sacrilegiis promereri non timuit. Henricus, audita promotione Rudolphi, auxilium Pape contra illum implorauit, licet supradictum Ostiensem Episcopum in captione adhuc teneri permiserit. Unde et Papa illi respondit, se non posse eius interpellationi satisfacere, quamdiu apud illum S. Petrus in Legato suo ligatus teneretur. Frustrata ergo supplicatione sua, animum in tyrannidem conuertit: nec iam Regnum per iustitiam, sed per uiolentiam obtinere cogitauit. Rex  autem Rudolphus apud Augustam gloriosissimum Pascha celebrauit cum Legatis Apostolice Sedis: ex quibus unus, religiosissimus Abbas Bernhardus, Romam dirigitur: sed ab Udalrico Comite de Lentzburg, Henrici complice, captus et predatus, annum pene dimidium in captiuitate mansit: quem Cluniacensis Abbas de manibus Henrici uix demum eripuit . . . . uercellensis Episcopus  , depositi Regis Cancellarius, cum omnibus suis sequacibus colloquium generale circa Kalendas Maii in Runcalibus condixit, ut, si aliquo modo posset, Gregorium Papam deponeret: sed ipse ad eumdem terminum,  absque Ecclesiastica communione, uitam simul et Episcopatum, heu! miserabiliter deposuit, quo ille Papam nefaria presumptione statuit deponere. Non multo post interitum  Prefectus Romane Urbis, indefessus miles S. Petri contra schismaticos, a quodam fautore Henrici crudeliter occiditur: ad cuius corpus in paruo tempore plusquam uiginti miracula contigerunt, ut fidelium uirorum relatione didicimus. Imbrico  Augustensis Episcopus, qui in preterito Pascha Rudolpho Regi fidelitatem iurauit, nil de periurio curans, Henrico aduenienti adhesit: et apud illam quadam die Missam faciens, hanc sibi conditionem miser imposuit, ut sacre Oblationis perceptio in iudicium ei proueniret, si Dominus eius Henricus Regnum sibi iniuste usurparet.  Post hanc temerariam perceptionem, paruo quod suprauixit tempore usque ad mortem, nunquam se sanum de lecto leuauit. Nam circa Kalendas Iulii, absque Ecclesiastica communione defunctus est. Item Sigehardus  , Aquileiensis Patriarcha, in auxilium Henrico contra bannum Apostolici armata manu ueniens in amentiam uertitur apud Ratisponam, et ex ipso itinere repentina morte intercipitur: sicque domum, non absque aliquibus suorum funeribus, in corpore et anima mortuus, reportabatur.

9. Papa utrique Regi ex parte S. Petri precepit, ut treugas ad inuicem facerent, et aduentum eius ad Teutonicas partes pro dirimenda lite non impedirent,  sed debitum consilium et auxilium ad hoc iter ei preberent. Legatis autem suis, qui adhuc in Teutonicis partibus morabantur, precepit, ut ex duobus Regibus illum excommunicarent, qui predicte legationi non obediret; obedientem uero ex parte S. Petri in Regno confirmarent: quod et non multo post factum est, scilicet in die sequenti post festiuitatem S. Martini Goslare, Henrico pro inobedientia iterum excommunicato, Rudolpho pro obedientia in Regnum sublimato. Nam Henricus predictam legationem Pape nec suscipere dignatus est, nec animum ad treuge compositionem, sed ad tyrannidis crudelitatem intendit.

10. Anno 1078. Henricus iterum Apostolice Sedi de sua, quasi iniusta, damnatione conqueritur:  unde Gregorius Papa, facto Concilio mense Martio , idoneos Legatos iterum destinauit, qui, facto generali Colloquio, causam Regni iuste determinarent: et omnes synodali sententia damnauit, quicumque impedirent ne Colloquium fieret. Quod Rudolphus libentissime  uoluit fieri. Henricus autem, utcumque potuit, impedire non cessauit. Nam contra Apostolicum preceptum, maxima multitudine flagitiosorum adunata, procinctum in Saxoniam parauit: cui Rex Rudolphus apud Struuam cum exercitu obuiauit, et illo fugato ipse campum uictorie obtinuit 7. Idus Augusti. Occubuit tamen ibi ex parte Rudolphi  Wecel uenerabilis Magdeburgensis Episcopus, et Wormatiensis Episcopus  captus est. Infinita autem multitudo utrimque occubuit, plures tamen et excellentiores ex parte Henrici. Facto autem alio Concilio Rome 10 Kalendas Decembris, utriusque Regis Legati, licet non eadem ueritate, in Synodo iurauere quod Domini eorum non impedirent colloquium pro causa Regni statuendum. Unde et  Papa ea uice inter eos iudicare non potuit, quamuis bene sciret cui parti magis iustitia faueret. In Synodo ista Berengarius Andegauensis Canonicus, ut ab heresi sua resipisceret, synodaliter, conuenitur, eique inducie usque ad proxime futuram Synodum dantur

11. Anno 1070. Gregorius Papa Synodum Rome mense Februario collegit: in qua Berengarius, iam tertio conuictus, heresim suam abiurauit et anathematizauit. In eadem Synodo Henricus Aquileiensis Patriarcha Pape iurauit nulli se deinceps communicaturum quem sciret a Papa excommunicatum. In hac Synodo Papa Presbyteros, deinceps in fornicationem lapsos, absque spe recuperationis  deposuit . . . . Legati Regis Rudolphi super Henricum proclamauerunt, eo quod totum Regnum confundere, et sanctam Ecclesiam conculcare non cessaret. Iterum ergo Papa Legatos suos, pro causa Regni determinanda, ad Teutonicas partes destinauit, uidelicet uenerabilem Petrum Albanensem Episcopum . . . . cum quo Udalricus Paduanus Episcopus in legationem destinatur. Legatus autem Henrici Legatos Pape, priusquam abirent, in eadem Synodo iureiurando securos fecit de conductu et obedientia Domini sui. Item Legatus Rudolphi de obedientia Domini sui iurauit in Synodo. Legati ergo Sedis Apostolice in Teutonicam terram peruenientes, obedientiam Rudolphi et inobedientiam Henrici indubitanter probauerunt: quod  et postea, cum redirent, Pape uiua uoce protestati sunt.

12. Anno 1080, Gregorius Papa Synodum Rome mense Martio collegit, ad quam Teutonicis partibus predicte Sedis Apostolice Legati redierunt, et omnimodam Rudolphi obedientiam et Henrici inobedientiam Domino Apostolico renuntiauerunt: unde ipse in fine Synodi Henricum deposuit, ipsumque cum omnibus suis fautoribus anathematizauit, et Rudolphum Apostolica auctoritate in regia  lignitate confirmauit. Unde emulus eius, congregata multitudine schismaticorum siue excommunicatorum, apud Brixinam legitimum Papam abiurauit; et Guibertum Rauennatem quondam Episcopum, sed iam triennio a Papa Gregorio irrecuperabiliter depositum et anathematizatum, sibi non in Papam, sed in heresiarcham elegit. Deinde apud Moguntiam Conuentu facto, eamdem ipsam electionem a quibuscumque potuit confirmari fecit. Iam autem mediante Octobri, Henricus expeditionem in Saxoniam iterum parans, a militibus Rudolphi itinere unius diei fugatur, quamuis in eadem congressione Rudolphus Rex pie memorie occubuerit. His temporibus Henricus tam Italiam adeo conturbauit, ut nullus secure ad Limina Apostolorum posset  ire, qui non prius abiuraret quod ad Papam Gregorium diuersurus non esset.

13. Anno 1081. Henricus, post obitum Regis Rudolphi, ueronam in Pascha uenit: et inde ad inuadendam Romam, cum suo non Apostolico sed apostata Guiberto, utpote Domini Apostolici non semel periuro et anathematizato, profectus, sed mox regressus est. Eodem tempore Principes Regni Teutonicorum, scilicet Archiepiscopi, Episcopi, Duces, Marchiones et Comites, Conuentu facto, Hermannum nobilem uirum sibi in Regem elegerunt.

14. Anno 1082. Henricus in Italiam, assumpto apostata suo Guiberto, iterum Romam inuasurus proficiscitur, aduocata multitudine schismaticorum:  ibique ea estate moratus, pene incassum laborauit, quia eum nec hac uice Romani intrare permiserunt. Ignem quoque in domum S. Petri per quemdam traditorem immittere uoluit, sed Dei misericordia protegente non potuit: cogitauit enim ut de improuiso portas irrumperet, si Romani, derelictis propugnaculis, ad incendium restinguendum concurrerent: sed Dominus Apostolicus huic uersutie obuiauit. Nam primum uiso incendio omnes milites Romanos ad gubernacula defendenda transmisit, ipseque solus, fiducia S. Petri fretus, facto signo Crucis contra incendium, ignem ulterius progredi non permisit. Igitur Henricus, capto uenerabili Episcopo  de Sutria aliisque nonnullis, suoque apostata Guiberto in Tiburtina urbe ad infestandos Romanos derelicto,  ipse Longobardiam reuertitur.



CAPUT II. Res geste ultimis duobus annis. Obitus, sepultura.

15. Anno 1083. Iterum Henricus, cum multitudine schismaticorum siue excommunicatorum, ante Pentecosten, Romam impugnaturus aggreditur;  sicque Guibertum Rauennatem, periurum, depositum et anathematizatum, apud S. Petrum inthronizauit; non per Ostiensem, et Albanensem, et Portuensem  Episcopos, qui hoc priuilegium habent ut et Papam consecrent, sed per Mutinensem et Ariminensem Episcopos  , utpote iam multis annis depositos et anathematizatos. Statim ergo iuxta S. Petrum quemdam monticulum, nomine Palatiolum, in castellum ; eique milites multos, ut impugnarent Romanos, imposuit, qui eum Transtiberinas urbis regiones nullo pacto intrare permittebant. Multi tamen ex Romanis consenserant, partim pretio inducti, partim multis promissionibus seducti, omnes autem equaliter iam triennii impugnatione nimium fatigati. Quid plura?  Omnes pene Romani, preter Principem Salernitanum, hoc laudauerunt, ut Papa Gregorius Synodum in medio Nouembri colligeret Rome, cuius Synodi statuta de causa Regni, nec Henrico nec Romanis, imo nulli penitus liceret preuaricari. Henricus quoque ituris ad illam Synodum et redituris securitatem iureiurando fecit: unde et Papa omnes religiosos Episcopos et Abbates ad Synodum litteris suis uocauit. Reuerso ergo Henrico Longobardiam, milites eius, quos in castello prope S. Petrum dimisit, repentina mors fere omnes inuasit. Inter quos et Udalricus Goscezehim absque Ecclesiastica communione, heu miser! interiit, auctor huius schismatis et incensor conspirationis. Ex quadringentis  autem militibus, qui in illo castello pro custodia dimissi sunt, uix triginta gladium S. Petri, ut aiunt, concessa uita euaserunt: ipsum autem castellum a Romanis penitus solo adequatum est. Henricus ergo  ad predictam Synodum profectus est, quo et Legati Teutonicorum Principum ire debuerant; sed ab Henrico in uia apud Forum Cassii  capti sunt circa festum S. Martini, licet omnibus Synodum illam petentibus securitatem iuramento promiserit: unde et Romani multa contra Henricum murmurare ceperunt. Erant autem religiosissimi Monachi et Clerici, quos in captiuitate fecit cruciari: cum quibus et Ottonem uenerandum Ostiensem Episcopum captiuatum, uidelicet ad ipsum ab Apostolica Sede  transmissum: multi tamen ex Francigenis ad illam Synodum tam Episcopi quam Abbates peruenerunt. Meliores autem Episcopi et Domino Apostolico magis necessarii, id est Hugo Lugdunensis, Anselmus Lucensis, Reginaldus Cumanus  , specialiter ab Henrico ad Synodum peruenire prohibiti sunt.  Dominus tamen Papa Synodum tribus diebus solenniter celebrauit; et, ne Henricum iterum specialiter anathematizaret, uix a Synodo est exoratus: omnes tamen excommunicauit, quicumque aliquem ad S. Petrum et Papam uenientem impedirent quoquo modo.

16. Sed iam aduenit terminus ad quem Romani, nesciente Papa, hoc Henrico se effecturos iurauerant, ut eum Gregorius Papa incoronaret, aut alius quem ipsi illo expulso eligerent. Quod iuramentum, licet in preterita estate factum fuerit, omnes tamen intimos pape usque ad terminum pene latuit. Adueniente ergo termino, Romani Pape de iuramento manifestauerunt, dicentes se hoc iurasse, non ut Papa solenniter regali unctione incoronaret, sed tantum simpliciter ut ei Coronam daret. Annuit ergo  Papa eorum uotis, ut eos a iuramento absolueret, uidelicet Henrico, si uellet cum iustitia, sin autem cum maledictione, Coronam daret. Unde Romam mandauerunt ut ueniret ad accipiendam Coronam cum iustitia si uellet; sin autem, de castello S. Angeli per uirgam sibi demissam a Papa reciperet. Sed Henrico utrumque recusante, alium Legatum illi direxere, quod iurauerint, nec se eo iuramento detineri obnoxios: igitur Domino Pape multo firmius, quam pridem, consilio et auxilio adhesere. Henricus autem multo instantius, pro eis sue parti applicandis, nunc minando, nunc promittendo laborauit; multumque tempus circa Romam moratus, huic negotio inuigilauit. Sed iam septennio totum  Romanum imperium ciuili bello, nimio schismatis dissidio laborauit, aliis quidem Domino Apostolico, aliis autem Henrico fauentibus, et ob hoc utrimque totum Regnum preda, ferro et igne miserabiliter deuastantibus. Paucissimi Catholici Episcopi ex parte Apostolici remanserunt: qui et propriis Sedibus expulsi, suis gregibus prouidere non permittebantur. Quapropter omnes pene religiosi, siue Clerici siue laici, in aliqua monasteriorum latibula huiusmodi mala declinauerunt: ne uidelicet deuastationem sancte Ecclesie cernerent, cui in nullo adminiculari possent: satius enim illis uidebatur, ut saltem seipsos delitescendo saluarent quam pro aliis incassum laborando, cum eisdem perirent.

17. Anno 1084. Henricus in Romanorum finibus  hiemauit, ibique Guibertum Rauennatem suum Romam uenturum expectauit, ut ab eo apud S. Petrum incoronaretur, eo quod Gregorium Papam ad hoc flectere non posset, et eum, nisi legitime reconciliatum, incoronare uellet. His temporibus Constantinopolitanus maximam pecuniam Henrico quondam Regi transmisit, ut Ruodbertum Wiscardum  Ducem Calabrie et Apulie, coniuratum militem Domini Pape, in ultionem eiusdem Regis  bello appeteret . . . Sed Henricus acceptam pecuniam, non in procinctum contra Ruodbertum, quod iuramento promisit, sed ad conciliandum sibi uulgus Romanum expendit: cuius adiutorio Lateranense palatium feria quinta ante Palmas, cum suo Rauennate Guiberto, intrauit. Nobiles autem Romani, preter admodum paucos, cum Domino Papa Gregorio tenuerunt, qui et quadraginta obsides ei dederunt, Papa autem in castellum S. Angeli se recepit, omnesque Tiberinos pontes et firmiores Romanorum munitiones in sua obtinuit potestate. In die Resurrectionis Dominice Henricus, ab heresiarcha suo Rauennate, Coronam non glorie, sed confusionis accepit . . . Erat enim ipse Rauennas Archiepiscopus, et omnimodam obedientiam Romano Pontifici iurauit,  quam et nullo tempore fideliter executus est; sed non multo post, spreto iuramento, singulari contumelia contra Apostolicam Sedem erigitur: unde ab Apostolica Sede et ab Episcopis totius Ecclesie in Romana Synodo, post canonicas inducias, irrecuperabiliter deponitur et anathematizatur: nec hoc semel, nec in una Synodo, sed in omnibus Synodis, quotquot in sexennio Rome celebrate sunt . . . Quapropter et Henricus ab eodem incoronatus damnationem eius hereditasse non dubitatur, similiter et omnes, quicumque aliquid, quod a Domino Papa suscipiendum esset, a predicto heresiarcha quasi susceptum usurpauerunt. Morabatur autem Henricus in Lateranensi palatio cum Rauennate suo, nec a fidelibus Pape per ciuitatem ad S. Petrum transire  permittebatur: sed in ipsa Paschali hebdomada fideles aggreditur, in qua congressione quadraginta pene inter mortuos et uulneratos perdidit , ex parte autem Domini Pape nec unus cecidit.

18. Robertus Wiscardus, Dux Normannorum, in seruitium S. Petri, post Kalendas Maii Romam armata manu inuasit, fugatoque Henrico totam Urbem, Gregorio Pape rebellem, penitus exspoliauit, et maiorem eius partem igni consumpsit  , eo quod Romani quemdam eius militem uulnerauerunt. Deinde acceptis obsidibus a Romanis, et in castello S. Angeli, quod domum Theodorici dicunt, reseruatis, ipse ad recuperandam terram S. Petri reuersurus, in breui plurima castella et ciuitates Domino  Pape recuperauit. Henricus autem Ruodberto resistere non ualens, ad partes Teutonicorum satis festinanter reuertitur . . . Dominus autem Papa, collecta Synodo, iterum sententiam anathematis in Guibertum heresiarcham et Henricum et omnes eorum fautores promulgauit: quod et in festo S. Ioannis Baptiste preterito iam dudum Rome fecit, cum Henricus adhuc ibi moraretur. Hanc sententiam Legati Sedis Apostolice, uidelicet Petrus Albanensis  Episcopus in Francia, Otto Ostiensis Episcopus in terra Teutonicorum usquequaque diuulgarunt. Ostiensis quoque cum in Alemannia moraretur, sancte Constantiensi Ecclesie iam dudum uiduate Catholicum Pastorem ordinauit, scilicet Gebehardum, Bertholdi Ducis filium . . . undecimo Kalendas Ianuarii Episcopum consecrauit, quem pridie, id est in festo S. Thome, cum aliis Clericis Presbyterum fecit: inter quos et horum Chronicorum scriptorem in eadem solennitate in Presbyterum ordinauit, eique potestatem ad suscipiendos penitentes ex Apostolica auctoritate concessit . . .

19. Anno 1085. Iam Deus omnipotens famulum suum Gregorium Papam nolens diutius laborare, imo pro laboribus suis digne remunerare uolens, de huius uite ergastulo eum uocauit. Nam aliquanto tempore grauiter corpore infirmatus, sed in defensione  iustitie usque ad mortem firmissimus, Salerni diem clausit extremum. De cuius obitu omnes religiosi utriusque sexus, et maxime pauperes, doluerunt: erat enim Catholice religionis feruentissimus institutor, et Ecclesiastice libertatis strenuissimus defensor. Noluit sane ut Ecclesiasticus ordo manibus laicorum subiaceret, sed eisdem et morum sanctitate, et ordinis dignitate preemineret. Quod illum latere non poterit, quicumque eiusdem Apostolici Registrum diligenter perlegerit. Postquam autem in gubernatione Sedis Apostolice, imo totius Ecclesie, duodecim annos et unum mensem legitime decertauit, tandem ex hac luce anno Incarnationis Dominice 1085, indictione 8, 8 Kalendas Iunii subtractus, superne uocationis accepisse non dubitatur, sepultus Salerni in ecclesia S. Matthei, quam ipse eodem anno dedicauit.



II. EX LIBRO MS. CENSUALI CENTII CAMERARII, POSTEA HONORII III, Collato cum ms. Nicolai Cardinalis de Arragonia  .



CAPUT PRIMUM. Electio Gregorii; Centii Romani et Guiberti Rauennatis machinationes punite; Henrici ad depositionem Pontificis progressa insolentia castigata.


1. Gregorius uII, natione Tuscus, patria Suanensis, oppido Ronaco  , ex patre Bonito, sedit annis 12, mense uno, diebus quatuor. Defuncto Alexandro Papa, et in Lateranensi ecclesia honorifice tumulato, dum Hildebrandus Archidiaconus adhuc esset in eius obsequiis occupatus, repente factus est in ipsa ecclesia maximus Clerici et Populi Romani concursus, clamantium et dicentium, Hildebrandum Archidiaconum Beatus Petrus elegit. Quo audito idem Archidiaconus expauit, et quasi extra se raptus cucurrit ad pulpitum, cupiens populum ipsum frementem  sedare et a sua intentione retrahere. Sed Hugo Candidus Cardinalis, ubi omnium uota in eumdem Archidiaconum conuenisse indubitanter cognouit, citius percucurrit ad populum; et in hunc modum alloquitur, dicens: Ecce, karissimi fratres,  scitis et indubitanter cognoscitis quod a diebus B. Leonis Pape hic Archidiaconus, tamquam uir prudens et probatus, hanc sacrosanctam Romanam Ecclesiam plurimum exaltauit, et ciuitatem istam ab imminentibus periculis liberauit: unde, quia idoniorem ad Ecclesie regimen et Urbis defensionem inuenire nequimus, Nos, Episcopi et Cardinales, in nomine Domini, unanimiter ipsum nobis et uobis in Pastorem et Episcopum animarum uestrarum eligimus. Et continuo  uniuersitate Populi et Cleri acclamante, Dominum Gregorium Papam sanctus Petrus elegit, indutus rubea chlamyde  et Papali mitra insignitus  , inuitus et merens in Beati Petri cathedra fuit inthronizatus.

2. Altera autem die apud semetipsum solicita  mente pertractans, ad quam graue periculum deuenisset, estuare cepit, et nimis dolere: sed cum aliam excusationem de relinquendo Papatu non inuenisset, nuntios ad regem Henricum celeriter destinauit, per quos et electionem de se factam ei aperuit, et ne  assensum preberet ipsum attentius exorauit: quod si non faceret, certum sibi esset quod grauiores et manifestos ipsius excessus impunitos nullatenus toleraret. Rex uero, ubi electionis ueritatem cognouit, electioni eius assensum prebuit: et statim Gregorium uercellensem Episcopum, Italici Regni Cancellarium, ad Urbem transmisit, quatenus auctoritate Regia electionem ipsam confirmaret, et consecrationi eius interesse studeret. Quod sine dilatione factum est: nam et infra octauas Pentecostes in Presbyterum est ordinatus, et in Natali Apostolorum in Romanum Pontificem consecratus. Percepta igitur Apostolice dignitatis plenitudine, eumdem Regem benigne ac paterne commonuit ut Matri sue sancte Romane Ecclesie se deuotum et  subiectum filium exhiberet, atque ab Episcopatuum et Ecclesiarum uenditione omnino quiesceret: ad quod pium opus efficaciter prosequendum transmittere studuit matrem ipsius Agnetem Imperatricem  , una cum Gherardo Ostiensi, Uberto Prenestino, et R.  Cumano Episcopis: qui eiusdem Pontificis legatione suscepta usque in Bauariam transeuntes, ad Regis presentiam pariter accesserunt. Receptis igitur affectuose Legatis ipsis, et digno cum honore tractatis, cum per dies plurimos Rex de sua emendatione sancte commonitionis uerba mansuete ac patienter audiret, quinque nobiles uiros familiares suos, ab Alexandro Papa excommunicatos, uix a consortio et societate sua  remouit, Synodum uero in regione ipsa celebrare Legatis nequaquam permisit; allegans per Lemarum  Bremensem Episcopum, uices Romani Pontificis Moguntino Archiepiscopo in Germania, sicut in antiquis Ecclesie sue priuilegiis continetur, esse concessas. Cui Legati Sedis Apostolice sic responderunt: De Legationis officio uenerabilis Fratris certum tibi esse debet, quod neque auctoritas canonica neque mos ecclesiasticus habet, ut ultra obitum eius qui dederat Romani Pontificis protendatur. Preterea sicut in quodam primi Leonis  Pape Capitulo continetur  , Romanus Pontifex ita Episcopis uices suas committit, ut in partem sollicitudinis sint uocati, non in plenitudinem potestatis. Sed ut breuiter ad finem huius controuersie ueniamus, Synodo hac sagacitate disturbata, et eodem Bremensi pro inobedientia et rebellione ab officio Sacerdotali suspenso, Legati a Rege amplis muneribus honorati, cum eius gratia et benigno responso, incolumes ad urbem redierunt Romanam.

3. Euolutis autem paucis diebus, Hermannus Bambergensis Episcopus, qui pro susceptione  Pallii Romam uenerat, conuictus de Simonia in conspectu Gregorii Pape, Episcopalis et Sacerdotalis officii depositionem incurrit, et in locum eius per  mandatum eiusdem Pontificis alius est subrogatus: de Constantiensi quoque  Antistite idem factum est. Interea nichil mali de Rege Henrico suspicans Gregorius Papa Romanus, generale Concilium conuocauit, in quo Guibertus Rauennatensis, cum Episcoporum diuersarum Prouinciarum immensa multitudine, sedit. Preterea et egregia Comitissa Matildis, Aczo Marchio  , et Gisulfus Salernitanus Princeps eidem non defuere Concilio: sed inter cetera ipsius Concilii acta Normanni et Robertus Guiscardus excommunicati fuerunt. Soluto itaque Concilio, et redeuntibus ad propria ceteris, qui fuerant conuocati, Guibertus Rauennatensis cum Papa Gregorio, in dolo, utpote qui ad Papatum iam anhelabat,  remansit. Et quoniam uniuscuiusque proprium solet esse, ut qualis ipse fuerit, tales sibi et alios coniungi uelit, quoscumque in Roma facinorosos et aduersarios Pontifici reperit, muneribus uel promissis fauorabiles sibi et iuratos facere studuit: inter quos illum sceleratissimum uirum Centium, Prefecti Stephani filium, de quo supra  fecimus mentionem amicum et secretarium acquisiuit, et cum eo contra Patrem suum nequiter se armauit. Hic inter alia, que impune fecerat mala, excelsam turrim supra pontem S. Petri construxerat, et a  transeuntibus de nouo Pedatiam  iugiter extorquebat Hic, Deo et hominibus odiosus, in sacratissima nocte Natiuitatis Domini, ipsum Christi uicarium Dominum Gregorium Papam, Missarum solennia celebrantem, ab altari sancte Dei Genitricis, quod dicitur ad Presepe, ausu sacrilego rapuit! et cum suis complicibus ad predictam turrim uiolenter asportare presumpsit. Unde uniuersitas Romanorum in ira pro inuasione sui Pontificis uehementer exarsit, et in eadem nocte ipsum in eadem turri districte obsedit. Mane autem facto Romani, et turrim funditus destruxerunt, et ipsum sacrilegum atrociter trucidassent, nisi eum boni Magistri discipulus Beatus Pontifex ex mortis periculo liberasset. Quo facto, celebraturus cum Fratribus, et aliis Ecclesie  fidelibus de more conuiuium, ad Lateranense palatium remeauit. In secunda uero die post Pascha populus Romanus eumdem Centium cum omnibus suis complicibus in rebus propriis condemnauit, et in perpetuum ab urbe Romana exclusit.

4. Post hec autem supradictus Guibertus licentiam reuertendi Rauennam a Domino Gregorio dolose petiuit, quatenus eum ledere opportunius posset, quem fraudulenter se diligere ostendebat. Nam ubi Rauennam deuenit, postposito iuramento quod in consecratione sua Alexandro Pape eiusque successoribus fecerat, cum Theobaldo Mediolanensi, et aliis ceruicosis Episcopis Lombardie conspirauit, atque aduersus Pastorem suum occulte seditionem  exercuit. Unde factum est quod expeditio, quam Pontifex per Ducem Gotifredum eiusque uxorem illustrem Comitissam Matildam atque alios Nobiles, contra Normannos et ceteros Ecclesie hostes, de Lombardia excitauerat, in detrimentum Ecclesie disturbata est atque dirupta. Per Hugonem quoque Candidum, Regem Henricum et Robertum Guiscardum contra eumdem Pontificem omnimodo studuit instigare, sicut uir apostaticus omni dolo et malitia plenus, qui iam secundo ad apostasiam redire nequaquam erubuit. Eodem tempore Dominus Gregorius circa mediam Quadragesimam Concilium celebrauit, in quo sepedictum Guibertum, quia uocatus uenire contempsit, ab Episcopali officio tamquam periurum suspendit, et eumdem Hugonem Candidum,  secundum Apostoli dictum , Hereticum hominem post primam et secundam commonitionem deuita, perpetuo ab Ecclesia sequestrauit. Sed cum ista in Italia fierent, Saxones contra Regem Henricum fortiter rebellarunt, ea uidelicet occasione, quia eis onus importabile satagebat imponere: unde accidit quod Rex, in manu ualida et multitudine graui, Saxoniam ex improuiso intrauit: sed quoniam eos imparatos inuasit, uictoriam quamuis cruentissimam habuit. Quippe, sicut a prudentibus dicebatur, quinque millia uirorum ex parte Regis in eodem bello ceciderunt: uerumtamen quia eosdem Saxones  sibi non potuit subiugare, Rex tamquam uictoriosus in Franciam  remeauit. Statim immensa Episcoporum multitudine conuocata, non egit gratias Deo pro adepta uictoria, sed eleuatum est cor eius, et se super se nimis extollens, in tantam audaciam uesaniamque prorupit, ut Patrem suum Gregorium Papam, qui sedem Apostolicam per triennium in pace tenuerat, impiorum consilio abdicare presumpsit, et ab Ecclesia quantum in eo fuit expellere operam et studium pro uiribus  dedit. Decreuit etiam firmiterque constituit, ut nullus deinceps Episcopus, uel Abbas, seu Dux, aut alia principalis persona, eidem Gregorio tamquam Pape aliquatenus obedire deberet.

5. Ut autem hanc perniciosam dispositionem posset  efficaciter adimplere, quemdam Rolandum Parmensem, detestabilem Clericum, et alios execrabiles uiros, cum litteris suis Romam transmisit, quatenus causam ipsam uiuaciter et intrepide prosequerentur. Qui, nefaria legatione suscepta, processerunt usque ad Urbem: et uenientes ad Pontificem tunc in Synodo residentem, in primis Regis litteras presentarunt, et consequenter per os ipsius Rolandi cum nimio fastu et contumacia, locuti sunt in hunc modum: Misit nos Dominus noster Henricus Rex, de consilio Episcoporum suorum et Principum, ut ea que nouiter de statu Ecclesie censuit et irreuocabiliter statuit uobis publice demonstremus, et efficaciter prosequamur. Inde est quod precipimus,  et ex auctoritate Regis precipiendo mandamus tibi Gregorio, ut de Apostolica Sede sine mora descendas, et amodo de Papatu, sicut uitam tuam diligis, te nullatenus intromittas. uobis autem Episcopis et Cardinalibus eodem modo iniungimus, ut recepturi Pontificem ad eiusdem Regis presentiam festinetis. Quibus blasphemiis auditis, contra eumdem Pontificis conuiciatorem tota Synodus ita uehementer exarsit, quod nisi pia mansuetudo beati Pape Gregorii se obiecisset, ipsum fideles Ecclesie cum lapidibus trucidassent. Die uero altera littere ab Episcopis Ultramontanis Pontifici sunt delate, in quibus confitebantur se errasse, et nimium deliquisse: postulabant quoque ueniam, et omnem de cetero sibi obedientiam obseruare firmiter spoponderunt. uix  itaque sedato tumultu, Synodalis tractatus in tranquillitate processit: sed cum tempus iam instaret absoluendi Synodum, Pontifex, habito cum centum et decem Episcopis utiliori consilio, in eumdem Regem, qui Ecclesie unitatem scindere attentauit, excommunicationis sententiam protulit, et usque ad condignam satisfactionem sententiam ipsam firmiter obseruari precepit. Quod neque reprehensibile, nec nouum ab aliquo estimari debet: cum a sanctorum Patrum sanctionibus minime discreparet, et a pluribus Romanis Pontificibus hoc ipsum etiam pro minoribus causis reperiatur factum.

 6. In Chalcedonensi namque Concilio, presentibus sexcentis  Episcopis, de Dioscoro Alexandrino sic legitur: Quoniam secundum excessum priorem iniquitatem ualde transcendit  Anatolius Constantinopolicus Episcopus dixit, Propter fidem non est damnandus Dioscorus, sed quia excommunicationem fecit Domino Archiepiscopo Leoni. Numquid ibi legitur inquisitionem factam fuisse utrum iuste, an iniuste, Dioscorus excommunicatus fuisset? Non utique: sed ideo, quia cum esset inferior conatus est maiorem quibuslibet iniuriis lacescere. In octaua itaque Synodo inter cetera ita legitur: Definiuimus neminem prorsus mundi portentum, quemquam eorum  qui Patriarchalibus Sedibus presunt inhonorare, aut a proprio throno expellere, sed omni honore ac reuerentia dignos iudicare; precipue sanctissimum Papam sanioris Rome; sed nec quicumque contra Romanum Pontificem circumscriptiones ac uerba complicare uel componere, quasi diffamatorum quorumdem criminum, quod nuper Photius, et multo ante Dioscorum fecit. Quisquis uero tanta iactantia, et audacia usus fuerit, ut secundum Photium et Dioscorum, in scriptis, uel sine scriptis, iniurias quasdam contra Sedem primam S. Petri Principis Apostolorum moueat, equalem et eamdem quam illi condemnationem accipiat  : si uero quis aliqua Dei potestate fruens uel potens, pellere tentauerit  prefatum Apostolice Cathedre Papam uel aliorum Patriarcharum quemquam, anathema sit. Preterea notissimum et indubitatum est quod multi Romanorum  Pontificum, etiam pro minoribus causis, nonnullos Imperatores et Reges, non solummodo excommunicauerunt sed a Regno deposuerunt, et in eorum locis alios subrogauerunt. Innocentius siquidem Papa Imperatorem Arcadium, magni Theodosi filium, pro eo quod Ioannis Chrysostomi depositioni interfuit, quam Theophilus Alexandrinus una cum aliis Orientalibus Patriarchis consensu aliorum Episcoporum sine assensu Romani Pontificis dictauerat, excommunicauit, eorumque depositionem cassauit; mitissimus uero Imperator, mox ut factum cognouit, non rebellis extitit, sed ueniam humiliter petiit et impetrauit. Constantinus Papa Iustinianum Imperatorem Constantini filium  , propter non decentem legatorum suorum susceptionem, excommunicauit:  qui post modum in Constantinopolitane urbis platea pedibus eius cum regno prostratus, tamdiu petiit ueniam donec impetrauit. Anastasius  Papa Anastasium Imperatorem excommunicauit, qui proterue loquens de Papa, in ipso Palatio fulmine percussus interiit. Gregorius III Leonem Imperatorem, non solum excommunicauit sed etiam Regno priuauit  . Stephanus Papa Carolum  Pipini Regis fratrem a Regno deposuit, et Pipinum in eius loco substituit. Nicolaus quoque Romanus Pontifex duos Imperatores uno eodemque tempore excommunicauit; Michelem uidelicet Orientalem, propter Ignatium Constantinopolitanum Episcopum sine iudicio Pape a Sede sua deiectum; et Lotharium   Occidentalem, propter Gualdrade pellicis sue societatem. Beatus quoque Ambrosius, non Romanus sed Mediolanensis Pontifex, Maximum  Tyrannum et Theodosium Imperatorem ab Ecclesia pulso excommunicauit, ut non ambiguum est. Quis ergo, nisi mente captus, ignorat Regiam potestatem pontificibus esse subiectam? et quis credat a subiectione Romani Pontificis se alienum esse, nisi qui exigentibus peccatis suis inter oues Christi non meruit numerari? Sed iam rei ordinem, quem incepimus, prosequamur.



CAPUT II Henrici peruicacia, Rudolphi electio, irriti conatus Gregorii pro pace.

7. Interea ubi de Regis banno ad aures uulgi personuit, totus orbis Romanus nimio timore perterritus non mediocriter uacillauit: Italici namque Antistites et Episcopi Teutonici Regni super tanta dissensione  in partes se diuiserunt, et auctore Guiberto apud Papiam contumaces Episcopi Lombardie post Pascha conuenerunt in unum: ibique, imitantes Photium et Dioscorum, Dominum Papam senioris Rome ore sacrilego excommunicare instinctu diabolico presumpserunt. Quod factum attendentes Principes Regni, non mediocriter dubitare ceperunt, an excommunicationem ipsam contemnere, an eam reuerenter obseruare : maxime cum in eorum lege contineatur, ut si quis infra annum et diem ab excommunicationis uinculo non fuerit absolutus, omni careat dignitatis honore. Unde ad eorum consolationem prudentes Episcopi huiusmodi dederunt responsum, quod, secundum statuta et  exempla sanctorum Patrum, Romanus Pontifex a nemine iudicari seu excommunicari ullatenus potest. Ideo Principes ipsi  cum Rudolpho, Guelfone, ac Theoderico Ducibus, et aliis maioribus Regni iuramento firmarunt, ut si Rex consilio eorum acquiescere uellet, operam suam efficaciter adhiberent, ut Gregorius Papa ultra montes ueniret, et a uinculo excommunicationis eum absolueret. Quo facto Rex ore proprio iuramentum prestitit, quod in aduentu ipsius Pontificis absque malo ingenio eius staret mandato: et consequenter Principes iterum iurauerunt in hunc modum, ut si rex quod iurauerat obseruaret, ipsi cum eo in manu ualida proficiscerentur ad urbem Romam; et recepta  Imperialis Corone dignitate a Domino Gregorio Papa, descenderent cum exercitu in Apuliam et Calabriam contra Normannos, qui tunc aduersabantur Apostolice Sedi; et terram ipsam, expulsis Normannis, Beato Petro et Ecclesie Romane restituerent. Quod si Rex hoc facere denegaret, ex tunc ipsi Principes eum neque pro Rege neque pro Domino habere deberent. Quibus rite completis et iuramento firmatis, Archiepiscopum Treuerensem miserunt Romam, quatenus ea que de sedanda discordia inter Ecclesiam et Imperium constituerant, Episcopis et Cardinalibus innotesceret, et propter hoc Romanum Pontificem  usque ad ciuitatem Augustam secure conduceret. Sed quod fraudulenter Archiepiscopus  ipse, per uelatam Regis astutiam; captus fuerit apud Placentiam, et postmodum uix liberatus, propter historie longitudinem pretermittimus scribere.

8. uenerabilis itaque Papa Gregorius, audita legatione tantorum Principum, licet grauissima hiems instaret, ne tantum bonum, quod de pace sperabatur, per ipsius negligentiam remaneret, cum eodem Archiepiscopo ipsius itineris difficultatem assumpsit, et usque ad uercellas processit. Eo autem nichil sinistre suspicante de Regis promissione, repente insonuit, quod ipse rex uelocissimo cursu iam transierat Alpes, et in occursu Pontificis hostiliter festinabat. Quod facinus inopinatum postquam Episcopus  uercellensis cognouit, licet Regis Cancellarius haberetur, Pontifici tamen rei ueritatem fideliter intimauit. Quo audito et in ueritate comperto, Pontifex statim auertit habenas, et ad tutissimum castrum Comitisse Matildis, Beati Petri deuotissime filie, quod dicitur Canusium, non segniter festinauit, et se in tuto cum Fratribus suis recepit. Rex uero, perpetrati periurii conscius, ubi reatum suum indubitanter publicatum cognouit, deposita ferocitate, tamquam uulpes callida, simplicitatem columbinam induit, et usque ad ipsum castrum, ut mereretur absolui, Pontificem sequi non destitit: in quo loco super niuem et glaciem nudis pedibus per dies aliquot stetit, et absolutionis gratiam instantissime  postulauit. Post multas itaque disceptationes et uaria consilia, post satisfactionem et absolutionis gratiam, idem Pontifex inter Missarum solennia Regi, Hostiam Christi porrigens, dixit: Si corde bono accedis, et quod ore profiteris mihi obseruare disponis, hoc sacrum Corpus sit tibi, sicut Apostolis, ad salutem; alioquin indigne percipies illud sicut Iudas, et iudicium tibi absque dubio manducabis. Et statim ad osculum eum recepit, et post Missam cum ipso paterna caritate comedit: preterea excommunicatos qui cum Rege uenerant fecit absolui, et in pace omnes dimisit.

9. Decurso itaque instantis anni circulo, quamquam in facie Pontifici Rex deuotus et obediens uideretur, corde et opere, sicut rei effectus postmodum  indicauit, contrarius sibi, et semper in insidiis efficaciter extitit. Nocturnis enim temporibus, cum Guiberto et Centio Romano uiro nequissimo, de quo mentionem fecimus superius, et aliis Ecclesie inimicis familiariter loquebatur, et nefariis eorum consiliis fauorem prestabat. Sed cum uideret Papam Gregorium a Castro Canusii nullo modo posse diuelli, Papiam moraturus perrexit, ubi eumdem Centium pessima morte defunctum inuenit; cuius exsecrabile funus idem Guibertus cum ceteris excommunicatis pompatice et lamentabiliter celebrauit. Eodem tempore, cum Rex Henricus in partibus Italie  moraretur, Principes Regni apud uillam Forchem in unum pariter conuenerunt, et Rodulphum egregium Ducem sibi in Regem unanimiter elegerunt, uirum siquidem magni consilii, et in armis frequenter expertum, ac nimis illustrem. Quod ubi Rex Henricus audiuit, non mediocriter commotus est, et in iracundiam uehementer exarsit. uerumtamen, sicut uir callidus et sagax, Dominum Papam Gregorium per nuntios suos blande et humiliter exorauit quatenus eumdem Rodulphum mox excommunicationi subiiceret. Pontifex autem, consilio habito, respondit se hoc libenter facturum, si Rodulphus a se uocatus rationem sui facti reddere nollet: non enim iustum aut rationabile uidebatur, ut priusquam conueniretur excommunicationis gladio puniri  deberet. Huius itaque responsionis occasione aduersus Pontificem maximam indignationem concepit; sed quia grauissima sibi negotia incumbebant, hoc pretermissos, in Franciam et Bauariam contra Rodulphum in manu ualida festinauit: econtra Rodulphus, de iustitia sua confidens, ad conflictum certaminis animositate maxima properauit. Quid plura? Horribili bello acriter utrimque commisso, cesa sunt multa millia hominum hinc inde: sed quis eorum preualuerit non habetur certum.

10. Post hoc autem Dominus Gregorius regressus est cum honore ad urbem Romam: illico Synodum conuocauit, in qua interfuerunt Nuntii amborum regum, quibus Pontifex districte precepit, ne ipsi Reges ante aduentum Legatorum suorum pugnare presumerent, sed congruus locus ab episcopis utriusque partis inueniretur, in quo ante ipsos Legatos rationes suas queque pars secure ualeat demonstrare. Quod uerbum licet Nuntiis ipsis placuerit, impediente tamen humani generis inimico, disturbatum fuit; et iterum peccatis exigentibus inter eosdem Reges horribiliter est pugnatum, ubi maxima uirorum fortium multitudo cecidit. Que causa dum deuenit ad aures summi Pontificis, pro tanta occisione uehementer ingemuit: sed a pio quod tanta ceperat opere nolens desistere, Synodum in proxima Quadragesima iterum conuocauit: in qua utriusque partis Nuntii uenientes, iurauerunt ore proprio quod statutum ab Apostolica Sede colloquium  per culpam ipsorum Regum nullatenus est disturbatum. Ideoque, deliberato Consilio, Pontifex ad partes illas uenerabiles uiros Petrum Albanum  , atque Odalricum  Paduanum episcopos, et Aquilegicum Patriarcham  , pro sedando tante discordie malo, transmittere studuit: quibus in mandatis dedit, ut eosdem Reges a bellorum congressibus prohiberent, et conuocata Synodo Episcopos et religiosos uiros ad suam presentiam iuberent accedere. Qui accepto mandato transierunt  ad Regem in Bauariam, et ei consilium et uoluntatem Patris sui Pontificis ostenderunt: sed apud ipsum efficere nullatenus potuerunt, quod in Regno suo pateretur Synodum celebrari, nisi Rodulphum Regem absque citatione, non confessum uel conuictum, excommunicationis uinculo innodarent. Quod quia Legati facere non presumpserunt, dolentes quod absque fructu eorum fatigatio remanebat, infecto negotio remearunt ad urbem Romam. Iterum autem inter eosdem Reges acriter est pugnatum, et multa millia hominum, maxime Bohemorum, cesa sunt. Interea uenerabilis Pontifex, receptis Nuntiis Roberti Guiscardi, egregii Normannorum Ducis, uersus Apuliam post octauas Pentecostes iter arripuit, et cum ipso apud Aquinum  colloquium habuit. Congrua itaque ab eo satisfactione suscepta, prius a uinculo excommunicationis eum absoluit, et consequenter fidelitatem et homagium eius recepit. Postmodum uero iam assumptum in specialem Beati Petri Militem, de totius Apulie et Calabrie Ducatu, per uexillum Sedis Apostolice, inuestiuit.



CAPUT III. Guiberti Antipape promotio: Henrici fuga ab Urbe: mors Gregorii.

11. Eodem quoque tempore Rex Henricus, in magna superbia eleuatus, antedictum Leimarum Bremensem et Hermannum Bambergensem Antistitem, ceruicosos uiros, destinauit ad urbem Romanam per quos nimis proterue mandauit Pape Gregorio, ac si potestatem super eum haberet, quatenus Rodulphum sibi aduersantem excommunicare nullatenus protelaret: quod si non faceret, ipse Papam  sibi acquireret, qui ecclesiastica censura sui hostis insolentiam cerceret. uenerabilis papa, qui pro iustitia sanguinem proprium fundere paratus erat, non ad procacitatem  uerborum superbi Regis, sed ad mandata Iudicis eterni respiciens, sepe fatum Rodulphum, rationem iustam pretendentem, anathematizare, sicut non debuit, minime uoluit, sed eumdem Regem frequenter commonitum, et a suis excessibus non resipiscentem, quoniam legatos Sedis Apostolice Concilium in terra dominationis sue nequaquam celebrare permisit, tamquam inobedientem  et rebellem iterato excommunicationi subiecit, quibus ita peractis, Legati cum indignatione ad Regis presentiam redierunt, ipsius animum ad deteriora, sicut uiri Deo odibiles, instantius commouentes. Rex uero ubi se cognouit per sententiam Romani Pontificis a consortio fidelium segregatum, tristis effectus est: sed cum a diuersis diuersa darentur sibi consilia, in anxietatis dubio positus, quid potius eligeret ignorabat. Tandem peruersorum Antistitum et impiorum Principum sententia  preualente, apud Brixiam generalem Curiam disposuit celebrare. Conuenerunt itaque in loco ipso plurimi seditiosi et infames Episcopi, cum multitudine Clericorum et Principum, quatenus in iacturam Domini Gregorii Pape possent aliquid mali ordinare uel statuere, ut inter Romanam Ecclesiam et Imperium discordia futuris temporibus fulciretur. Communicato itaque execrabili et detestando consilio, de consensu ipsius Regis, elegerunt in Romanum Pontificem, immo Antipapam, Guibertum Rauennatensem, uirum manifeste periurum, atque omni malitia et dolositate plenum. Et quoniam plerumque contigit, ut peccatum sit pena peccati, de superbie radice processit ad periurium, de periurio ad inobedientiam, de inobedientia ad excommunicationem  cecidit, et de excommunicatione peruenit ad idololatriam. Hunc talem, sicut diximus, Rex Henricus adorauit pronus in terram; qui etiam, suadente Dionysio Placentino Episcopo, iurasse asseritur ut ab eo Imperii coronam acciperet. Quid plura? Ita peccatis exigentibus, omnes qui presentes aderant mente excecati sunt, non ut respicerent celum, sed ad eius uestigia osculanda, heu! proh dolor! se pariter incuruarunt. Et his ita peractis, Rex in apertam heresim lapsus, ad propria in Octauis Apostolorum regressus est; Guibertus uero heresiarcha, insignitus Papalibus insigniis, cum complicibus suis pompose intrauit Italiam.

12. Eodem tempore idem Rex, in maxima potentia et manu robusta, commissurus prelium cum Rege  Rodulpho, contumaciter intrauit Saxoniam; cui ex aduerso Rodulphus potenter occurrit; et atrocissimo hinc inde facto congressu, Henricus contumeliose terga uertit; atque in longum accerrime ab hostibus persecutus, iam de uita diffidens, in quodam se castro recepit, ubi per septem dierum spatium latitauit. Rodulphus autem, sicut uir fortissimus et famosus, et in armorum exercitatione probatus, nequaquam fugit, sed uictor et triumphator occubuit, quia eum sui non cognoscentes exitialiter uulnerauerant  . Cum autem diutius requireretur a sociis suis, tandem super stragem et cadauera inimicorum, non sine planctu maximo, repertus est, cuius mors postquam Henrico, latitanti et de fuga cogitanti nuntiata fuit, mox in altum  cornu suum erexit, et aduersus Dominum Gregorium Papam contumelias et terrores procaciter loqui cepit, credens detestabilia facta sua in mortem Rudolphi Domino placuisse. Post ubi uero hec gesta sunt, euolutis paucis diebus, Henricus filius  eius cum exercitu illustris Comitisse Matildis pugnauit: et quia, sicut fieri solet, uarius est euentus belli, uictoriam habuit. His igitur successibus prouocatus derepente intrauit Italiam, et post Pascha cum idolo quod erexerat Romam ueniens, circa Pentecosten castrametatus est in prato Neronis. Sed quis tantorum prudentium uirorum admirari non poterat Regis et Guiberti heresiarche apertam insaniam, et impudentem stultitiam? Quamuis enim mentis oculos perdiderint, uisum tamen corporis non amiserant. An non uidebant illam bestiam, que ab eis ducebatur, quam honorifice a Romanis suscipiebatur et uenerabatur? Quippe pro laudibus exhibebant conuicia; pro canticis ululatus, pro cereis lanceas, pro cetibus  Clericorum armatos. Ut autem in paucis plurima perstringamus, post agrorum uastationem et multas cedes suorum ciuium, post uarias clades atque miserias, quas perpessi sunt Romani, quia Pseudopapam recipere contempserunt; Rex, concepta spe ac desiderio suo fraudatus, et in sua erubescentia confusus, in Lombardiam cum suo idolo remeauit, et Dominus Gregorius Papa in Apostolica Sede remansit intrepidus.

13. Anno quoque secundo per Spoletanum Ducatum ad Urbem iterum redit, et per totum Quadragesimale tempus ipsam Romam cum multa hostilitate obsedit. Adueniente uero tempore Paschali, ut estiuum cauma uitaret, dispersit per circumpositas ciuitates exercitum, et ipse in Lombardiam cum  paucis reuerti studuit; Guibertum uero apud Tiburtum dimisit, et exercitui suo prefecit, qui, postposito Sacerdotio, per incumbentem estatem agros et segetes Romanorum uastauit, et alia mala tamquam uir sanguinum eisdem Romanis hostiliter intulit. Sic tertio quoque anno idem Rex ad obsidendam Romam reuersus est: sed quia seipsum excommunicatum a Cluniacensi Abbate  atque aliis religiosis Deum timentibus pro certo haberi cognouit, ut eorum simplicitatem melius circumuenire posset, ad callida se argumenta conuertit. Post captionem itaque Ostiensis Episcopi et aliorum multorum, quos precepit absolutos dimitti, uniuersis Romam uisitare uolentibus firmam securitatem dedit, quam iuramento publice confirmauit; et ut  popularem fauorem omnino consequeretur et gratiam, in publico dixit quod a Domino Gregorio Papa imperialis corone dignitatem uellet accipere. Quod postquam populus Romanus cum religiosis uiris audiuit, non mediocriter letati sunt omnes;  et ad uestigia Pontificis lacrymabiliter accedentes, ipsum cum magna instantia exorauerunt, ut patrie iam fere perdite miseraretur, et paterna clementia condoleret. Pontifex autem, qui pro iustitia et ecclesiastica libertate tuenda, si rationabilis causa exigeret, mortem subire paratissimus existebat, constanter in hunc modum respondit: Ego uersutias et calliditates Regis frequenter expertus sum: sed, si uult in iis in quibus manifeste peccauit Deo et Ecclesie satisfacere, ipsum libenter absoluam, et Imperialem sibi coronam cum benedictione imponam; alioquin nec debeo, nec possum uos in hac parte ullatenus exaudire.

14. Quod uerbum cum Rex remordente conscientia denegaret facere, et populus Pontifici per plures  dies uehementer instaret, ut absque satisfactione Regem susciperet, et Pontifex ad eorum cecas preces omnino permaneret immobilis, Rex paulatim cepit popularem fauorem pecunia et terrore sibi acquirere. Quod ut Pontifex manifeste cognouit, de constantia populi prorsus diffidens, in Castro Crescentii se cum Fratribus suis recepit. Rex itaque, quoniam populum Romanum ad uoluntatem suam indubitanter attraxerat, Guibertum in Sede Apostolica uiolenter intrusit. Sed cum de Romana Ecclesia nullum Episcopum uel Cardinalem posset habere, a Bononiensi, et Mutinensi, atque Ceruiensi  Pseudepiscopis fecit eum, secundum consuetudinem Romanorum Pontificum, execrabiliter  benedici: et in festo Paschatis ab eodem Huberto Imperii coronam impudenter assumpsit: post modicum uero ad obsidionem Castri  Crescentii uniuersos Romanos conduxit. Pontifex autem, sicut uir cautus et prouidus, iam diu Robertum Guiscardi, egregium Normannorum Ducem, sollicitare studuerat, ut in manu ualida contra illatam sibi uiolentiam, et potenter succurreret; quem ad ipsius liberationem cum maximo exercitu celebriter uenientem audiuit. Quod ubi Rex Henricus in ueritate cognouit, uehementer expauit, et illico ad ecclesiam S. Petri rediens, domo Capitolina et Leonina ciuitate destructa, uale faciens Romanis, cum eodem Guiberto, non sine multo rubore, aufugit. In sequenti die, antequam Senam Rex peruenisset, memoratus  Robertus Dux, tamquam leo fortissimus Romam uiolenter intrauit, quam non per triennium sicut Rex Henricus, sed una et eadem die in manu ualida  cepit: atque beatissimum Patrem et Dominum nostrum Papam, suffragantibus sibi sanctorum Apostolorum Petri et Pauli meritis, ab obsidione qua tenebatur potentissime liberauit. Sic itaque ipsam uenerabilem ciuitatem uelociter expugnatam, sicut gloriosus triumphator, per plurimos dies possedit, uendens plurimos ex ipsis perfidis ciuibus, qui Dominum et Pastorem suum perdiderant: quosdam uero mutilauit, et quosdam secum usque ad Calabriam captiuos duxit? sed in ingressu ipsius Ciuitatis regionem Lateranensem ad Colosseum  ferro et flamma combussit. His igitur ita peractis Dux ad propria rediit, et Patrem suum Gregorium Pontificem, in Lateranensi palatio sedentem cum Fratribus suis Episcopis et  Cardinalibus, in pace dimisit, pertractantem Ecclesie negotia pro sui officii debito, de diuersis mundi partibus emergentia.

15 Hic liberauit ab illicita occupatione sexaginta Mansionariorum B. Petri ecclesiam, qui uniuersa Oratoria seu ministeria ipsius ecclesie, preter maius altare, quadam uiolentia detinebant, cuncta oratorum aduenientium oblationes in usus proprios redigebant. Erant autem Ciues Romani, uxorati seu concubinarii, barba rasi et mitrati, mentientes oratoribus et precipue multitudini rusticane Lombardorum, asserentes se Cardinales Presbyteros esse; quorum utique oblationibus receptis, indulgentiam eis et remissionem peccatorum ausu nefario  impudenter prestabant. Hi, occasione custodiende ecclesie, consurgentes intempeste noctis silentio, infra et circa eamdem ecclesiam multa impune homicidia, rapinas, uaria stupra, et diuersa latrocinia exercebant: quos, sicut diximus, Beatus Pontifex ab eadem ecclesia non sine multa difficultate remouit, et custodie curam honestis Clericis et Sacerdotibus commisit et tradidit. Hic ter quaterque uere beatus Pontifex, post diutinam in Urbe moram, descendit in Apuliam; et, occurrente sibi iam dicto Duce Roberto Guiscardi, Salerni famosam ciuitatem gloriose intrauit. Ibique, dum salutis monita concurrenti populo daret, repente in lectum egritudinis decidens, in beata confessione, post modicum, diem feliciter clausit extremum. Ad cuius  utique corpus, in B. Matthei basilica honorifce tumulatum, mirabilis Deus multa miracula operari dignatus est.



III. EX MS. NOSTRO DE uITIS PONTIFICUM USQUE AD MARTINUM u DEDUCTIS.



CAPUT PRIMUM. Acta primo huius Pontificatus quinquennio  .


Hic preclarus et almificus Pontifex, 3 anno sui Pontificatus, in Nocte Natiuitatis Domini, apud S. Mariam Maiorem ad Presepe, dum Missam celebrabat, in confractione Dominici Corporis super altari, a quodam Centio Stephani captus fuit et perductus in domum dicti Centii: que domus posita erat in loco, qui uocatur Parrioni  . Sed quia dies erat celeberrimus, omnes Romani in unum conuenerunt, ad predictam domum capiendam perrexerunt, et Dominum Papam de tanta iniuria liberauerunt. Liberatus itaque D. Papa, ad ecclesiam in qua captus fuit, indutis solemnibus uestimentis ut mos erat reuersus, Missam quam inceperat perfiniuit: ad palatium  denique coronatus, et cum omni laude Episcoporum atque Cardinalium et Procerum reuersus, quidquid consuetudinis est celebrauit. Romani, tantam iniuriam ferre non ualentes, domum Centii cum omnibus bonis deuastarunt, et in terram contra D. Pape uoluntatem prostrauerunt. Ipse uero qui malum et predictum scelus commiserat, aufugit a manibus eorum, et Curiam Teutonici Regis requisiuit. Quid uero mali commiserit, quas falsitates composuerit, quam discordiam inter Regnum et Sacerdotium fecerit, et ad ultimum suo instinctu usque in finem perduxerit, in sequentibus  explicare curabo. Nunc pauco interuallo, quod predictus Pontifex, interea dum ipse iuit, stetit, et  rediit, operatus est, dicere pro posse studeam.

2. Secundo anno sui Pontificatus, antequam istud factum fuisset, unde prefatus  maleuolus occasionem acceperat, in Concilio, quod ipse Rome a uI Kal. Martii usque ad II Kal. predicti mensis celebrauit; quinque de familia Regis Teutonicorum, quorum consiliis ecclesie uendebantur, a liminibus Ecclesie separauit.  Ita ut, si abinde usque ad Kalendas Iunii Romam non uenirent et satisfacerent, excommunicati haberentur. Philippus  Rex Francorum, si Nuntiis Pape ad Gallias ituris, de satisfactione et emendatione securitatem non fecerit, habeatur excommunicatus. Liemarum Bremensem Archiepiscopum, pro inobedientia superbie sue, ab Episcopali officio suspendit, et a Corpore et sanguine  Domini interdixit. Guarnerium Strazburgensem ab episcopali et sacerdotali officio suspendit. Henricum Spirensem suspendit: Herimannum Bambergensem, si ante Pascha non uenerit satisfacturus, similiter suspendit. Item in Longobardia Gulielmum Papiensem et Cunibertum Taurinensem suspendit. Dionysium Placentinum deposuit. Robertum Ducem Apulie iam anathematizatum, et Robertum de Loritello, inuasores bonorum S. Petri excommunicauit.

3. Tertio uero anno idem Papa Rome in Basilica Saluatoris Synodum  celebrauit, in qua Sigefridum Maguntinum Archiepiscopum, qui conatus est Episcopos et Abbates Regni Teutonicorum a  sancta Romana Ecclesia speciali Matre sua scindere, iudicio sancti Spiritus et auctoritate Beatorum Apostolorum Petri et Pauli ab omni Episcopali officio suspendit, et a communione Corporis et Sanguinis Domini separauit, nisi forte mortis periculum ei superueniret, ita tamen ut penitentia ductus resipisceret: ceteros uero qui eius schismati consentiendo subscriberent, ab omni Episcopali officio suspendit.  Illos uero qui non sua sponte consenserunt usque ad festiuitatem S. Petri tolerauit, eo quidem respectu, ut si infra istum terminum idoneam, aut per se aut per nuntios suos, satisfactionem presentie sue non obtulerint, Episcopali deinceps officio priuentur. Episcopos Longobardie, qui, spreta Canonica et Apostolica auctoritate contra B.  Petrum Apostolorum Principem  sacramentum conspirauerunt, auctoritate eiusdem B. Petri ab omni Episcopali officio suspendit, et a communione Sancte Ecclesie separauit. Agathensem Episcopum Berengarium, quia Narbonensi Epicopo excommunicato, communicauit, et uices Episcopales pro illo fecit, excommunicauit. uiennensem Episcopum Herimannum, iuste depositum pro Simonia, periuriis, sacrilegiis, apostasia, quia uiennensem Ecclesiam infestare non desistebat, excommunicauit: et Ecclesiis Romanensi et S. Isidori Lugdunensi, quousque eas occupauerit, diuinum interdixit Officium. Desiderium et Romanensis Ecclesie Clericos, qui Regulares ab ea expulerunt et excommunicatis communicauerunt, inde donec satisfacerent  excommunicauit. Abbatem S. Aegidii similiter et Comitem S. Aegidii, propter consanguineam; et Comitem Forensem, et Umbertum de Bello Ioco, propter infestationes Lugdunensis Ecclesie; Podiensem Simoniacum   homicidam Stephanum, scilicet a Legatis suis excommunicatum, et Pontium Gratianopolitanum quousque resipisceret excommunicauit, et ea que Diensis episcopus in Episcopatu Diensi de decimis, et primitiis, et ecclesiis fecit, et cetera que in Legatione  Apostolica statuit, confirmauit.

4. Item Henricum, filium Henrici Imperatoris, in eadem Synodo in hunc modum excommunicauit: Beate Petre, Apostolorum Princeps, etc.  . . . Post  excommunicationem uero multum rogatus a quibusdam fuit ut pacem cum eo faceret. Responsio  illius talis erat: Cum eo nos pacem uelle habere, si ipse cum Deo pacem  studuerit: nam uestra fraternitas minime ignorat, quanto tempore sancta Ecclesia inauditas prauitates et diuersas iniquitates Regis  sustinuit,  et quante ruine quanteque calamitatis ipso auctore, hoste antiquo precedente,  patuit: cui nos paterna dilectione, et amore patris ac matris eius ducti, adhuc in Diaconatu positi, admonitionis uerba suauissima transmisimus, atque summopere et frequenter eum per uiros reuocare procurauimus. Illis autem qui dicebant Regem non posse excommunicari, sic respondebat: Quando Deus Ecclesiam suam ter Beato Petro commisit, dicens, Pasce oue meas, Reges excepit? Ubi Deus principaliter B. Petro dedit potestatem ligandi et soluendi in celo et in terra, nullum excepit, nichil ab eius potestate subtraxit: nam qui se negat Ecclesie uinculo non posse alligari, restat ut neget se non posse ab eius potestate absolui: et qui hoc impudenter negat,  se omnino a Christo sequestrat. Nunc qualiter est reuersus predictus Rex post excommunicationem ad D. Pape obedientiam, et quid fecerit, dicamus.

5. Ad oppidum Canusii apud Longobardiam, in quo D. Papa erat cum paucis, Rex aduenit: ibique per triduum ante portam castri . . . persistens . . . omnes ad compassionis misericordiam mouit . . . Denique instantia compunctionis eius et tanta omnium qui ibi aderant supplicatione deuictus D. Papa, tandem eum, relaxato anathematis uinculo, in communionis gratiam et sinum Matris Ecclesie recepit, acceptis ab eo securitatibus que inferius scripte sunt . . . Hoc est iusiurandum Henrici Regis Teutonicorum: Ego Henricus Rex, etc. ut supra in uita num. 75. Actum Canusii u Kal. Februarii, Indictione 15  .  Dum uero in excommunicatione manebat, diuortium quoddam inter Henricum Regem et Rodulfum de dignitate ortum est: quod uidelicet diuortium multi a D. Papa factum esse clamabant: sed nullo modo se illos offendisse  predictus Pontifex profitebatur, imo utrique misit ut uiam sibi prepararent, quatenus pro diffiniendo tanto negotio secure posset procedere: quia mallet millies, si posset, mori, quam sua occasione tot millia hominum morti traderentur.

6. Quinto anno  sui Pontificatus celebrauit Rome Synodum, ubi interfuerunt Archiepiscopi et Episcopi diuersarum urbium fere numero centum, nec non et Abbatum ac diuersorum Ordinum Clericorum  et laicorum innumerabilis multitudo: in qua Apostolica auctoritate  Guibertum Rauennatem, inaudita superbia et heresi aduersus sanctam Ecclesiam Catholicam se extollentes,  ab Episcopali et Sacerdotali officio suspendit: et olim iam factum anathema super ipsos renouauit, eo quod uocati ad Synodum uenire  contempserunt. . Rolandum quoque Taruisiensem, qui pro adipiscendo Episcopatus honore subdolus factus Legatus, inter Regnum et Sacerdotium schisma facere non abhorruit,  perpetuo anathemate eum alligauit,  nisi resipuerit et digne Deo satisfecerit. Ugonem Cardinalem tit. S. Clementis, tertio ab Apostolica Sede damnatum, eo quod aspirator et socius factus heresis Caduli Parmensis Episcopi;  usque ad satisfactionem anathemate percussit.  . . .   Expleto Concilio misit nuntios suos, uidelicet Bernardum  Diaconum et Bernardum Massiliensem Abbatem  , cum Udone Treuerensi Archiepiscopo, ad componendam pacem cum Rege Henrico et Rodulpho, quem Teutonici sibi Regem elegerant; precepitque eis ut stricte discernerent, quis ex duobus maiorem haberet iustitiam; et cuicumque iustitia competeret, illi Regni gubernacula traderent: quia iustior pars amplius de Deo confidere potest, et potestate B. Petri omnino erit adiuta.



CAPUT II. Plures synodi reliquo Gregorii pontificatu ab eo habite

7. Anno sexto pontificatus Gregorii, mense Nouembri  die 18, indictione XI, Marro, Guilleri filius, habitator in ducatu Spoletano, pro redemptione anime sue et parentum suorum, obtulit B. Petro et super altare eius omnia que ei pertinebant de castro quod uocatur Moricida, posito inter Muricem et Clarignanum, quod conquisitum habebat per concambiationem a Liraldo et Hugone, nepotibus Ugonis filii Ascari, in plebe de Luzano  , reseruato usu fructu diebus uite sue et Brutuli sui filii et filiorum Brutuli, si masculi fuerint de legitimo matrimonio procreati. Eodem uero anno  celebrata est ab eodem pontifice, in qua inter cetera excommunicatus est Constantinopolitanus imperator  . Iurauerunt quoque in eadem synodo legati Henrici et Rodulfi, quisque pro domino  suo, quod nullis dolis colloquium legatorum Sedis Apostolice in Teutonico regno habendum impedient. Multa etiam alia sunt ab eodem in eadem synodo constituta  , que longum est enarrare. Renouauit autem et anathema factum super Guibertum Rauennatem, et ciuibus maioribus omnibus atque minoribus nuntiauit, eum esse excommunicatum et destructorem Ecclesie Rauennatis.

8. Altero quidem anno  pontificatus eiusdem 6 mense Februario, indictione II, celebrata est synodus Rome, ad honorem Dei et edificationem Ecclesie, in basilica Sancti Saluatoris; in qua omnes archiepiscopi, religiose persone, congregate sunt, ut sanctam synodum celebrarent. Omnibus igitur congregatis, habitus est sermo de corpore et sanguine  Domini nostri Iesu Christi, multis hec, nonnullis illa, prius sentientibus. Maxima siquidem pars, panem et uinum, per sacre orationis uerba et sacerdotis consecrationem, Spiritu sancto inuisibiliter operante, conuerti substantialiter in corpus Dominicum, de uirgine natum, quod et in cruce pependit, et in sanguinem, qui de eius latere, militis effusus est lancea, asserebat, atque auctoritatibus orthodoxorum Patrum, tam Grecorum quam Latinorum, modis omnibus defendebat; quidam uero, nimia cecitate perculsi, figuram tantum ; se et alios decipientes, quibusdam cauillationibus conabantur astruere. uerum ubi cepit res  agi, prius etiam quam tertia die uentum fuerit in synodum, defecit contra ueritatem niti pars altera. Nempe Spiritus sancti ignis, emolumenta palearum consumens, et fulgore suo falsam lucem diuerberando obtenebrans, noctis caliginem uertit in lucem. Denique Berengarius, huius erroris magister, post longo tempore dogmatizatam impietatem, errasse se coram concilio frequenti confessus, ueniamque postulans et orans, eam ex apostolica clementia meruit, iurauitque sicut in consequentibus continetur:

9. Ego Berengarius, corde credo et ore confiteor, panem et uinum, que ponuntur in altari, per mysterium sacre orationis et uerba nostri Redemptoris, substantialiter conuerti in ueram et propriam ac uiuificatricem carnem et sanguinem Domini nostri  Iesu Christi; et post consecrationem esse uerum Christi corpus, quod natum est de uirgine, et quod pro salute mundi oblatum in cruce pependit, et quod sedet ad dexteram Patris; et uerum sanguinem Christi, qui de latere eius effusus est; non tantum per signum et uirtutem sacramenti, sed in proprietate nature et ueritate substantie, sicut in hoc breui continetur, et ego legi, et uos intelligitis. Sic credo, nec contra hanc fidem ulterius docebo: sic me Deus adiuuet, et hec sancta Dei Euangelia. Tunc D. papa precepit Berengario, ex auctoritate Dei omnipotentis et sanctorum apostolorum Petri et Pauli, ut de corpore et sanguine Domini nunquam ulterius cum aliquo disputare, uel aliquem docere presumeret; excepto causa reducendi ad hanc fidem eos, qui per  eius doctrinam ab ea recesserant.

10. His itaque pie et feliciter actis, inter multas proclamationes conquesti sunt legati regis Rodulphi super Henrico, quod, nulli loco, nulli persone parcens religionem [forte, regionem] transalpinam contereret et conculcaret; neminem debitus ordo, honor aut reuerentia tueretur; et uti uilia mancipia, non modo sacerdotes et clerici, uerum etiam archiepiscopi et episcopi caperentur, uinculisque manciparentur, partimque trucidarentur. Decreuerunt ergo quam plures concilii, in illius tyrannidem gladium apostolicum debere euaginari; sed distulit apostolica mansuetudo. Iurauerunt igitur legati Henrici regis illud, quod in sequentibus scriptum reperitur;  Legati Domini mei ad uos uenient infra terminum ascensionis Domini  , excepta maiori ui, id est morte uel graui infirmitate uel captione absque dolo, qui legatos Romane Ecclesie secure ducent et reducent; et Dominus Rex erit obediens illis, secundum iustitiam et iudicium illorum; et hec omnia absque dolo, nisi quantum ex iussione uestra remanserit. Et hec iuro ex precepto domini mei regis Henrici. Itidemque Rodulphi quod sequitur: Si colloquium ex uestro precepto constitutum fuerit  in partibus Teutonicis, loco et tempore a uobis definito, ante presentiam uestram uel legatorum uestrorum, dominus noster rex Rodulphus uel ipse ueniet, uel episcopos et fideles suos mittet; paratusque erit iudicium de causa regni subire, nulloque malo ingenio conuentum a uobis siue legatis uestris constitutum impediet; et postquam inde certum uestrum nuntium uidebit, de pace in regno statuenda et confirmanda, studebit ut legatio uestra prouenire ad pacem regni et concordiam possit. Hec omnia obseruabuntur, nisi quantum ex uestra licentia remanserit, uel ex impedimento legitimo, scilicet morte uel graui infirmitate uel captione sine dolo. 

11. Septimo quoque anno sui pontificatus idem  Pontifex Rome celebrauit synodum, in qua interfuerunt archiepiscopi et episcopi diuersarum urbium, nec non et abbatum ac diuersorum ordinum clericorum et laicorum innumerabilis multitudo; in qua apostolica constituta corroborans, multa que corrigenda erant correxit, et que corroboranda firmauit. Inter cetera namque in fine synodalis absolutionis hec annexuit, et perpetue memorie posteris scribenda mandauit, ita dicendo: Patrum sanctorum statuta sequentes, sicut in prioribus conciliis, que Deo miserante celebrauimus, de ordinatione ecclesiasticarum dignitatum statuimus, ita et nunc apostolica auctoritate decernimus ac confirmamus, ut si quis deinceps episcopatum uel abbatiam de manu alicuius laice persone susceperit, nullatenus  inter episcopos uel abbates habeatur, nec ulla ei ut episcopo seu abbati audientia concedatur; insuper ei gratiam S. Petri et introitum ecclesie interdicimus, quousque locum quem sub crimine tam ambitionis quam inobedientie, quod est scelus idololatrie, cedit, resipiscendo non deserit. Similiter etiam de inferioribus ecclesiasticis dignitatibus constituimus. Item si quis imperatorum, regum, ducum, marchionum, comitum, uel quarumlibet secularium potestatum aut personarum inuestituram episcopatus uel alicuius ecclesiastice dignitatis dare presumpserit, eiusdem sententie uinculo se obstrictum esse sentiat. Insuper etiam nisi resipiscat, et Ecclesie propriam libertatem dimittat, diuine animaduersionis  ultionem in hac presenti uita, tam in corpore quam in ceteris rebus suis sentiat, ut in aduentu Domini Spiritus saluus fiat.

12. Item sententiam depositionis et excommunicationis, iam plerumque datam in Theodaldum Mediolanensem dictum archiepiscopum, et Guibertum Rauennatem, et Rolandum Taruisiensem confirmamus et corroboramus; et Petrum olim Rodonensem [Ruthenen] episcopum, nunc autem Narbonensis Ecclesie inuasorem, pari sententia damnamus. Item si quis  Normannorum terras S. Petri, uidelicet illam partem Firmane Marchie que nondum peruasa est, et ducatum Spoletanum et Campaniam, nec non maritimas atque Sabinum et comitatum Tiburtinum, nec non monasterium S. Benedicti Montis Cassini et terras sibi pertinentes, insuper et Beneuentum inuadere uel depredari presumpserit, gratiam S. Petri et introitum ecclesie ei usque ad satisfactionem interdicimus. uerumtamen si quis illorum aduersus habitatores harum terrarum aliquam iustam causam habuerit, prius a nobis, uel rectoribus seu ministris inibi constitutis, iustitiam requirat; que si ei denegata fuerit, concedimus ut pro recuperatione suarum rerum de terra illa accipiat; non tamen ultra modum neque more predonum, sed ut decet  Christianum, et eum qui sua magis querit recipere quam aliena diripere, et qui timet gratiam Dei'amittere et maledictionem beati Petri incurrere  . . . . .

13. In octauo sui Pontificatus anno, episcopis per principatus Apulie et Calabrie constitutis, inter cetera uerba, in quadam epistola  , malignitates regis Henrici et Guilberti Rauennatis archiepiscopi, »in iam dicta synodo excommunicatorum« denuntiauit. Primum namque malitiam, quam super ipsum D. papam Alexandrum per Cadulum Parmensem facere conatus est, innotuit; et quod Deus, qui superbis resistit, humilibus dat gratiam, superbiam eorum in foueam, quam aliis parauerant, cadere pro suis sceleribus iuste permiserit, nuntiauit. Guibertum uero, Romane Ecclesie periurum, Rauennatis Ecclesie  deuastatorem, antechristum et heresiarcham, pro nefandissimis suis sceleribus, designauit. Omnibus uero episcopis et Rauennatis Ecclesie suffraganeis, et omnibus maioribus et minoribus eiusdem ciuitatis, ac per totam Marchiam nec non totum ducatum, sine spe recuperationis damnatum atque depositum notificauit; quorum almificus presul auxilio fretus, sicut B. Petrus B. Apollinarem transmisit ad predicandum; sic ipse, qui licet indignus uicem eius gerebat, archiepiscopum  ibi ad hominum animas Deo lucrifaciendas, et heresim predicti Guiberti destruendam, mittere curauit. Eodem uero anno Rome in basilica S. Saluatoris celebrata  est ab eodem Pontifice  synodus; in qua inter cetera . Henricum quoque dictum regem et omnes fautores eius, qui in predicta excommunicatione animum indurauerant, iterum excommunicauit et anathematizauit; item Ildimundum et Landum Campaninos tyrannos, omnesque adiutores eorum. Preterea suspendit ab officio quosdam episcopos, qui ad concilium inuitati, neque ipsi neque nuntii eorum pro ipsis uenerunt.

14. Anno duodecimo pontificatus eiusdem D. Gregorii, ab Incarnatione Domini 194, XII Kalendas  decembris, presidente eodem apostolico, celebrata est tribus diebus in Lateranensi basilica synodus, in qua fuerunt archiepiscopi, episcopi et abbates Campanie, et de principatibus Calabrie atque Apulie, paucique Gallicani; nam plurimos perfidia Henrici tyranni iter reuertere compulit; qui Ostiensem  episcopum, de legatione apostolica redeuntem, contra fas et iuramenti fidem, capi iussit siue permisit. Tres autem synodos Quadragesimales  eiusdem Henrici persecutio prepediuit; qui semel B. Paulum, bis B. Petrum aggressus, demum post multum fusum sanguinem, non tam suorum fortitudine quam negligentia ciuium, portas et muros surripuit. Romanum siquidem uulgus, pars uidelicet copiosior ciuitatis, biennali bello fatigatum, acri inedia laborabat;  cum nec ipsis ad uicina oppida uel castra liceret, nec iurati Henrici ad urbem uellent negotiatum uenire; multi autem fame adacti urbem reliquerant; proinde ceteri, bello remissius attenti rem ex animo minus gerebant, et a custodiis prout cuique libebat sine timore negligentius aberant.

15. Hec super Henrici tyrannide, quia se occasio prebuit, perstrinxisse sufficiat.  Tres autem uices Henricus, ut dictum est, Romam uenerat. Sed unum est quod cum silentio preterire non oportet: in ultima namque secum Guibertum Rauentinatem, iam multoties damnatum et depositum, deduxit; et inuasorem super D. Gregorium Papam preposuit. Sed quid diabolus et Antichristus Rome et in omnibus eius finibus est operatus, longum est narrare. In castro namque S. Angeli, se cum paucis Dominus Papa reclusit, quoniam aliter Rome remanere non poterat: Romani uero malam, quam habuerunt a principio, consuetudinem perficere ut prius ceperunt: castrum undique muris obserauerunt, ita quod nulli fas esset intreundi uel  redeundi. Rex Capitolium ascendit, domos omnes Corsorum euertit, Romam ut propriam domum cepit habere. Dehinc  Septem-solia, in quibus Rusticus  , nepos predicti Presulis, considebat, obsidens, cum multis machinationibus attentauit, quibus quam plurimas columnas subuertit. Cui nuntius aduenit, si non de obsidione exsurgeret, a Roberto Guichardi Duce Apulie expulsus esset, et de eius manibus nemo eum liberare posset: quoniam predictus Dux fidelis et deuotus erat B. Petri et prefati Pontificis, et dignum erat ut filius patrem de tanta captione eriperet.

16. Rex uero, accepto cum suis consilio, Romanos omnes sic allocutus est: Patres et filii, uobis coronam Imperii et regni gubernacula manibus  uestris et potestati committo, animamque meam in  uestram curam trado. Quoniam mihi opere pretium in Longobardiam uertere iter, promitto uobis quod, si unquam rediero, totum meipsum et omnia que habeo et habere potero modis omnibus tradam. Sed pius et clemens Dominus, qui nouit omnium cogitationes, diu per eum non est passus Ecclesiam suam uexari: qui ad hanc ciuitatem ultra non est reuersus. Robertus Guichardi, Rome appropinquans diebus his ad liberandum D. Papam, primitus non intrauit: sed diu non stetit, donec intrauit: aditum namque per portam Flamineam habuit. Romani, audito eum intrasse, bellum erexerunt: sed nichil ei facere potuerunt, imo ipse cum suis totam Regionem illam, in qua ecclesie S. Siluestri et S. Laurentii in Lucina site sunt, penitus destruxit et fere ad nichilum  redegit. Dehinc iuit ad castrum S. Angeli, D. Papam ab eo abstraxit, secumque Lateranum deduxit: omnesque Romanos depredari cepit et exspoliare, atque  mulieres dehonestare, regionesque illas circa Lateranum et Colisseum positas igne comburere  .

17. Eodem anno per totum orbem magna fames fuit, quod exinde multi homines nortui sunt, et sol  eclipsim passus est: terra mota est, castrum S. Angeli  captum est. Dux uero Apulie secum D. Papam deducens, apud Salernum dimisit; ibique amabilis Deo uir Catholicus, et contra hereticorum arma defensor Ecclesie, liberator pauperum, captiuorum consolator, orphanorum miserator, uitam finiuit, atque Deo animam reddidit  octauo Kalendas Iunii.



[uITA S. GREGORII uII.]





PROeMIUM MABILLONII Ad uitam sancti Gregorii uII, scriptam a Paulo Bernriedensi, subequali. 

 1. Magnis controuersiis occasionem prebuit ingens illa sacerdotium inter et imperium discordia, que sub Gregorio septimo papa et Henrico quarto imperatore exarsit. De his alii aliter scripsere auctores historiarum, tum ueteres cum recentiores,  prout scilicet partibus addicti fuerunt. Nec animus est eiusmodi questiones refricare, que nichil ad nostrum institutum pertinent, et ex aliis auctoribus facile haberi possunt. Satis erit nobis uitam huius pontificis proferre, quam a Paulo Bernriedensi,  equali auctore, paulo post ipsius Gregorii mortem litteris mandatam ex Gretsero et Bollando mutuati sumus. Porro Paulus, uite huius auctor, fuit primum Ratisponensis Ecclesie canonicus, qui cum ex ea urbe ab Henrico Iu, quod eius partibus non faueret, fuisset eiectus, in cenobium Bernried, recens constructum, sese recepit, ubi, suscepto canonicorum regularium instituto, aliquot annis degit. Inde Romam profectus pontificibus familiaris fuit. Preter Gregorii uitam alia item opuscula conscripsit, e quibus ipsemet beate Herluce uitam infra laudat, quam ab eodem Gretsero editam Bollandiani die 18 Aprilis ediderunt.

2. Recentiores nonnulli Gregorium ex prenobili Aldobrandinorum familia ortum fuisse scribunt, ad  quod probandum uix aliud quidquam proferre ualent, preter nominum similitudinem. Hildebrandus quippe uocabatur priusquam eueheretur ad pontificatum, ut omnibus notum est. Sed quam sit friuola eiusmodi ratio, nemo non uidet. Baronius e contrario Gregorium humili loco, patre scilicet fabro lignario, natum fuisse ait, quod Gregorio probro uerti non posse, Iesu Christi Domini nostri exemplo, euincit. Qui cum uerbum Patris et uerus Dei Filius esset, ex paupere uirgine nasci, et fabrum patrem, ut putabatur, habere non est dedignatus. Papebrochius uero licet primam opinionem reiiciat, alteri tamen non assentitur in premissis ad uitam Gregorii uII, die 25 Maii Bollandiani, ubi Gregorium e nobili familia prodiisse probari posse exinde censet,  quod in Actis pontificum manuscriptis, que penes se asseruari dicit, legatur Gregorii nepotem fuisse Rusticum prefectum Septem-soliis, seu domni quam instar arcis munitam frustra machinis bellicis expugnare conatus fuit Henricus imperator. Quod quidem officium, inquit ille, plebeio homini commissum minime fuisset. Eamdem sententiam suam confirmat Pauli ipsius auctoritate, qui in Gregorii uita, obseruat eumdem pontificem habuisse auunculum abbatem monasterii sancte Marie in Auentino. uerum cum in antiquis monumentis nichil certi ad dirimendas eiusmodi controuersias, auctoribus minime sibi consentientibus, inueniatur, frustra iis fusius agitandis uacare non licet. Eumdem in Tuscia  natum diserte asserit Paulus, quod alii Senis, alii apud Soanam contigisse uolunt. His aduersatur Hugo Flauiniacensis in Chronico uirdunensi, ubi Gregorium Rome natum ex parentibus ciuibus Romanis, disertis uerbis affirmauit.

3. Aliquot futura eius sanctitatis presagia profert Paulus: at silet quod ei adhuc infantulo contigisse aiunt in fabri, quem quidam uolunt, ut mox dicebamus, ipsius patrem fuisse, officina; ubi ex segmentis reiectaneis cum adhuc nesciret litteras, tamen ludendo eas ita composuisse memoratur, ut Dauidicum illud exprimerent oraculum: Dominabitur a mari usque ad mare. Aliud eius future potentie priori adiicit presagium Theodoricus Engelhusius canonicus Hildesheimensis in uitis imperatorum ex  domo Brunswicensi oriundorum, ubi in uita Henrici III imperatoris, cognomento Nigri, narrat Hildebrandum, qui tunc Henrici filii eius pedagogus erat, uisum fuisse in somnis ipsi imperatori cum suo ipsius filio ad mensam assidere, cornua habentem ad celum usque sublimia, quibus eumdem Henricum filium in lutum deiiciebat, quam uisionem cum Augusta de Henrico filio per Hildebrandum ex Imperiali sede exturbando interpretata fuisset. Imperator eumdem Hildebrandum in uincula coniecisse fame enecandum narratur, quem postea tamen, uxoris intercessione, liberum abire permisit, ne temere somniis fidem adhibendo, innocuum perire iuberet, sed hec incerta sunt, sicut et alia multa a recentioribus conficta, que proinde omittere uisum est.

 4. Certum est omnino Gregorium ab ipsa pueritia monastice professioni nomen dedisse, quam reliquo uite tempore et dilexit, et eius exercitiis, quantum patiebatur rerum gerendarum necessitas, incubuit. Eum a puero monachum fuisse disertis uerbis tradit Ordericus uitalis, auctor illorum temporum accuratissimus, libro Iu Historie ecclesiastice. Idem repetit libro uII, ubi fuse eius historiam prosequitur. Eumdem professione monachum appellat Chronographus noster Saxonicus ms. Adolescentiam, inquit Hugo Flauiniacensis in Chronico uirdunensi, assumpto sanctitatis proposito, inter mundi contemptores, non sine magnis perfectionis indiciis perdomuit. His accedit Domnizo in uita Mathildis, ubi  Gregorii mortem monachos pre ceteris, quod ipse monachus fuisset, defleuisse obseruat. Et quidem Petrus Damiani in opusculo 32, quod adhuc monachus ipsi Hildebrando nuncupauit, eum semper fratrem suum appellat, tum in prefatione, tum in totius operis decursu. Omittimus Theodoricum supra, num. 3, laudatum, Trithemium et alios eiusmodi auctores. Locum uero in quo monasticam professionem uouit, indicasse uidetur ipse Paulus, num. 9, ubi scribit Hildebrandum a pueritia auunculo suo abbati sancte Marie in monte Auentino commendatum fuisse, ad litteras simul et morum disciplinam addiscendas, quod breui ab eo factum fuisse commemorat.

5. Eumdem in percelebri monasterio Cluniacensi  monasticam uitam egisse sentiunt plerique scriptores, potissimum recentiores, qui eum testantur ibidem prioris officio fuisse donatum. Id diserte tradit Otto Frisingensis episcopus, scriptor haud ignobilis, qui refert Leonem IX ab imperatore pontificem designatum in Italiam properantem Cluniacum diuertisse, ubi tunc Hildebrandus prior erat, cuius consilio eumdem, abdicatis pontificalibus insignibus, sub peregrini habitu Romam perrexisse ait, comitante eum eodem Hildebrando, qui Romanos ad eligendum ipsum iam ab imperatore electum induceret. Certe Gregorium erga Cluniacenses optime affectum fuisse nemo in dubium reuocare potest. Ipse etiam sancto Hugone familiariter utebatur, ut ex eius uita patet. Sub sancti Maioli, seu potius,  nam ibi memoria lapsum fuisse Paulum censemus, sub sancti Odilonis disciplina in rebus spiritualibus eum eruditum fuisse colligi potest ex uite initio, ubi legitur, scintillarum uisionem sepius ostensam primitus in Hildebrando Cluniacensis monasterii patrem sanctum Maiolum adnotasse, eique illud Ioannis Baptiste adaptasse: Ister puer magnus erit coram Domino. Obseruat idem auctor Hildebrandum adolescentiam ingressum in Franciam profectum fuisse, domiturum ibi carnis petulantiam et molestia peregrinationis et instantia eruditionis. Que fortasse in monasterio Cluniacensi, tunc temporis celeberrimo, perfecit. Romam reuersus, indeque cum Gregorio uI, exsulare coactus, rediit procul dubio Cluniacum, ubi prioris officio donatus fuit, si  tamen hac unquam dignitate potitus fuit. Certe eumdem in monasticis disciplinis eruditum fuisse inde colligi potest, quod a Leone IX, post reditum in Urbem, monasterio sancti Pauli prefectus fuerit, ut eo in loco regularem disciplinam, que ibi tepuerat, restitueret. Is est ipse qui eo nomine uindocinensibus ecclesiam sancte Prisce in monte Auentino Rome sitam eo pacto cessit, ut ibi semper duodecim monachi uindocinenses, nec unquam minus quam octo regulariter uiuant. Id discimus ex litteris Alexandri pape, quinto pontificatus sui anno datis, quibus conuenientiam confirmat ea de re factam inter Hildebrandum archidiaconum atque cenobii sancti Pauli economum seu rectorem, et Odericum uindocinensem abbatem. Qua ratione nonnulli  eum uallumbrosano ordini nuper ascripserint, fuse exponit et confutat Papebrochius, paragrapho 4, sed nulla ea de re apud eruditos auctores potest esse difficultas. Distinguendus est tamen noster Hildebrandus ab alio eiusdem nominis Cluniacensi priore siue preposito, qui in uita sancti Odonis laudatur. Quanta uero fuerit nostri erga professionem monasticam, cum ad pontificatum euectus fuit, propensio, ex uariis eius epistolis liquet, in quibus passim monachorum sanctimoniam laudat eorumque quieti, aduersus quoslibet eis infensos, paterne prouidet. Legenda est ea de re eius epistola 13, lib. I, ubi Manassem Remorum archiepiscopum monachos sancti Remigii uexantem comprimit; plures ad Lanfrancum  scripsit in gratiam monachorum Anglie. Eorum plerosque in cardinalium collegium adlegit; statim atque pontifex fuit renuntiatus, Casinensem abbatem sibi adesse uoluit, ac morti proximus Hugonem Diensem, Ottonem ex Remensi canonico monachum, tunc cardinalem Ostiensem, ac Desiderium Casinensem, solos ut sibi substituantur dignos designauit, ex quibus duo ultimi Benedictini pontifices fuere. Denique, ut ait Ordericus uitalis, libro Iu, alios quoque monachos, prout ratio ducebat promouit, et diuersarum ecclesiarum tutele digniter prefecit.

6. Auctoritatis et discipline ecclesiastice acerrimus uindex fuit Gregorius, tam ante quam post initum pontificatum. Feruebat potissimum eius studium  aduersus sacerdotes concubinarios, et Simoniacos, que duo uitia tunc temporis Ecclesiam pessumdabant in Germania potissimum et in Longobardia. Ii cum Henricum Germanorum regem, occasione inuestiturarum iam in pontificem male affectum suas in partes traxissent, nec id ferre posset Gregorius, magnum in Ecclesia catholica incendium excitarunt; cum alii pontifici, alii regi fauerent. Pontifex regem tanquam multorum criminum reum, et frustra sepius per litteras et legatos admonitum communione, tum regno priuauit. Que res adeo Henricum eiusque sectatores commouit, ut et ipse pontificem e sede disturbare conatus fuerit, procurata per episcopos sibi adherentes aduersus Gregorium Guiberti Rauennatis electione, qui Clementis  III nomen usurpauit. Hinc natum grauissimum schisma; et episcoporum procerumque conuentus frequentes tunc temporis fuere.

7. Placet omnino Gregorii cautio, quam in concilio Romano anno 1078 habito adhibuit in ferenda excommunicatione. Ut enim simpliciorum hominum qui ad eiusmodi dissensionum causas apprime discernendas non erant sufficientes, conscientie quieti prouideret, declarauit tales homines excommunicationis uinculo innodatos non esse; sicut neque illos quibus pro conditione, etate, aut natura excommunicatorum consuetudinem uitare non licebat. Gregorii uerba proferenda sunt ex Hugonis Flauiniacensis Chronico uirdunensi ad annum 1078. Et quoniam multos, peccatis nostris exigentibus, pro  causa excommunicationis quotidie perire cernimus, partim ignorantia, partim etiam nimia simplicitate, partim timore, partim etiam nimia necessitate, deuicti misericordia, anathematis sententiam, prout possumus, ad tempus opportune temperamus. Apostolica itaque auctoritate ab anathematis uinculo subtrahimus uidelicet uxores, liberos, seruos, ancillas, seu mancipia, nec non rusticos et seruientes, et omnes alios qui non adeo curiales sunt, ut eorum consilio scelera perpetrentur, et illos qui ignoranter excommunicatis communicant, seu illos qui communicant cum eis qui communicant excommunicatis. Quicunque autem orator, siue peregrinus aut uiator in terra excommunicatorum uenerit, ubi non possit emere, aut non  habet unde emat, ab excommunicatis accipiendi licentiam damus. Et si quis excommunicatis non sustentatione superbie, sed humanitatis causa aliquid dare uoluerit, non prohibemus. Idem testatur Bertholdus Constantiensis presbyter in Chronico ad annum 1078. Hec procul dubio didicerat Gregorius ex beati Patris Benedicti regula, qui semel et iterum uetat, ne illi, qui quanta sit excommunicationis pena ignorant, ea feriantur. Et quidem cum eiusmodi censure nonnisi ad edificationem adhibende sint, aliter agendo, in destructionem eas frequentius usurpari contingit. Plura habentur uariis in conciliis, que ab eo pontifice congregata sunt, ad discipline ecclesiastice restitutionem, uitiorumque que exstirpationem preclare sancita, que hic fusius  describere non est nostri instituti, et quidem habentur in uulgatis conciliorum collectionibus.

8. Idem reformande Ecclesie, uirtutisque promouende ardens studium, plerisque in eiusdem beati pontificis epistolis elucet. Inter quas complures sunt ad uarios totius orbis Christiani reges et principes, quibus bonos laudibus et gratulationibus ad maiora pro Ecclesie utilitate suscipienda adhortatur; uitiosos uero nititur minis et ecclesiasticis censuris ad meliorem frugem reuocare. Alfonsum Castelle regem, qui uxoris sue consanguineam in coniugem assumpserat ab incestuoso connubio deterruit; Robertum Guischardum Nortmannorum in Italia principem, qui Ecclesie terras deuastabat, communione priuauit, ac postea facti penitentem  restituit communioni ecclesiastice. Econtra optimos principes modis omnibus quibus ualebat, sibi satagebat deuincire. Hinc mitre usum Bohemie duci, ab Alexandro II iam permissum, confirmauit. Sueino Danorum regi litteras non semel scripsit, quibus ipsi, ob propensissimam in sedem apostolicam uoluntatem gratulatus est, atque ab eo expetiit ut unum e suis filiis in Italiam mitteret, qui dux, princeps ac defensor Christianitatis esset. Ad eiusdem regis Sueini filium, iam patri defuncto suffectum, scripsit, ut eum patris sui uirtutis emulum ad Ecclesiarum defensionem inuitaret.

9. Ingens etiam illi desiderium inerat omnes Ecclesias in unam fidei concordia reuocandi; quantum uero efflagitauerit unionem Ecclesie Grece cum  Romana, discere licet ex eius epistola decima octaua libri I, que est ad Michelem Orientis imperatorem data. Quin et in Orientem proficisci meditabatur, quod Henrico Romanorum regi epistola 30 libri II testatus est, non solum ut Grecos, Armenos aliosque hereticos Ecclesie reconciliaret, sed etiam ut Christianos eriperet, qui sub Saracenorum seruitute gemebant.

10. Omnes ita Romane Ecclesie communionem ambire uolebat, ut etiam rituum discrepantiam egre ferret; hinc tantopere desudauit, ut ritum Mozarabicum, quo a compluribus seculis Hispaniarum Ecclesie utebantur, penitus auferret. Exstant ea de re eius epistole 63 et 64 libri I ad Alfonsum Castelle,  et Sancium Arragonie reges. Miraculo hac occasione Mozarabicum ritum diuinitus approbatum fuisse aiunt uulgati auctores Hispanici, ita ut proiecto in ignem libro Mozarabico simul cum eo qui ritum Romanum complectebatur, isto in fauillas statim redacto, prior illesus seruatus fuerit. At nemo hoc scripsit ante Rodericum archiepiscopum Toletanum, ut obseruat piissimus cardinalis Bona, qui Rodericus circa seculi decimi tertii medium uiuebat. Nec uerisimile est ritum hunc ab Hispanis fuisse dimissum eo ipso tempore quo tam aperto miraculo ab ipso Deo comprobatus fuisset. Quamuis non ita in Hispaniarum Ecclesiis eius usus abolitus fuerit, ut in plerisque monasteriis, imo etiam in nonnullis ecclesiis cathedralibus, adhuc tempore  Roderici, non seruaretur. Typis tandem editus est, iubente cardinale Ximenio, qui in capella quadam Ecclesie Toletane, nonnullisque in ecclesiis parochialibus hodieque obseruari dicitur. Ceterum eodem flagrabat desiderio Gregorius cum F. Sueonum regi gratulatus est, quod Gallicanos quosdam uerbi Dei administros suscepisset, a quibus ritus Romane Ecclesie acceperat; ipsum uero interpellat epistola 11 lib. uIII, ut nonnullos e suis clericos aut episcopos Romam mittat, qui, sedi apostolice gentis moribus et terre habitudinibus expositis, inde mandata in patriam referrent, queis tota gens imbueretur. Ad idem pertinet epistola 13 libri uIII, in qua Olaum Noruegie regem monet  ut de iunioribus et nobilioribus regni  sui aliquot ad aulam Romanam mittat, qui sub alis apostolorum Petri et Pauli eruditi, postea in patriam reduces, totam regionem in Romane Ecclesie consuetudinibus erudire possent. Nonnulla ab eo circa ritus ecclesiasticos instituta refert auctor Micrologi, que a Baronio laudantur ad annum 1085.

11. Berengarium hereticum post iteratas condemnationes sepius ad uomitum redeuntem compressit uigilantissimus pontifex, et quem anno 1055, sub uictore II tunc sedis apostolice legatus in concilio Turonensi, ad eiurandam suam heresim iam compulerat, pontifex factus eumdem Romam accersitum semel et iterum in duobus conciliis, post editas duas fidei confessiones Ecclesie restituit. Sed de hac re actum est in prefatione huic tomo  prefixa.

12. At hic omittere non licet, summam eius in sacrosancti eucaristie sacramenti frequentatione deuotionem, ac pietatem in beatissimam uirginem Mariam, que duo tanquam firmissima in humani generis hostem propugnacula, Mathildi comitisse ita commendauit, ut simul ea cum peccati odio, humilique cordis contritione coniuncta esse uoluerit. Legenda est ea de re eius epistola 47 libri primi. Inter cetera, inquit, que tibi contra principem mundi arma, Deo fauente, contuli, quod potissimum est, ut corpus Dominicum frequenter acciperes indicaui, et ut certe fiducie Matris Domini te omnino committeres precepi. Tum profert selecta ex sanctis Ambrosio,  Gregorio, et Ioanne Chrysostomo testimonia, quibus illi sanctissimi uiri ad frequentanda sacramenta, sui eui fideles inuitabant; tandem laudata beatissime uirginis erga peccatores conuersos clementia, sic concludit: Pone itaque finem in uoluntate peccandi, et prostrata coram illa, ex corde contrito et humiliato lacrymas effunde, inuenies illam indubitanter promptiorem, etc.

13. Gregorium etiam ante mortem miraculis claruisse innuit Lambertus Scafnaburgensis monachus ad annum 1077, ubi ait signa et prodigia, que per eius orationes frequentius fiebant, simul cum zelo feruentissimo, quo pro Deo et ecclesiasticis legibus exestuabat, sufficientia fuisse ad explodendas eius inimicorum uenenatas detractiones. Obiit Salerni,  quo, ut Henrici insidias euitaret, confugerat. Nulla est circa eius mortis tempus dissensio apud auctores uulgatos, qui omnes fatentur cum anno 1085, die 25 Maii, e uiuis excessisse. Ibidem sepultus est in ecclesia metropolitana. At memoria lapsus est Ordericus uitalis lib. uIII, ubi scribit Gregorium Beneuenti excessisse e uiuis, ibique fuisse sepultum in confessione beati Bartholomei apostoli. Miraculorum copiam ad eiusdem pontificis tumulum factam fuisse testatur idem auctor. Ubi, inquit, meritis eius fidei petentium miraculorum copia diuinitus ostensa est. Tum subiungit: Nam leprosi de aqua unde corpus eius ablutum fuerat petierunt. Qua consecuta fideliter loti sunt, et opitulante Deo protinus mundati sunt. Laudes eius auctores plerique, recentiores  simul et antiqui, fusius prosequuntur. Gretserus in eius apologia quinquaginta omnino recenset eius laudatores. Petrus Damiani cum sanctissimi ac purissimi consilii uirum appellat. Desi derius abbas Casinensis, qui ei sub uictoris III nomine successit, libro tertio Dialogorum eumdem Christi Ecclesiam uerbis simul et exemplis illustrasse scribit. Sanctus Anselmus Lucensis episcopus singularem  pro eius defensione librum edidit contra Guibertum antipapam. Ceteros omitto, quorum uel nomina solummodo recensere ob multitudinem facile non esset. Eum confessorem et martyrem obiisse dicit Hugo Flauiniacensis in Chronico, ubi plura de eius gestis et obitu referuntur.

14. Gregorii tamen festum ante seculi huius initium publico cultu celebratum nusquam fuit, quod primum fieri permisit Paulus u summus pontifex, ut ex eius bulla patet, data anno 1609, quam integram refert Papebrochius in premissis ad eiusdem beati uiri uitam paragrapho 2, ubi et habet litteras Ioannis Beltram de Gueuara archiepiscopi Salernitani, qui eiusdem beati pontificis officium solemni ritu in tota sua diecesi recitari precepit. Gregorii tamen  memoria iam antea in Martyrologio Romano consignata fuerat, anno scilicet 1584, quo Gregorii decimi tertii auctoritate illud fuerat emendatum. In noua eiusdem editione a Baronio procurata auctoritate Sixti u, idem beatus pontifex laudatur his uerbis die 25 Maii: Salerni depositio beati Gregorii pape septimi, ecclesiastice libertatis propugnatoris ac defensoris acerrimi.





uITA SANCTI GREGORII uII Auctore Paulo Bernriedensi.







DE GESTIS GREGORII uII Contra inuestituras et Simoniam, et pro celibatu clericorum.


 Gregorium uII magnum uirum fuisse, et magnos in exiguo corpore gessisse spiritus, etsi non consentirent omnes, certe satis superque contestarentur preclara facta que pro instauratione ecclesiastice discipline aggressus est et maxima ex parte perfecit. Quod si in quibusdam uidetur excessisse modum, ut difficile est eum in rebus arduis et difficillimis semper tenere, excusare ipsum debent tantorum factorum merita; que in rem publicam Christianam redundarunt, a nemine iure improbanda. Quid enim probabilius, quid uero difficilius quam ecclesiasticarum inuestiturarum abusus, tanto temporum decursu, tanta secularium principum auctoritate obfirmatos, penitus euellere, Simoniam fere ubique grassantem exstirpare, celibatum clericorum  pene ab interitu reuocare? Et tamen  hec omnia prestitit strenuissimus pontifex, renitentibus passim  seculi principibus, obstrepentibus undique insultantibusque aduersariis, id est Nicolaitis et Simoniacis, qui principum animos in eum accendebant, in primis Henrici imperatoris cuius partibus adherebant, ut ipsos aduersus Gregorium eiusque decreta tutaretur. Sane Gregorium suopte genio potius ad indulgentiam quam ad immoderatum feruorem propensum fuisse probant tum ea que pro restitutione multorum episcoporum gessit , tum littere quas principio ad Henricum imperatorem scripsit . uerum pontificis animum exasperauit illius peruicacia simul et inconstantia: peruicacia quidem in resistendo Gregorii piissimis ac necessariis studiis pro reformandis clericis; inconstantia  uero, quippe qui toties datam fidem fefellit. His accessit quod pontificem ipsum Rome in custodiam retrusit, Guiberto antipapa in locum eius intruso. In his porro aliisque ita modum semper tenere, ut  in aliquo non excedatur, impossibile est. At Gregorium, si qui conuiciis lacessiuerunt eius aduersarii, satis superque uendicarunt illius temporis haud ignobiles auctores, ad quos lectorem remittere prestat quam de re trita et lubrica plura dicere.

Iam anni amplius centum effluxerant ex quo clericorum celibatus sacer, ad id tempus intaminatus, tot seculorum usu, tot tantorumque uirorum pudicitia et auctoritate consecratus, ab incontinentibus quibusdam et corruptis Ecclesie ministris attentatus fuerat, cum nimirum indigni Romanam sedem pontifices occuparent; eoque res deuenerat ut quosdam presbyteros publice uxores ducere non puderet. Eius rei unum e primis exemplum habemus in quodam presbytero  parochie Catalaunensis  in Gallia, nomine Angelrico, qui feminam quamdam coram parecianis suis desponsauerat. Hanc autem cum ducere domum pergeret, restiterunt nequissimo conatui eius boni et pii fidelesque homines, qui eum apud Mantionem episcopum accusarunt. Citatus ille ad episcopi presentiam in synodo Nonis Maii, Catalaunis habita, culpam confessus est, missusque ab episcopo ad Fulconem metropolitam, incerto ac dubitante qua correptione et pena nouam illam ac malam presumptionem multaret. Quid hac de re Fulco rescripserit, non liquet; sed tamen ex Mantionis epistola intelligimus nouum illud facinus fuisse et ad id temporis inauditum. uerum sensim eo processit abnormis hec licentia ut seculo undecimo publice infamie meritum  dedecus pene exuisset. Tanto ecclesie probro Nicolaus II occurrendum censuit constituto edito in concubinarios clericos; et quia in clero Mediolanensi maxime uigebat hec pestis, eo direxit Petrum Damiani cardinalem et episcopum Ostiensem cum Anselmo Lucensi episcopo, ut eam emendare, simulque Simoniacam labem, que illius Ecclesie ministros infecerat, tollere conniterentur. Conuenere ad synodum clerici coram legatis tanto tumultu ut uix manus ab eis abstinuerint; sed tandem Petri Damiani oratione ac prudentia composita seditio est, iuratumque a clericis ut deinceps castius ac  purius uiuerent. Que omnia fuse prosequitur Petrus Damiani in epistola ad Hildebrandum, tunc Romane Ecclesie archidiaconum, cuius sine dubio instinctu et consilio id factum est. uerum ubi is summus pontifex euasit, rem utcunque ceptam ubique promouit, ac demum perfecit, frendentibus in eum impudicis clericis, et calumnias in eius pudicitiam iactantibus, sed tam uano conatu ut nec minimam sinistri rumoris maculam conuersationis eius sublimitas admitteret, inquit Lambertus Scafnaburgensis. Certe adeo portentosa et extra omnem fidem uisa est etiam Bennoni, schismatico cardinali et Gregorii hosti infensissimo, hec calumnia ut, licet multa in eum confinxerit, hoc crimen nunquam illi obiecerit. De his plura dicere supersedemus, cum  omnibus obuia sint.

Ad inuestituras quod attinet, diu cum imperatoribus luctandum fuit, ut tandem utrique imperio, sacro et profano, sua iura seruarentur. Sed tandem post multas altercationes, in quibus ad extrema, non sine utriusque partis culpa uentum est, tandem sub Callisto II res ita composita fuit ut imperatores loco annuli et baculi, quos nouis episcopis dare consueuerant, eos sceptro tantum tradito inuestirent; quo significaretur eos temporalia iura accipere ab imperatore, quod ille per inuestituras sibi uindicare contendebat; et spiritualia non recipere, quod pontifices merito ipsi denegabant. Que huius litis componende ratio si ab ipso principio inita fuisset, multis et maximis scandalis, bellis ac cedibus  obuiam itum esset. Breue, sed eruditum ac solidum hac de re opusculum edidit Goffridus abbas uindocinensis, in quo recte iura Ecclesie ac regni distinguit. Morti proximus Gregorius, rogantibus cardinalibus consilium dedit ut, si uellent hominem in seculo potentem, eligerent Desiderium abbatem Cassinensem qui uolentiam Wiberti antipape infringeret; sin ecclesiasticum et eloquentem acciperent episcopum Ostiensem Odonem. Ita obiit uir apud Deum felicis gratie, apud homines austeritatis fortassis nimie, inquit Willelmus Malmesburiensis .





SANCTI GREGORII uII PONTIFICIS MAXIMI uITA, ELECTIO, RES GESTAE. AUCTORE ONUPHRIO PANuINO.  Edidit GRETSERUS, Operum tomo II, pag. 97, ex bibliotheca Bauarica.





LECTORI.

Paucis te, Christiane lector, monitum uolo, Onuphrium, dum Sigeberti, Urspergensis et Auentini uestigia nimis propere sequitur, a recta linea aliquando excidisse, ut contingere solet iis qui duces schismaticos, qualis fuit Sigebertus, uel alioqui parum sane fidei et doctrine scriptores, qualis Auentinus, absque accurato singulorum que afferunt examine sibi deligunt. Sed habes, cuius filo ductus, a uero nunquam  auius habeas, illustrissimum cardinalem Baronium, Annali undecimo, qui ab anno 1073 usque ad annum 1085 uitam et res gestas Gregorii uII copiose et fideliter persequitur. Ex quo etiam notulas ad hanc Onuphrianam commentationem attexuimus.

Diuinitus autem accidisse reor ut dum sectarii turmatim huius pontificis nomen et decus oppressum eunt, confictis et congestis in eum immensis calumniarum struicibus partim nouis, partim antiquis, alii e contra ex orthodoxis existerent, qui perditis conatibus sese opponerent, et magnanimi pontificis gloriam a nebulis tenebrionum uindicarent; quorum pro optimo pontifice studium nos itidem imitari uoluimus.

Porro ad reliquos Gregorii uII criminatores accessit his diebus liber posthumus Witackeri, qui in Controuersia de summo pontifice, quest. 6, sibi temperare non potuit quominus ipse etiam uirulenti sui styli et calami spicula in hunc pontificem uibraret. Sed qualia? ut triuialia, sic et obtusa; quippe ex Bennonis et Sigeberti pharetris deprompta; quorum alter iuratus, alter iuratissimus Gregorii hostis fuit. Risi cum Witackerus Bennonem uirum doctum nominat. Qui doctus ille, cuius totus commentarius nil aliud est quam inscitia et mania? cuius stylus est unus quidam perennis barbarismus et solecismus? Nimirum iudicio sectariorum doctus est, quisquis proiecte calumnias in papam fundit, licet id faciat insulsissime et inscitissime; ut fecit ille Benno: cui tantum ingenii non suppetebat, ut apte et astute calumniari posset. Eiusdem farine sunt reliqui Witackeriani testes, ut conciliabulum Brixiense, Auentinus et clerici apud Lambertum et Nauclerum: qui cum scortationi et Simonie sue, aliisque sceleribus a Gregorio fibulam imponi egre ferrent, conuiciis in eum debaccari institerunt, ut plerumque fieri assolet, cum quis alicui illud quod efflictim deperit, eripere tentat. Illud concoquere nequit Witackerus, quod papa, Henricum absolutionem ab excommunicatione suppliciter postulantem, depositis ad pape palatium imperatoriis insignibus, nudis pedibus, cum omnia gelu rigescerent, nonnisi post tridui spatium admisit et exaudiuit. Que hec Luciferiana superbia erat, uociferatur Witackerus. Hiccine uir bonus? Diabolum certe ipsum hac in re malitia et superbia uicit. Minime uero, o Caluinista. Pertinax morbus acrem desiderabat medicinam; et piaculum schismatis tanto cum dispendio imperii commissum, duriore pena expiandum fuit, et uersatilis ac inconstans Henrici animus explorandus, num serio de meliore fruge cogitaret. Nudis pedibus et deposito omni corporis cultu, uestibusque ad luctum et merorum idoneis, penitentiam agere, offensique gratiam et amicitiam postulare, in ecclesiastico foro perquam usitatum fuit, est cum et in ciuili.

Audi, Caluinista, quid ipse Henricus non erga unum, sed plurimos Saxonie principes egerit, cum in gratiam Henrici recipi uellent; nec mea hic adhibebo uerba, sed Lutherani Fabricii lib. III Originum Saxonicarum: Planities ibi late patens fuit, quam Spiraugiam nominant, in qua rex in solio suo, auro purpuraque fulgens, solemniter assedit: quem exercitus ad spectaculum dispositus circumstetit, relicto per medium spatio, quo pretereuntes Saxonum duces atque antistites omnibus conspicui essent. Incedebant habitu lugubri presules, Uuezelo Magdeburgius, Bucco Halberstadius, Benno Misnensis, Uuernerus Merspurgius. Inter duces erant Otho Gotingensis, Bauarie exsul, Magnus Elector Saxonie, Hermannus patruus eius Saxonie comes, Fridericus Saxonie palatinus, Ditericus comes Catelnburgi, Albertus Turingie; comites item, Rudigerus, Sizzo, Beringarius, Berno, et alii quinque, ut Siffridus, sed eorum cognomenta expressa non sunt. Eos hominum generosorum, ingenuorum, nobilium magna sequebantur agmina. In conspectum regis uenientes, ad eius pedes sordidati prouoluuntur; qui eos iacere tam diu passus est, donec ipsorum miseria animum atque uultum suum expleuisset.

Hec Lutheranus Fabricius de Henrico, qui contra fidem datam omnes istos sibi supplices principes coniecit in uincula, et a se mutuo disiunctos, in uarias prouincias sedulo custodiendos ablegauit. Nec forte unquam euasissent, si Henrico omnia ex animi sententia successissent. Quero, quis durior fuerit in supplices, Henricus an Gregorius? Hic, Henricum post tridui, qualem qualem, submissionem; nec certe spernendam, si seria; aut si tum seria fuit, si constans fuisset, absoluit. At Henricus tot principes, qui ultro se dediderant, eo solum consilio ne Christianus sanguis amplius effunderetur, contra pacta conuenta in carcerem compegit, et indigne prorsus habuit; et nisi metus maioris mali obstitisset, neci dedisset, presertim Burchardum Halberstatensem presulem, quem pessimis modis oderat. Sed nunc, misso Witackero, Onuphrium audiamus.



GREGORII PAPAE uII uITA, ELECTIO, RES GESTAE ET CONSTITUTIONES CIRCA NOuAM ROMANI PONTIFICIS ELECTIONEM.


 Comitia quibus Gregorius papa uII renuntiatus est, et, que circa electionem constituerit, descripturo, quam uir maxime memorabilis et Romane Ecclesie pernecessarius fuerit, non alienum ab instituto nostro erit pauca quedam repetere que de eo in Leonis pape IX renuntiatione dixi, et alia postmodum addere, quibus quisnam uir ille ante pontificatum fuerit, et qua occasione tot tantaque memoratu digna contra imperatorem Henricum Iu pro libertate ecclesiastica gesserit, intelligatur.

 Gregorius igitur uII, Hildebrandus antea uocatus, fuit natione Tuscus, patria Soanensis et nobili genere ortus, ex ea scilicet familia, que postea ab eo Hildebrandina, siue de Pitiliano  appellata est. Patrem ipse habuit nomine Bonitium, uirum strenuum. Adolescens alte indolis factus, ad imperatoris curiam, ubi ualde profecit, se contulit. Inde inuidia ob uirtutem contracta, cessit multorum furori, se in religionem recludens. Monasticam enim uitam in cenobio  Cluniacensi, uiris sanctissimis per ea tempora refertissimo, sub Odilone abbate professus est.

Sunt qui dicant  , eum infimo ac pene sordido loco natum, fabrique lignarii filium fuisse, atque adhuc puerum ad aulam imperialem profectum in Cesaris Chunradi, et eius filii Henrici III curia adoleuisse. De quo comminiscitur nescio quis fabulator inconcinnas fabellas: quod cum filius esset fabri lignarii, ex sarmentis ordine compositis inscium ipsum has litteras ordine conseruisse, quibus astans homo litteratus legerit, ex ea compositione scandularum, Dominabor a mari usque ad mare; uel, ut alii dicunt, spiritu prophetico magis ductus quam instructus, monstrauerit se futurum  dominum a mari usque ad mare. Inde coniectans uir ille litteratus diuinum aliquid in puero, suasit patri ut eum litteris traderet: traditus, ita profecit ut in cancellariam imperatoris peruenerit:  ubi somnio admonitus imperator de eodem tum scriniario suo, quod cornua uideretur habere quibus filium eius contereret, hominem in uincula coniecisse, sed ab imperatrice Hagnete uinculis liberatum, Cluniacense monasterium petiisse, indeque profecisse primum in subdiaconum, deinde in cardinalem, nouissime in Gregorium papam uII. Sed ego leuissimum hominem ridendum dico. Satis tamen constat eum ex aula imperiali ad cenobium Cluniacense profectum: in quo, cum uir euasisset, rebus gerendis maxime idoneus, atque admodum  sagax, et prudens ab omnibus existimaretur: Romam ab eodem abbate suo missus est, ut monasterii et congregationis Cluniacensis negotia apud apostolicam sedem percuraret. Diu autem in monasterio eiusdem congregationis sanctorum Laurentii et Stephani extra muros Urbis laudabiliter uitam transegit Benedicto  IX Rom. pontifice, quo tempore maxima familiaritate usus est Ioannis Gratiani S. R. E. cardinalis, et archipresbyteri S. Ioannis ante portam Latinam, qui postea Romanus pontifex, tribus schismaticis abdicantibus, factus,  Gregorius uI appellatus est. Hic Hildebrandum iam monachum, propter eius suauissimos mores, prudentiam, atque admirabilem doctrinam, maxime diligebat. Eo autem in concilio   Sutrii congregato, ex auctoritate Henrici Imperatoris III pontificatu priuato, eius non immemor amicitie, et beneficiorum, ipsum secutus est usque ad suum Cluniacense monasterium, quod ab Imperatore Henrico, uitandi schismatis causa, relegatus fuerat, ubi non longe post, Gregorius ipse animi dolore confectus diem clausit extremum.

Contigit uero ut eodem anno prior cenobii Cluniacensis, que secunda post abbatem dignitas est,  moreretur. Quare statim ab abbate, et monachorum consensu, magistratus ille, Hildebrando demandatus est.  Quo tempore Brunonem, Romanum pontificem electum Cluniaco, uel per Bisuntium transire contigit: quem, clam conuentum, zelo honoris Dei plenus Hildebrandus constantissime de ipsa nouitate redarguit, inconueniens omnino esse dicens, et contra sanctorum Patrum instituta, a manu laica maximum Christiani orbis pontificem ad totius Ecclesie regimen ui immitti: uerum, si suis consiliis acquiescere uellet, se utrumque pollicetur effecturum, et quod Imperatoris indignationem propterea non incurreret, quodque libertas ecclesiastica in legitima, iustaque pontificis ordinatione illesa conseruataque maneret. Cuius monitis uir pius, et sanctus  humiliter parens, purpuream uestem statim, et alia Pontificalia indumenta deposuit; peregrinique habitu suscepto, secum ipsum Hildebrandum monachum, qui salubre consilium sibi dederat, comitem assumpsit, et ceptum iter Romam uersus cum legatis Romanis, et aliis comitibus episcopis arripuit. Rome honorificentissime susceptus, altero post aduentum suum die, congregatis in basilica S. Petri cardinalibus, clero, senatu, populoque Romano, eos his uerbis ab Hildebrando instructus allocutus est.

Fratres, et amici in Christo mihi karissimi, legatione uestra cognita, ad imperatorem profectus sum, ut uoluntatem et propositum suum requirerem: non, ut ab eo Romanus pontifex eligerer  : quem scio  nichil iuris in huiusmodi electione habere: sed eam ad uos libere pertinere. Huc autem non ob aliam causam ueni, quam ut apostolorum limina uisitarem. Et quoniam hec apostolica sedes, iam diu pastore uacauit, eam amplius sic manere non expedit. Quapropter uos omnes hortor, et moneo, ut, nulla interposita mora, idoneum uobis quamprimum eligatis pastorem, et episcopum. Statim autem Hildebrandi consilio ab omnibus episcopis cardinalibus, ceterisque nobilibus ei responsum est: te unum, et non alium uolumus, atque in Romanum pontificem eligimus. Tuncque archidiaconus S. R. E. more maiorum clamauit: Brunonem episcopum B. Petrus elegit. Dumque omnis clerus, et populus hoc ipsum conclamaret, statim ab omnibus raptus in Pontificali  solio collocatus est; consecratus est autem Pontifex ab episcopis cardinalibus, et diademate S. R. E. redimitus Rome in basilica S. Petri in uaticano, astantibus clero et populo, die Dominica prima Quadragesime pridie idus Februarii, anno Domini 1059, Leoque IX appellatus est. Sedit autem in apostolica sede annos u, menses II, dies uIII.

Consecratus igitur pontifex, ipsum Hildebrandum monachum, cuius sano consilio hec omnia facta  fuerant, subdiaconum cardinalem, custodem altaris S. Petri apostoli S. R. E. economum, atque abbatem monasterii S. Pauli extra muros Urbis uia Ostiensi creauit: cuius postea consiliis, et auctoritate in omnibus totum fere pontificatus sui tempus transegit. Ab eo enim admonitus, beatus pontifex, inter alia multa, que fecit, synodum quoque celebrauit, in qua pleraque contra uxoratos sacerdotes, et Simoniacos episcopos decreta statuta sunt.

Eo uero mortuo, Hildebrandus subdiaconus a clero, senatu, populoque Romano legatus, ad imperatorem missus est, ut nouum ab ipso pontificem postularet: a quo cum  Gebehardus episcopus Aichstatensis electus, uictorque II appellatus esset, eum Romam consecrandum adduxit: apud  quem etiam plurimum, ut et apud Leonem IX, in omnibus ualuit, erat enim uir rerum gerendarum peritia ualde clarus: cui etiam maximam religionem, uiteque obseruantiam adiunxerat.

Post obitum uictoris II dignus Romano pontificatu adhuc subdiaconus existimatus est. uerum cum ei Stephanus papa IX  prelatus, Romanus pontifex creatus esset, apud eum quoque in maxima auctoritate fuit; a quo, Simoniaca labe Italiam et Galliam peruagante,  apostolice sedis legatus missus est in Gallias cum quibusdam episcopis, ut synodo, quam contra prelatos Simoniacos Lugduni congregare iusserat, apostolica uice presideret. In qua synodo maxime Hildebrandi uirtus enituit et  religio. Residentibus enim omnibus archiepiscopis, episcopis, abbatibus in concilio: archiepiscopus quidam uir litteratus et eloquens, quod episcopatum emisset accusatus est. Qui, omnibus accusatoribus suis profusa largitione corruptis, in synodum alia die reuersus, magna cum audacia dixit: Ubinam sunt accusatores mei? Surgant in publicum contra me: modo prodeant. Cunctis autem tacentibus, Hildebrandus surgens, et se ad illum conuertens; Credis, inquit, archiepiscope, Spiritum sanctum eiusdem esse cum Patre, Filioque substantie, et diuinitatis? Cui, se credere respondenti, dixit; Dic: Gloria Patri, et Filio, et Spiritui sancto. Cumque archiepiscopus uersiculum inchoasset, Gloria et Patri et Filio expedite dicebat: sed, Spiritus sancti uocem nulla ratione  proferre unquam potuit. Cumque frequenter repeteret et nichil proficeret, cognoscens se diuino iudicio conuictum, ad legati pedes se proiiciens, errorem suum per ordinem confessus est; cum uero omnium iudicio statim episcopali munere multatus esset, Gloria Patri, et Filio, et Spiritui sancto, libera uoce, et expedita decantauit. Quod factum reliquos prelatos Simoniacos adeo perterruit, ut XuII  ex his se Simoniacos fuisse confessi sint et episcopatibus, quos emerant, abdicauerint.

Celebrata synodo, et ecclesiasticis negotiis magna cum prouidentia ordinatis, ad Urbem reuersus est. Tunc a papa  Stephano IX post solemne sacramentum, de quo in eius uita mentionem fecimus, ei ab omnibus episcopis et cardinalibus prestitum, de non eligendo Romano pontifice, si se mori contigisset, donec Hildebrandus, qui tunc ad imperatorem super hoc negotio mittebatur, rediisset, apostolice sedis legatus ad imperatorem, et eius filium adolescentem Henricum Iu missus est.

Cum autem audita Stephani IX morte rediisset, Benedicto X, qui post eum apostolicam sedem inuaserat, eius auctoritate abrogato,  Nicolaus II  pontifex maximus renuntiatus est: qui beneficii memor, quod enim pontifex Romanus esset, illi acceptum referebat, ipsum post Mincium, S. R. E. archidiaconum creauit. Apud Nicolaum ipsum tanta gratia, et auctoritate ualuit, ut nichil eo inconsulto unquam pontifex decreuerit.

Quo mortuo, ecclesiastice libertatis anxius, Romani pontificis electionem, ex manu imperatorum eripere iam aspirans, maximus auctor fuit, ut in electione Romani pontificis Ecclesia Romana libertatem suam iam diu in electione suorum pontificum amissam recuperare inceperit. Cadolo enim Parmensi episcopo, qui ab imperatore electus fuerat, abrogato,  Anselmum episcopum Lucensem Rome liberis cardinalium suffragiis eligi procurauit:  eiusque iam electi et consecrati partes quam maxime tutatus est. Et ipsius tandem opera effectum est, ut  Cadolus ipse, qui armata manu bis Romam uenerat, sedem B. Petri occupaturus, bis armis auxilio ducis Gotefridi repressus sit, atque Urbe fugatus: et demum in concilio Mantue, ob eam causam congregato, pontificatus ei ex synodi sententia abrogatus fuerit, ordinatione Alexandri II pape approbata, tanquam que legitimis suffragiis facta fuisset; Alexandro uero II, patrimonium B. Petri in Campania, quod Nortmanni occupauerant, accito duce Gotefrido, cum eiusdem, et Mathildis comitisse exercitibus, fugatis Nortmannis, recuperauit.

 Alexandro demum Laterani uita functo,  die obitus eius, cum esset in sacris litteris eruditissimus, et in Romana Ecclesia, tot pontificum superiorum tempore, omni uirtutum genere celeberrimus, omnium cardinalium, et cleri, populique Romani suffragiis ingenti gaudio, et summa, concordique omnium uoluntate pontifex maximus renuntiatus est, nullo imperatoris consensu aut uoluntate exspectatis.  Ex qua re schisma  postea grauissimum exortum est: occasione accepta quod absque imperatoris consensu per electionem tantum cleri Romani constitutus fuerit. Ipse autem, qui multo tempore ad libertatem ecclesiasticam obtinendam, iam inde a Gregorii pape uI abrogatione priuatus laborauerat, iam ad pontificatum promotus, a cepto desistere indignum ducens, tam ob hanc rem quam pro Simonia exstirpanda, et clericorum incontinentia reprimenda, plurimum desudabat. Denique, non solum imperatorem pro eiusmodi rebus ad synodalia responsa crebro uocauit: sed etiam, editis decretis, clericorum a subdiaconatu ad episcopatum connubia, in toto orbe Romano prohibuit; formaque gregis factus, quod uerbo docuit, exemplo demonstrauit: ac fortis per  omnia athleta murum se pro domo Domini ponere non expauit.

Igitur anno Domini 1073, mortuo papa Alexandro II, eoque in Lateranensi Basilica honorifice sepulto, eodem eius obitus et sepulture die, uidelicet X Kal. Maii, dum adhuc esset in eius obsequiis [f. exsequiis] Hildebrandus archidiaconus occupatus, repente factus est in ipsa ecclesia maximus cleri et populi Romani concursus clamantium et dicentium: Hildebrandum archidiaconum S. Petrus elegit. Quod audiens ipse archidiaconus, quam maxime timuit; multa ueritus  que in huiusmodi tumultuariis electionibus incommoda euenire solent. Ad pulpitum igitur, quod erat in media ecclesia Lateranensi, currens, populum ipsum alloqui  et sedare uolebat: et, ut ab hac desisterent nouitate, monere atque adhortari: quippe, que contra canones, qui iubent ne ante diem tertium ab obitu pastoris nouus pontifex eligeretur, et contra consuetudinem, que per ea tempora usurpabatur, inconsulto uidelicet imperatore, in noui Romani pontificis electione, erat: quod, cum pre tumultu, et populi furentis celeritate facere non posset (suadente maxime [ ui raptus, atque ad Titulum S. Petri ad uincula, qui dicitur  Eudoxie, deductus, ibidem ipso die, ex monacho, et S. Romane Ecclesie archidiacono, a cardinalibus, clero, senatu, populoque Romano, in pape Alexandri locum summo omnium consensu Romanus pontifex, contra illius temporis consuetudinem, imperatore inconsulto, nullaque eius, aut Germanie episcoporum, et principum interposita aut exspectata auctoritate, renuntiatus est. Sedit autem in apostolica sede imperatore Cesare Henrico Iu Augusto, annos duodecim, mensem unum, et dies tres. Qua ratione  autem fuerit creatus, et quante uir tunc in Romana Ecclesia existimationis fuerit, subiicere placet, ex eius electionis forma, que in libro Registri eius annotata est in hunc modum:

Regnante Domino nostro Iesu Christo . . . . Reliqua uide in Registro.

Tunc Hugo Candidus presbyter cardinalis tituli Sancti Clementis, cum preter sententiam eius Gregorius ipse a cardinalibus papa renuntiatus esset, deposita simultate, et amicitia ad tempus  simulata, quod esset S. R. E. archipresbyter, uice omnium cardinalium eius creationem honorifico elogio, quo ei gratificaretur, his uerbis more maiorum fecit: Nobilissimi, inquit, ciues, nemini uestrum dubium unquam fuit, quin Hildebrandus nostre Ecclesie  archidiaconus, uir prudentissimus, et spectate inter omnes fidei, et probitatis, eam iam inde a Leonis IX tempore mirum in modum suis uirtutibus exornauerit, laboribus auxerit, studio, et industria tutatus sit, atque a multis periculis eripuerit. Quamobrem cum Patres neminem eo aptiorem iudicauerint ad urbis nostre, et Romane ecclesie regimen obeundum, ego ipsum omnium episcoporum, presbyterorum, et diaconorum S. R. E. cardinalium nomine, omnibus electioni consentientibus, nobis, uobisque episcopum Romanum, et animarum nostrarum pastorem pronuntio.

Quo facto, statim arreptus, et more maiorum ueste purpurea indutus, Pontificalique diademate redimitus, inuitus, et reluctans in apostolica sede  magnifice, summo cum gaudio et letitia fuit collocatus; quippe, qui eum unum tantum esse credebant, qui rem ecclesiasticam restituere, atque Romanam Ecclesiam diu seruam, in pristinam libertatem ex imperatoris manu eruere, et uindicare auderet, et posset. Electus autem Romanus Pontifex more maiorum abbati Cassinensi, et archiepiscopo Rauennati scripsit epistolas  , quibus eos de electionis sue forma et modo certiores facit.

Electus igitur Hildebrandus archidiaconus in Romanum pontificem, tempus opportunum uenisse ratus est, quo ecclesiasticam libertatem tam Romane Ecclesie, quam aliarum, pro qua tantopere  priuatus laborauerat, iam pontifex maximus renuntiatus, asserere posset, omniaque in pristinam uendicare libertatem. uerum maxime apud semetipsum contristari, et estuare cepit, atque considerare, in quot grauia schismatis et aliarum calamitatum pericula, si pontificatum semel assumptum retinere uellet, se, et Romanam Ecclesiam coniecisset: quippe qui absque imperatoris, et Germanie principum consensu, Romanus pontifex contra consuetudinem creatus esset. Recordabatur enim malorum, seditionum, et schismatis, que in creatione Alexandri  II per imperatorem, et Cadolum [Cadaloum] facta fuerant. Timebat imperatorem potentissimum, iuuenem, audacem, maxime ferocem Henricum Iu, quem haud passurum, ut imperii  iura deperderet, arbitrabatur. Angebat preterea hominem, quem inuisum se  multis Germanie principibus, et magni nominis episcopis se esse cognoscebat. Sepe enim sub predecessoribus suis ad imperatoris aulam legatus missus, maximam Episcoporum contraxerat inimicitiam, eorumque in se odia concitauerat, qui nimis asper, durus, et ecclesiastici rigoris ualde tenax esse crederetur: atque eo magis contristabatur, quod si occasio in pristinam libertatem reducendi Ecclesiam hoc tempore sublata esset, nequaquam amplius postea tempus sic opportunum  uenire posse arbitrabatur. Nam tunc imperator adolescens erat, et nondum plane in imperio confirmatus: maximis quoque bellorum turbinibus in Saxonia uexabatur: que, ut ad alia animum intenderet, eum maxime prohibebant  . Plures enim primi ordinis uiri Saxones ab eo defecerant, rebelliones maximas moliti; sibi uero nec animum nec uires defuturas existimabat ad hec omnia perficienda. Et quidem optime nouerat quantam rem moliretur, quam difficilem, arduam, et periculosam. Difficile quoque in posterum fore existimabat, ut Romanus pontifex quispiam esset, qui hec tentare auderet, idque superiorum suorum exemplo. Cum enim multoties Stephano IX, Nicolao II et Alexandro II persuasisset ut hec molirentur, nunquam  hec ipsa tentare ausi sint, imperatoris omnia possidentis potentiam ueriti. Si enim se in Romanum Pontificem confirmari non contigisset, de Ecclesiastica libertate, ad quam totis uiribus anhelabat; actum esse arbitrabatur; nam se unum tanto negotio idoneum esse putabat.

Ne igitur aliquando controuersia aliqua oriri posset, quod minus legitimis suffragiis electus et consecratus pontifex esset, et hanc ob causam de pontificatu cum imperatore, quem grauiter passurum esse non ignorabat, quod eo inconsulto, contra consuetudinem maiorumque suorum priuilegia  imperatoribus ab apostolica sede concessa, ipse Romanus pontifex renuntiatus esset, aliquando contenderet: et, ut ab omnibus legitima eiusdem  ordinatio haberi posset, nec in dubium aliquando uertenda:  nulla unquam ratione adduci potuit, ut consecrari uellet et coronari, donec imperatoris, et principum super electione sua exquireret uoluntates  . Primum igitur statim post electionem suam Presidi Cesareo in Italia de sua creatione scripsit. Eadem ratione imperatori Henrico Iu, tum in Germania agenti per legatos  suos causam et modum electionis de se per uiolentiam Romanorum facte renuntiauit, asserens, et si electus esset, quia populi furentis uoluntati resistere non potuisset, se tamen nunquam consecrari uoluisse, nec uelle, nec pontificatus administrationem se unquam accepturum, nisi prius ipsius, Germanieque episcoporum et principum adesset consensus. Atque ob eam causam, quamprimum a populo, post electionem suam, liber dimissus fuit, statim Albanum extra Urbem concessisse, ne contra morem ab eodem populo consecrationis munus accipere cogeretur.

Litteris autem suis ab imperatore acceptis, episcoporumque conuentu congregato, diligenter Gregorii uII electio examinata fuit  . Cum uero  imperator eam legitimam esse, omniumque tam cleri quam populi Romani liberis suffragiis factam fuisse cognouisset, tam ipse quam ceteri principes ratam esse uoluerunt, eique consenserunt. Fuere autem in illo conuentu multi Germanie prelati, episcopi et abbates, qui, graui scrupulo commoti, eamdem electionem oppugnabant: qui ipsius Hildebrandi mores, res gestas, inflexibilem constantiam, feruentissimum diuini honoris zelum, et tenacem propositi sui uoluntatem per multos retro annos, quibus in aula imperiali uersatus, tam priuatus quam in publicis S. R. E. legationibus fuerat, optime nouerant. Timebant enim ne uir uehementis ingenii, et acris erga Deum fidei, strictius eos pro negligentiis suis quandoque discuteret, rationemque  ab eis de gregibus sibi commissis arctiorem exquireret.

Hi, communi consilio Cesarem adorti, ipsi Hildebrandum maxime cauendum esse suggerebant: persuadereque ei conabantur, ut nulla ratione hominis sibi infensissimi futuri in tam summa et maxima potestate electioni assentiret, eamque tanquam iniussu suo factam, irritam esse, decerneret. Futurum enim uaticinabantur, quod nisi impetum hominis preuenire maturaret, ut ab ipso Romanum imperium maximam esset iacturam passurum, ipseque imperator, multis calamitatibus et incommodis ab eo inuolueretur: atque hoc malum, non in alium postremo grauius quam in ipsum Cesarem  redundaturum. Id quoque pro certo affirmabant, quod postea usuuenit, ipsum nichil magis curaturum, quam ut episcoporum abbatumque collationes ex imperatoris manibus et potestate eriperet, imperiumque ipsum omnino pessundaret.

His auditis, rex paulisper commotus, a latere suo Eberhardum comitem ire iussit, qui Romanos proceres conueniens causam ab eis sciscitaretur, quare preter consuetudinem maiorum, rege saltem non consulto, Romane Ecclesie pontificem elegissent,  ipsumque, si non idonee satisfaceret, ab accepta illicite dignitate abdicare preciperet. Is ueniens Romam, benigne a papa Gregorio susceptus est: cumque ille mandato regis exposuisset, eadem, que regi scripserat, respondit se, Deo teste, honoris huius apicem nunquam per ambitionem affectasse, sed electum se a Romanis, et uiolenter sibi impositam fuisse ecclesiastici regiminis necessitatem. Cogi tamen nullo modo potuisse, ut ordinari se permitteret, donec in electionem suam tam regem quam principes Teutonici regni consensisse certa legatione cognosceret. Hac ratione distulisse adhuc ordinationem suam, et sine dubio dilaturum, donec sibi regis uoluntatem certus inde ueniens nuntius aperiret. Hoc ubi est regi renuntiatum, diuina uoluntate  res humanas ita disponente, cum imperium Romanum a sacerdotali potestate minuendum esset, et ad nichilum fere redigendum, ipse libenter hanc satisfactionem suscepit; iisdemque episcopis, qui uera predicare uidebantur, futuraque, ut preterita cognoscebant, minime acquiescendum duxit: Gregorium asserens esse uirum sanctum, et tanto sacerdotio dignissimum, atque nunquam beneficii abs se accepti obliturum; statimque, ut consecraretur, letissimo suffragio rescripsit, et Gregorium episcopum uercellensem Italici regni cancellarium ad Urbem transmisit, qui imperatoris auctoritate electionem ipsam ratam faceret, et eius consecrationi interesset.

Gregorius igitur preter spem quod tantopere  desiderabat assecutus, ut in eius electione imperatoris esset consensus, nichil differendum ratus, in proximo Pentecostes festo, presbyterum se ordinari fecit; et natali die apostolorum Petri et Pauli in Romanum pontificem consecratus, sue coronationis insignia suscepit. Confirmatus igitur in Romana sede, quasi nulla amplius hesitatio in animis hominum obrepere posset de legitima eius creatione: quippe, quod a cardinalibus, clero, senatu, populoque Romano, consensu, et uoluntate imperatoris, et principum accedente, iam electus, et consecratus erat, atque tunc pro legitimo, uero, et indubitato pontifice habebatur: non longe post eius consecrationem, quod diu ante animo conceperat, exsecutioni mandare disponit. Nam non solum imperatorem   electione Romani pontificis, quod et Adrianus III aliquando fecerat, sed et omni  autoritate, qua reliquos prelatos, episcopos scilicet, et abbates constituebat, primus omnium Romanorum pontificum priuare tentauit: et, si opus esset, eum non obtemperantem excommunicare, atque imperio deponere; recipientesque ab eo prelaturas, similiter gladio anathematis percutere. Sed, quoniam hec  magni ponderis erant, et haud ita facile successura sibi sperabat, statuit rem paulatim, et sensim incipere, totumque fere annum sui pontificatus, in eiusmodi consiliis, usque ad mediam Quadragesimam tempus congregande synodi a suis predecessoribus prescriptum consumpsit.

Anno igitur Domini 1074, qui adhuc primus erat sui pontificatus, stato tempore hac ratione principia recuperande ecclesiastice libertatis iecit. In media enim Quadragesima Rome in basilica Lateranensi, que Constantiniana appellatur, primo synodum generalem multorum episcoporum abbatum, et aliorum Prelatorum congregauit; in qua, circa XXX edidit capitula  , seu canones, quos dictatus appellauit: quorum maior pars antea parum in usu fuerat,  et a nemine predecessorum suorum unquam attentata: uerum ad firmissimum Ecclesie statum iaciendum, et ad omnia tentanda, que animo agitabat, idonea. Ex quibus illud intelligebatur que tum Romani pontificis auctoritas fuerit: inter que, hec precipue capitula fuere.



Quibus  decretis gradum sibi fecit, et uiam, ad ea omnia, que animo conceperat, peragenda: quibus iactis, et factis fundamentis in synodo, tentandi, quod disposuerat, gratia, benigne primum, et humaniter Henricum regem per litteras suas deprecatus est, ut subiectionem sancte Romane Ecclesie non abnueret, tanquam bonus et catholicus  princeps, atque se eidem Ecclesie deuotum filium exhiberet; hortatusque est ut a Simoniaca heresi, id est, ab episcopatuum et abbatiarum uenditione, siue mercatu, quas largitione correptus conferebat, omnino se temperaret: et a reliquis uitiis, de quibus apud sedem apostolicam, tam sub predecessore suo Alexandro papa II quam se pontifice renuntiato, infamatus et accusatus fuerat, se contineret; alioqui se usurum in ipsum et delinquentes censuris ecclesiasticis.

Que omnia, ut accuratius intelligantur, et unde tot malorum et schismatum origo inchoauerit, cognoscatur, eorum temporum consuetudinem referam, eiusque primordia paulo altius repetam.

 Erat tum consuetudo, a temporibus  Caroli Magni imperatoris, primum ex auctoritate Romam pontificis Adriani I introducta, ut alicuius urbis, uel abbatie episcopo, aut abbate mortuis, statim clerus, uel monachi in unum congregati, legatos ad imperatorem, qui tunc erat, dirigerent, ad quem defuncti prelati pedum pontificale et annulum deferentes, eum pro nouo antistite deligendo, nomine sui collegii interpellabant. Qui statim senatu suo congregato,  ex ipsius plerumque sententia, unum uel ex ipsis collegiis, uel ex amicis, et capellanis, ceterisque domesticis, et familiaribus suis, iuxta loci dignitatem, ut ei libitum erat, pro arbitrio a se electum, annulo, et uirga pastorali prelati defuncti ad se transmissis donabat, eumque de illo sacerdotio diplomate suo imperiali  inuestitum, hoc est, illa dignitate donatum, in episcopum uel abbatem consecrari mandabat, absque alia cleri et monachorum lectione. Hoc autem per Galliam, Germaniam, et Italiam, que tunc Latinus orbis censebatur, usurpari mos erat.

Cuius exemplo ceteri quoque reges, ut Hispanie, Francorum, Hungarie, et eiusmodi imitati sunt. Hanc autem consuetudinem; cum omnes, ut dixi,  Latini orbis Ecclesie, tum sepe, et diu in multis suorum pontificum lectionibus seruauit Romana Ecclesia, et presertim in Ioannis XIII, Gregorii u, Siluestri, Clementis, Damasi, uictoris Nicolaique II et Leonis IX Romanorum pontificum lectionibus: qui omnes, ut supra uidimus, imperatorum Othonis I et III, Henrici quoque III et Iu sententia, Romani pontifices sine cleri Romani suffragiis lecti, et ab eisdem imperatoribus per annulum et uirgam de papatu Romano inuestiti fuerant. Hanc rem ante quadringentos annos tradit Guillelmus Tyrius libro I, cap. 13, De bello sacro, ita  : Henricus Teutonicus rex, et idem Romanorum imperator a Gregorio papa uII passus fuerat questionem, et controuersiam non modicam super annulo defunctorum  episcoporum et baculo. Incleuerat enim consuetudo, presertim de imperio, quod decedentibus ecclesiarum prelatis, annulus et uirga pastoralis ad D. imperatorem dirigebantur; unde postmodum unum de familiaribus et capellanis suis inuestitum ad ecclesiam uacantem dirigebat, ut ibi pastoris fungeretur officio, non exspectata cleri electione. Quod papa Gregorius contra omnem fieri honestatem considerans, et iura in eo facto conculcari ecclesiastica perpendens, semel, secundo, ac tertio eumdem imperatorem commonuit, ut a tam detestabili desisteret presumptione: quem preceptis salutaribus commonitum cum reuocare non posset, uinculo anathematis innodauit, quod factum nimis imperator indigne tulit, etc. Hec autem omnia ut accuratius intelligi queant, quia sunt  cognitu non indigna, nunc breuissime ab origine repetam, breuique sermone percurram, que duobus libris supra scripsi.

Post Iustiniani imperatoris tempora Gothosque, Italia, qua per LXXuII annos potiti fuerant, ab eius ducibus Belisario, et Narse, bello XuIII annorum postremo exactos, uigilius, qui tunc pontifex Romanus erat, ceterique, qui post eum fuerant, summi Pontifices, Roma, et ea Italie pars, que a Longobardis occupari non potuit, diu sub Imperii Constantinopolitani potestate et protectione fuerunt, scilicet usque ad Leonis Iconomachi, et Gregorii  pape II secula. Quo temporum tractu, Longobardi sub iuniore Iustino Augusto in Italia ex Pannoniis ingressi, eius primum potiorem partem, deinde paulatim fere omnem, preter unam tantum Romam  obtinuere. Greci porro, imperatoris presidiis uel pulsis, uel cesis, cum Rauenna, et Exarchatu, que sola in imperatoris Constantinopolitani ditione prouincia supererat, captis, Rome quoque sub rege Aistulpho Longobardi inhiarent, multas Romanis, qui deditionem facere suasu Pontificum recusabant, calamitates, et incommodo intulerunt. uerebantur enim Romani pontifices Longobardorum  feritatem et barbariem; simulque ne urbem Romam sue ditionis, eam negligentibus Grecis imperatoribus, factam, et cuius tanquam domini erant, sibi eriperent. Quo tempore cum imperii Romani maiestas in Oriente, omnia sibi barbaris uindicantibus, obsolesceret, ac sensim laberetur, imperatoresque Constantinopolitani in heresim lapsi orthodoxam fidem, catholicamque Romanam Ecclesiam, que eis assentire nolebat, super imaginum depositione, oppugnarent  Romana Ecclesia ob eas causas orientalibus destituta auxiliis, quibus usque ad ea tempora in tuenda contra  Longobardos sua libertate usa fuerat, ab eisdem ad Francorum potentiam et uirtutem tum maxime in Occidente florentes respicere, et se conuertere cepit, atque ab eis auxilia contra Longobardorum superbiam postulare.

Primus enim Stephanus II, cum ab Aistulfo Longobardorum rege opprimeretur, a Pippino Francorum rege, et Caroli, postea imperatoris, patre auxilia contra Longobardos impetrauit. Qui in Italiam ueniens urbem Romam sedemque apostolicam egregie tutatus est, Aistulfumque acie uictum et pacis conditiones accipere coactum, diu, dum uixit, in officio continuit, et exarchatum Rauenne, quem paulo ante Aistulfus de Grecis ui abstulerat, eis ademptum,  Romane tum primum Ecclesie donauit.

Aistulfo Longobardorum, et Pippino Francorum regibus uita functis, Carolus Francis, et Desiderius Longobardis prefuere. Quorum ille obsequii erga Romanam Ecclesiam, hic uero odii heredes fuerunt. Desiderius, Adriano papa, adeo Romanos uexare et oppugnare cepit, ut pontifex, qui longe impar Longobardorum uiribus erat, orientalibus auxiliis destitutus, coactus sit exemplo Stephani II Carolum Magnum Pippini filium Francorum regem, Saxonico bello tunc implicitum, in Italiam Ecclesie Romane auxilio euocare. Qui, pontifici obtemperans, in Italiam ingenti cum exercitu, Alpibus superatis,  uenit. Ubi Desiderio acie uicto, atque paulo post capto, Longobardorum regnum in Francorum ius transtulit. Qui, ut se gratum Romane Ecclesie exhiberet, cuius tuende causa opulentissimum regnum obtinuerat, tres ex regno Longobardico partes fecit: quarum unam, ipsius scilicet regni Longobardici sedem Ticinum, et omnia, que Longobardi in Italia antiquitus acquisierant, sibi retinuit; alteram uero, que ea comprehendebat, que paulo ante Longobardi in Italia orientalibus ademerant Romanorum imperatoribus, id est, exarchatum, Umbrie et Piceni partem Romane Ecclesie confirmauit, uel de nouo largitus est. Tertiam porro, qua ea Italie parte continetur, que Siciliam uersus, in qua Beneuentum erat, respicit, et hodie regni Neapolitani nomine  appellatur, duci Beneuentano, qui unus ex regio Longobardorum sanguine supererat, et imperatori Constantinopolitano cum Sicilie insula dimisit. Quibus ita dispositis, primus omnium principum, Romanam quam maxime et dignitate, et profana ditione, maximisque opibus auxit Ecclesiam.

Tot igitur, tantorumque beneficiorum non immemor papa Adrianus, sub quo tam magnifice de Romana Ecclesia Carolus bene meritus fuerat, synodum 153 episcoporum, abbatum, aliorumque plurium prelatorum anno salutis 785  Laterani in basilica S. Saluatoris, que Constantiniana uocatur, congregauit; in qua, ex totius synodi consensu, dedit ei ius et potestatem pontificem eligendi et ordinandi apostolicam sedem, cum eo tempore  liberis Romani cleri, et populi suffragiis Romanum pontificem creari mos esset. Insuper episcopos, archiepiscopos et abbates omnium prouinciarum ei subditarum ab eo inuestituram accipere definiuit, eorum, quibus preerant, sacerdotiorum; ita ut nisi a rege laudarentur, et inuestirentur, episcopus uel abbas, a nemine consecrari posset: et omnes, qui contra hoc decretum egissent, anathemate notauit, et bona eius proscripsit. Cuius rei meminit Anastasius bibliothecarius in historia ecclesiastica  quem locum Gratianus canonum collector 63 distinctione notauit.

Imperatoribus autem, qui Carolo Magno successerunt, ad eam ignauiam delapsis, ut non solum  eiusmodi priuilegium tueri nollent, sed nec ulla imperii iura curarent, eam occasionem nactus  Adrianus papa III sub imperatore Carolo tertio anno salutis 884 illud quidem quod sub prioribus pontificibus sensim exoleuerat, congregata synodo, omnino antiquauit et abrogauit, instituens ut in pape electione imperator se non intromitteret. Priuilegium Adriani primi, imperatori ab Adriano III ereptum,  Leo papa uIII Othoni primo imperatori de Romana Ecclesia optime merito, cum eam ex tyrannorum Berengarii et Adalberti manibus erutam, in libertatem, quam amiserat, uindicasset, anno Domini 962 in synodo Laterani congregata, exemplo eiusdem Adriani primi, qui illud regi Carolo concesserat, restituit, renouauit, et de nouo confirmauit,  ut patet ex eadem distinctione apud Gratianum.

Porro autem contra hoc Leonis uIII decretum nullus deinceps Romanorum pontificum reclamauit uel aperte contradixit  , usque ad Gregorium uII. Hic primus fuit, qui imperatorum Simonia offensus, in contrarium editis decretis, hec duo Adriani primi, et Leonis uIII, priuilegia omnino abrogauit et induxit. Satis autem constat Ioannem XIII qui Leoni uIII immediate successit, Gregorium u et Syluestrum II apostolice sedi sola imperatorum auctoritate impositos fuisse, nullis cleri uel populi Romani suffragiis expetitis. Ceteri uero Romani pontifices, qui inter Ioannem XIII et Syluestrum II fuerunt, etsi eos electos fuisse ab imperatoribus non legatur, sed a clero, senatu, populoque Romano,  id accidit, quod electionis tempore imperatores urbe absentes, adeo maximis in Germania et alibi bellis impliciti essent, ut de nouo pontifice Romane sedi prouidere non possent. Illud tamen constat, dum imperatores, tres Othones loquor, in Urbe uel prope, aut certe in Italia fuerunt, et Romanam forte Ecclesiam pastore uacare tum contigisset, eos nouum summum pontificem dedisse. Si uero tempore noue electionis, eos ab Italia procul esse contigisset, certum est, tum Romanos pontifices a clero, senatu populoque Romano electos non absque imperatorum consensu consecratos fuisse. Fuerunt autem Benedicti duo uI et uII, Bonifacius uII apostolice sedis inuasor, qui etiam exactus fuit, et Ioannes  XIu, Xu,  XuI. Quorum nouissimus, ut quidam scribunt, quod sine imperatoris Othonis III consensu electus et consecratus esset, urbe fugatus, sacerdotio multatus est, Gregorio u subrogato.

Huic igitur priuilegio a Leone uIII, usque ad Gregorium uII, a nemine unquam papa reclamatum est, quanquam non omnino fuerit negligentia imperatorum obseruatum. uerum Othone III imperatore sub Syluestro II circa annum Domini 1000 mortuo, qui ei successit Henricus II, uir sanctissimus, ac inter diuos relatus, et post eum Cunradus II eiusmodi priuilegium curare uisi non sunt. Nam post Syluestrum secundum, qui sub Henrici secundi imperio obiit, Romani omnes pontifices usque ad Clementem II sine imperatorum auctoritate renuntiati  sunt. An autem eorum consensum, antequam consecrarentur, requisierint, etsi mihi uerisimile sit, nunquam tamen inueni.  Hoc autem accidisse credendum, tum propter Henrici II eximiam sanctitatem, qui liberam uoluerit esse Romani pontificis electionem, cuius in superiori libro III uetus etiam documentum retulit, tum etiam propter Cunradi II occupationes, quibus et maximis bellis, dum uixit, detentus est, longe ab Urbe absens. Neque etiam unquam contigisse legitur, ut unus ex his duobus imperatoribus Rome, uel in Italia uacantis sedis tempore fuerit. Nam forte trium Othonum predecessorum suorum exemplo Romanum pontificem dedissent. Ceterum cum ob eorum  negligentiam in imperii iure tuendo, priuilegium  Leonis uIII forte obsoleuisset, octo uel nouem Romanis pontificibus sine eorum lectione a clero, senatu populoque Romano creatis, occasione maximi inter tres pontifices schismatis accepta, Cunradi II filius  Henricus III in Italiam uenit, imperiique hoc priuilegium magnifice uindicauit  et, iuxta priuilegia Adriani I et Leonis uIII formam, abrogatis tribus pontificibus, Benedicto uIII, Syluestro III et Ioanne XX, Gregorio quoque uI priuato, nouum pontificem Romane sedi dedit Suidegerum Saxonem capellanum suum, episcopum tunc Bambergensem, quem Clementem II appellauit, cardinalesque, clerum, ac senatum populumque Romanum sacramento adegit in uerba sua iurare cogens, se Romanum pontificem nisi suo  iussu creatum non suscepturos. Qui, dum uixit, hoc  prestantissimum imperii ius mordicus retinuit, et Clementem II, Damasum II, Leonem IX et  uictorem II, suo arbitrio Romanos pontifices designauit. Quomodo autem, et qua ratione, ab electione Clementis II usque ad Gregorii uII pontificatum Romana Ecclesia in huiusmodi electionibus se gesserit, et causarum initia, que Gregorium uII papam commouerint ad libertatem ecclesiasticam in pontificiis comitiis asserendam, satis supra explicaui: nunc factum exponam.

Gregorius uII iam inde a Gregorii uI depositione  male aduersus imperatores animatus, pontifex factus nullam occasionem pretermittebat qua imperatores auctoritate creandi pontificem Romanum spoliaret. Cui rei maximum incendium obtulit comitissa Mathildis, quo iure quodam contra imperatorem ipsum procedere poterat.  Mathildis enim illustris illa, et tota Italia celebratissima femina, Bonifacii maximi per Italiam principis filia et heres, imperatoris Henrici Iu uim timens,  Longobardie, Tuscie et Ligurie aliquot urbes iure hereditario ad se pertinentes Gregorio pape et S. R. E. donauit.  Hinc odii inter imperatorem et pontificem seminarium primo exortum, cum imperator donationem illam in imperii  preiudicium approbare nulla ratione uoluisset; imo ea omnia occupare, tanquam ad se deuoluta tentaret. Tunc enim pontifex opportunitatem nactus, quod imperator sibi iura uindicaret Ecclesie, postea eum excommunicauit, alia demum accedente, que periculosissima erat, causa. Henricus enim Iu imperator, cum multis  et maximis bellorum occupationibus implicitus ingenti pecunie ui indigeret, episcopatus et abbatias, plerumque his  , qui plus ei offerebant, largiebatur, personarum conditionis nulla habita ratione. Quod factum heresis Simoniace labem fugere non poterat. De hac igitur re, et aliis multis criminibus apud sedem apostolicam tam sub Alexandro II quam sub Gregorio uII accusatus, sepe a Gregorio uII admonitus est et acriter reprehensus. Quem cum sibi recte admonenti obtemperare nolle pontifex cognouisset, eum litteris minarum plenis urgere cepit. Animum pape suapte natura contra imperatorem commotum excitabant aliquot Germanie et Saxonie principes, Henrico rebelles, quorum  et Nortmannorum presidiis, comitisse quoque Mathildis auxilio fretus, multa contra imperatorem, cum primum potuit,  ausus est.

 Igitur anno Domini 1075 rebus, non uerbis amplius transigendum esse ratus, legatos suos ad imperatorem misit, ipsi mandans ut secunda feria secunde hebdomade in Quadragesima anni proximi 1076 Romam ad synodum ueniret, de criminibus, que ei obiecta fuerant, causam dicturus: alioqui sciret se absque omni mora eodem die anathemate notatum iri. Que legatio adeo Henricum permouit, ut, reiectis statim graui cum contumelia legatis, duo tum primum agitaret: unum, ut clam Gregorium capere uel interficere faceret; aliud, ut nisi eiusmodi res successisset, ipsum pontificatu priuaret. Quare occulte per nuntios suos egit, ut nocte Natalis Domini, dum papa missam celebraret, a  Cencio prefecti Urbis filio, satellite suo, ipse  caperetur, quod etiam factum est. uerum a populo Romano Cencio proscripto, liberatus impium conatum imperatoris elusit.

Cesar, ubi insidie non processerant, ad uim conuersus,  congregato Wormatie in proxima Dominica Septuagesime 24 episcoporum abbatumque multorum, quos Gregorius uariis excommunicationibus ante  uexauerat, conuentu; occasione accepta, quod  absque consensu suo, solis tamen Romanis fauentibus, apostolicam sedem consedisset, eum papatu priuarunt. Cuius priuationis formula eiusmodi fuisse dicitur: Quia ergo et introitus tuus tantis periuriis est initiatus, et Ecclesia Dei tam graui tempestate per abusionem nouitatum tuarum periclitatur, et uitam per conuersationem tuam  tam multiplici infamia dehonestasti, obedientiam, quam tibi nullam promisimus, nec de cetero ullam seruaturos esse renuntiamus; et quia nemo nostrum, ut tu publice declamabas, tibi hactenus fuit episcopus, tu quoque nulli nostrum amodo eris apostolicus. Cui decreto non solum Germanie et Gallie multi episcopi, sed et Italie plerique conuentu Papie imperatoris iussu habito, subscripsere.

Quo ad Gregorium papam Laterani in concilio quadragesimali ab se coacto tam hostili decreto perlato, pontifex statim nullas interponendas esse moras ratus, ex omnium episcoporum et abbatum, qui in synodo aderant, sententia, imperatorem, et omnes eius fautores et adherentes, grauissimo anathemate notatum, imperio priuauit, omnesque subditos  ab omni ei prestito iuramento absoluit.

Cuius rei occasione, cum uniuersi fere Germanie seculares principes ab eo defecissent  , alium imperatorem creare constituerunt, nisi Cesar Henricus ante anni tempus excommunicatione a pontifice solueretur: quem per nuntios suos clam deprecati fuerunt, ne ea imperatorem exsolueret. Cesar  tot minis coactus in Italiam, superatis Alpibus, rigidissimo anni tempore uenit, et cum Gregorio papa  post multas preces, maximamque preteritorum penitentiam ostensam, pacem quibusdam duris conditionibus, preter Italie principum uoluntatem, fecit, atque ab eo se anathemate solui procurauit. Sicque principum Germanie uim, et inflexibile contra eum propositum fregit. Hoc factum est u Kalend. Februarii, pontificatus Gregorii uII anno quarto, salutis uero 1077.

Ceterum Cesar ingenti metu liberatus, Italicorumque principum promissis incitatus, Gregorio pontifici denuo rebellis, et manifestus hostis  factus, ipsum clam capere Canusio Romam redeuntem tentauit. Quod ubi alienatum ab se Cesaris animum  papa cognouit, statim in Germaniam ad imperatoris hostes Saxones, et alios principes legatos misit, qui regis temeritatem, scelera et periuria referrent, hortarenturque eos ut nouum ipsi regem, Henrico abrogato, crearent, quem ipse postea imperatorem inungeret. Germanie principes, pape legatione audita, illico conuentu in Forcheim congregato, Rodulfum Sueuorum ducem in Romanorum regem elegere, hac conditione, ut sacerdotiorum inuestituras dimitteret, et, ne uelut hereditario iure, filios suos successores declararet. Quod ubi Henricus imperator audiuit, uehementi indignatione inflammatus, in Germaniam ingenti exercitu comparato regressus, bellum rebellibus principibus indixit: quod uario euentu prope in triennium protractum  est.

Anno uero 1080  . Pontificatus Gregorii uII. Pontifex, Laterani concilio multorum episcoporum et abbatum in Quadragesima congregato, Henrico rege bellis Germanicis implicito, cum ipsum nulla ratione ex hostium Germanorum manu euasurum sibi persuaderi posset, quod diu ante agitauerat, aliquotque decretis ante sensim prenotauerat, tunc primum  aperte euomuit. Constitutionem illam enim tunc primum edidit, qua imperatorem non solum auctoritate instituendi Romanum pontificem  , quam trecentis prope annis ante predecessores sui habuerant, sed et omnibus etiam ceterorum sacerdotiorum inuestituris priuare conatus est, omnemque episcoporum et abbatum instituendorum  rationem ad electionis capitulorum et monachorum formam reduxit. Cuius decreti exemplum sequens est:

»Patrum sanctorum statuta sequentes,« etc. Editum exstat infra in concilio Romano.

Simoniacos uero appellat, quotquot a manu laica alicuius beneficii inuestituram acciperent. Hoc uero  decreto procul dubio imperator Henricus, et omnes reges Latini, et occidentales petebantur  ; deinde episcopi et uniuersus clerus Galliarum, Germanie et Italie pulsabantur.

De episcoporum uero electione ita definiuit:

Quoties defuncto pastore alicuius Ecclesie alius est ei canonice subrogandus, instantia uisitatoris episcopi, qui ei ab apostolica sede, uel a metropolitano directus est, clerus et populus, remota omni seculari ambitione, timore atque gratia apostolice sedis uel metropolitani sui consensu, pastorem sibi secundum Deum eligant. Quod si corruptus aliquo uitio  aliter agere presumpserit, electionis perperam facte omni fructu carebit, et de cetero nullam electionis potestatem habebit; electionis uero potestas  omnis in deliberatione sedis apostolice, siue metropolitani sui consistat. Si enim is, ad quem consecratio spectat, non rite consecrando, teste B. Leone, gratiam benedictionis amittit, consequenter is, qui ad uanam electionem declinauerit, eligendi potestate priuatur.

His autem decretis, in duobus potissimum, maiestas et Romani imperii dignitas euertebatur; et quod longe peius erat, ea fundamenta iaciebantur, quibus Romani imperii potestas omnino labefactaretur.

De primo autem dicam: Erat tunc  consuetudo, ut ex omnibus orbis Latini partibus infinita prope hominum diuersarum conditionum millia aulam imperialem frequentarent. In his aderant diuersarum congregationum monachi, doctores, uiri litterati,  nobiles et ignobiles, qui omnes eo confuebant spe ducti, ut ab imperatore sacerdotia consequi possent, quemadmodum nunc usus est in Romana curia. Imperator enim non solum episcopatus omnes et abbatias, minoraque omnia sacerdotia, ut prebendas, canonicatus, preposituras et decanatus, et huiusmodi  conferebat, sed etiam, ut iam uisum est, Romanum ipsum pontificem designabat.

Si igitur Gregorii decretis locus esset, illico consequebatur ut omnis hec  aule imperialis maiestas obsolesceret, spe consequendi a Cesare sacerdotia sublata, que iam per electionem tradebantur, nullo amplius imperatoris interuentu, nec preterea  a tot diuersarum nationum illustribus doctrina et nobilitate uiris frequentari contigisset aula imperialis.

 Altera uero causa, qua imperator ualde urgebatur, que multo maioris momenti existimabatur, erat: quod si Cesar prelatorum inuestituras  amitteret, maiorem imperii sui, meliorem fortioremque partem deperderet, et maximarum calamitatum seminarium imperio faceret. Nam, quando priuilegia  Carolo Magno et Othoni I Augustis ab apostolica sede de prelatorum inuestituris concessa fuere, Ecclesie et episcopatus tunc  pauperes, tenues et sine tot redditibus erant. Postquam uero iuris imperii facta est eorumdem prelatorum electio, quemadmodum  et ceteri principes seculares imperii, tum Cesares, qui de religione bene mereri uolebant, sine imperii tamen preiudicio, ceperunt episcopos et abbates ob religionem, tanquam potiora imperii membra, pre ceteris laicis principibus honorare; profana ditione et ingentibus opibus honestare; arces, oppida, urbes, marchias, ducatus, prouincias, pedagia, telonea, uectigalia, portoria et multa alia, que imperii propria erant, episcopatibus concedere; que uel ex suis propriis bonis, que ad imperium pertinebant. uel ex alienis feudis erant  . Nam laicis principibus sine legitimo herede mortuis, eorum prouincias, que beneficiario iure ad imperium pertinebant, non aliis amplius laicis regulis, sed episcopis concedebant; atque hac ratione omnes episcopatus et  abbatias Italie, Galliarum et Germanie, imo totius orbis Latini, et denique ipsum pontificem Romanum, ex pauperibus ditissimos et maximos principes fecerant; ex eis scilicet opibus, que ante imperii iuris erant, in nulla re imperialia propterea iura minui existimantes: quippe quod certi essent eos omnes prelatos a se designandos fore, et non nisi iussu suo et uoluntate sacerdotia ipsa obtenturos. Gregorius igitur suis decretis dimidium  imperii Cesari tollebat. Nam episcopi nulla ratione adduci poterant, ut, que ab imperatoribus antiquis obtinuerant, dimittere et imperatori restituere uellent, cum ex sua eruendi essent potestate  nec imperator id agere poterat, ut  episcopi ea imperio restituerent, que ab imperatoribus non ut  episcopi, sed ut imperalia membra obtinuerant. Si igitur prelatorum designatio ab imperatore auferretur, et prelati retinerent beneficia, et alia, que imperii ante fuerant,  dimidium imperii omnino ab imperatore tollebatur.

Accedit quod maxime Cesarem angebat, quod si episcopi Germanie et Italie, cum ab imperatore electi et inuestiti essent, uix in officio contineri poterant, ne contra ipsum uarias et frequentes rebelliones molirentur, quid deinceps facturi essent, si omnino ex imperatoris potestate eruti et liberati essent, et in cuiusuis Ecclesie, capituli uel collegii potestate esset nobilissimi, et potentissimi episcopatus antistitem quempiam imperatori hostem  acerrimum eligere, qui maxime imperii ruine causa deinde esset  ?

He igitur cause sunt, que Cesarem et ceteros laicos principes quam maxime aduersus pontificem commouerunt, imperii enim uel omnino tollendi, uel in perpetuum stabiliendi causa tunc maxime tractabatur. Cesar enim imperii iura, et ea quidem summa omnino tueri, papa uero Ecclesie libertatem, nulla imperialis excidii ratione habita, asserere uolebat, indignum esse clamitans a manu laica sacerdotes creari, quanquam id per trecentos fere annos a Caroli Magni tempore  sub sexaginta et eo amplius Romanis pontificibus usurpatum esset. Maxime igitur imperatori laborandum erat, ne hec decreta starent, si imperii iura, imo imperium  ipsum saluum esse uellet, quod eiusmodi papalibus edictis procul dubio dissipandum esse existimabat  .

Pontifex etiam episcopos  , abbates ceterosque prelatos prima hac fronte his constitutionibus non minus sibi infestos reddidit, quam imperatorem ipsum: quibus necesse erat, aut episcopatibus carere et abbatiis, aut excommunicationi subiacere: aut episcopatus et abbatias de manu imperatoris suscipere. Quod enim tunc collegium uel capitulum auderet contra tam ueterem consuetudinem  , tot seculis coalitam, et semper usurpatam in locum demortui pontificis, uel abbatis nouum constituere presulem, imperatore potentissimo  inconsulto? Nam et eligentes, et electus antistes non solum uotis suis potiri non potuissent, sed et temerarii ausus statim penas imperatori luissent. Aut quis episcopus uel abbas, quanquam tute eligi a sue Ecclesie collegio potuisset, et preter imperatoris sententiam, sacerdotium assumere posset, uel auderet, qui statim a sua sede, alio ab imperatore subrogato, armata manu eiiciendus esset?  Fieri ergo non poterat ut, si quis episcopatum uel abbatiam adipisci uolebat, eam aliter quam ab imperatore acciperet, et presertim in prouinciis imperio subiectis. E contra, si quis ita ab imperatore sacerdotium suscepisset, statim ab episcopo Romano excommunicatione notabatur; quam homines hac tempestate in tantum timebant, ut ea una precipue Romani pontifices omnia, que desiderabant, se tandem consequi posse non dubitarint. Quod etiam illis ex uoto, quanquam non sine periculis et difficultatibus, postremo cessit. uix enim ab iis deuotus, alicubi diutino tempore consistere poterat, omnibus eum, tanquam pestem publicam, euitantibus, existimantibusque, si cum excommunicato agerent, se statim uiuos terre hiatu  absorbendos.

In maximis ergo angustiis et calamitatibus, nimiisque pressuris prelati Ecclesie tunc constituti erant, adeo, ut multi potius elegerint dignitatibus cedere, quam uel in imperatoris indignationem, si ab eo inuestituras, quod alia ratione fieri non poterat, non susciperent, uel in excommunicationem, si acceptassent, incurrere, ab omnibusque ludibrio haberi, et pro impiis et facinorosis reputari. Cesar quoque ipse, multique alii principes, et prelati fuerunt, qui Romani pontificis anathema, tanquam iniquum et iniustum, et preter leges factum, contemnebant, aliosque contemnere persuadebant et cogebant. Populorum tamen multitudo, et maxima  principum tam laicorum quam ecclesiasticorum pars, excommunicationem pape maxime uerebantur; uel, quod re ipsa sentirent; uel, in imperatoris odium, qui a multis Germanie principibus, et presertim Saxonibus, quos ut rebelles Cesar ipse frequentibus bellis attriuerat, ingenti odio habebatur. Ita enim sunt Germanorum principum animi  , ut non nisi coacti, imperatori a se electo parere uelint, auite tuende libertatis auidissimi.

Hoc igitur pape decreto quam maxime incitati sunt episcoporum Germanie et Italie animi; cui cum imperator nulla ratione obtemperare uellet, papa Gregorius tam ob hanc causam, quam ob eam rebellionem, quam post primam pacem, et absolutionem impetratam fecerat, et alia multa  crimina, de quibus a Saxonibus apud pontificem delatus fuerat, ipsum Cesarem denuo grauissimo anathemate notatum imperio priuauit; Rodulfumque, qui contra eum Augustus ab aliquot Germanis principibus creatus in schismate fuerat, confirmauit, et omnes ab Henrici sacramento absoluit: Guibertumque archiepiscopum Rauennatem precipuum imperatoris amicum, sacerdotio multatum,  ac plerosque alios episcopos, archiepiscopos et abbates, qui Henrici causam tuebantur, passim excommunicauit. Que omnia, cum ad imperatoris aurem peruenissent, ualde timuit, pontificisque audaciam  ueritus, statuit hominem preuenire, quem uidebat totas uires suas eo dirigere, ut se imperio priuatum, in ordinem cogeret  , imperiique maiestatem, et iura omnino euerteret. Pro certo etiam sciebat papam ipsum hosti suo Rodulfo constantissime adherere; se quoque ob friuolas, ut ipse dicebat, causas excommunicatum querebatur. Ipsum itaque pontificatu, alio suffecto, priuare omnino constituit.

Igitur eodem anno, qui salutis erat 1080, duo contra Gregorium papam concilia in Germania celebrauit.  Primum Moguntie in Pentecoste XIX, alterum uero in Italiam ueniens Brixine  in Noricis, XXX episcoporum. In quo etiam adfuerant principes laici omnes, qui imperatoris causam tuebantur, non solum Germanie, sed etiam Italie. Ubi ex imperatoris auctoritate factus est omnium consensus aduersus papam Hildebrandum; quem pseudomonachum totiusque uesanie pestiferum principem, et precipue sancte sedis inuasorem esse affirmantes, ab apostolica sede depellendum, quanquam inauditum et absentem, iudicauerunt; et ex imperatoris uoluntate Guibertum archiepiscopum Rauennatem ipsi subrogandum elegerunt.

Maximum hinc discordiarum initium exortum, quem electum tam rex Henricus, quam omnes principes,  et episcopi proni in terram adorauerunt  . Eius porro decreti, quo in concilio Brixinensi episcopi factionis Henriciane pontificatum Gregorio uII abrogarunt, conclusio hec fuit:  Quia, inquiunt, illum constat non a Deo electum, sed a se ipso in fraude, et pecunia imprudentissime obiectum, qui ecclesiasticum subuertit ordinem, qui Christiani imperii perturbauit regnum, qui regi catholico ac pacifico corporis et animi intentat mortem, qui periurum defendit regem, qui inter concordes seminauit discordiam, inter pacificos lites, inter fratres scandala, inter coniuges discordiam, et quidquid quiete inter pie uiuentes stare uidebatur, concussit: nos, auctore Deo, congregati in unum, legatis et litteris freti XIX episcoporum, die sancto preterite Pentecostes Moguntie  congregatorum, contra eumdem Hildebrandum procacissimum, sacrilegia et incendia predicantem, periuria et homicidia defendentem, catholicam et apostolicam fidem de corpore et sanguine Domini in questionem ponentem, heretici Berengarii antiquum discipulum, diuinationum ac somniorum cultorem,  manifestum necromanticum, pythonico spiritu laborantem, et idcirco a uera fide exorbitantem, iudicamus canonice deponendum et expellendum; et nisi ab ipsa sede, his auditis, descenderit, in perpetuum condemnandum. Actum uII Kalend. Iulii, feria u, indictione II.

 Cesar quoque Henricus hanc illi epistolam scripsit: Henricus Dei gratia rex, etc. Hildebrando, etc. Cum hactenus ex te ea que sunt Patris exspectarem, tibique in omnibus magna cum fidelium nostrorum indignatione obedirem, recepi abs te uicissitudinem, qualem oportebat ab eo qui uite regnique nostri perniciosissimus hostis esset. Nam cum primum omnem hereditariam dignitatem, que mihi ab illa apostolica sede debebatur, superbo ausu rapuisses,  longius inde progressus, regnum Italie pessimis artibus alienare tentasti, neque hoc contentus, in reuerendissimos episcopos, qui nobis ueluti dulcissima membra uniti sunt, manum mittere non timuisti, eosque superbissimis iniuriis, acerbissimisque contumeliis contra diuina et humana iura, ut ipsi aiunt, exagitasti. Que omnia, cum ego quadam patientia dissimularem, tu, hoc non patientiam, sed ignauiam existimans, in ipsum caput insurgere ausus es, mandans, que nosti, uidelicet, ut tuis uerbis utar, quod aut tu morereris, aut tu mihi animam regnumque tolleres, etc.

Hoc decreto et epistola ad se perlatis, Gregorius nichil timens, ut animos suorum confirmaret prouidit, Saxonibusque imperatoris hostibus, ut bono  animo essent, persuasit.  Falsum enim regem eo anno moriturum, constantissime, quemadmodum sibi diuinitus reuelatum fuerat, affirmabat. Et uerum quidem predixit: sed, fefellit eum de falso rege coniectura, secundum suum desiderium de Henrico rege interpretata. Nam, cum post concilium Brixinense antipapa Guibertus cum insignibus pontificalibus in Italiam uenisset, imperatoris aduentum exspectans, a quo armata manu Romam deduceretur; imperator uero in Germaniam contra Rodulfum profectus esset, prelio inter utrosque reges ad Iu idus Octob. inito, Rodulfus rex graui uulnere saucius, non longe post mortuus est. Rodulfo occiso, et rebus Germanie compositis, Henricus ingenti exercitu comparato, in Italiam uenit ut antipapam  Guibertum apostolice sedi, fugato Gregorio, per uim imponeret.

Quapropter anno Domini 1081  , festis paschalibus celebratis, imperator Henricus in Italiam cum exercitu ueniens, assumpto secum antipapa Guiberto, ad urbem in uigilia Pentecostes peruenit,  quam resistentibus sibi Romanis et Gregorio papa, fere per biennium obsedit; donec postremo anno Domini 1083 Nonis Iunii, tradentibus se Romanis, ingressus est. Pontifex Gregorius, Urbe partim ui, partim proditione ab Henrico occupata, in arcem Sancti Angeli, quam egregie munierat, cum suis se recepit. At cum nulla inter imperatorem et pontificem concordie uia relicta esset, imperator anno sequenti 1094, Gregorio adhuc in arce S. Angeli existente, de aliquot procerum et cardinalium Romanorum consensu, quos partim ui et metu, partim donis et pollicitationibus in sententiam suam traxerat, Guibertum archiepiscopum Rauennatem, ex eius auctoritate Brixine triennio ante Romanum pontificem designatum, in antipapam Dominico die Palmarum  Clementis III illi nomine imposito, inaugurari fecit: a quo proximo paschali festo cum uxore sua Berta imperator et Augustus coronatus est. Deinde ad arcem S. Angeli oppugnandam, in qua Gregorius uII permanebat, conuersus cum eam acriter urgeret, effecit ut pontifex coactus Robertum Guiscardum cum maximo Nortmannorum exercitu in auxilium suum euocarit, cuius aduentu imperator perterritus, Urbe cum antipapa aufugit. Robertus porro in Urbem ueniens, Gregorium arce eductum sue sedi Laterani restituit; sed audiens imperatorem, quem Urbe effugauerat, reparatis ex Tuscia et Lombardia uiribus cum antipapa Romam reuerti, simulque Romanorum inconstantiam ueritus, pontificem ex Urbe eductum secum Salernum urbem munitissimam perduxit, ut  ibidem, quousque pax daretur Ecclesie, permaneret. Ubi, toto anno 1084 et parte anni 1085 usque ad diem mortis sue commoratus est, cum imperator et antipapa Romam, eo interim tempore, et omne Ecclesie patrimonium occupassent.

Quibus factis imperator in Germaniam reuersus antipapam magna cum militum copia, et Romanis commendatum in Urbe reliquit.

Anno deinde, qui secutus est 1085, uir uita uenerabilis, prudentissimus, catholicus, Deo amabilis, hereticorum malleus indefessus, ecclesiastici iuris redemptor ac conseruator solertissimus, perpetuaque memoria dignus Gregorius papa uII, cum per aliquot menses Salerni fuisset, magna morbi ui premi cepit, exitusque de hoc mundo tempus sibi adesse  cognoscens, ante tertium sui obitus diem rogatus ab episcopis et cardinalibus, qui forte tunc cum abbate Cassinensi Desiderio aderant, quid de Romane sedis post obitum suum ordinatione iuberet, omnes hortatus est ut procul dubio nouum in sui locum pontificem crearent, omnibusque abbatem Desiderium proposuit tanto muneri parem. Preter id enim, quod is S. R. E. presbyter cardinalis esset, prudentia quoque summa et religione precipua, singulari principum beneuolentia amicitiaque pollelebat. Quod si hunc flectere nullatenus possent, ut pontificatum Romanum acciperet, aut Lugdunensem  archiepiscopum Hugonem aut Ottonem Ostiensem, siue Anselmum Lucensem episcopos eligere, quam ipse primum defunctus esset, studerent.

His ordinatis, cum tempus obitus sui iamiam appropinquare cognosceret, clamauit: »Dilexi iustitiam, et iniquitatem odio habui, et propterea exsul morior.« His dictis, et omnibus ecclesiasticis sacramentis premunitus, gloriosus et B. pontifex uIII Kal. Iunii, die Dominico, indictione 8, anno 1085, animam celo reddidit: ibidemque in ecclesia Sancti Matthei, que Salerni cathedralis est, honorificentissime est sepultus. uacauit eo mortuo propter temporis rerumque difficultatem Romana sedes annum unum.

Cum igitur in principe Romano imperium ab Ecclesia precisum grauiter percussum fuisset, Ecclesia  quoque Romana tanto pastore, qui inter omnes principes precipui zeli ac auctoritatis erat, orbata, dolorem non modicum sensit. Fuit enim hic pontifex uir constantissimus, recti propositi tenax, et qui a recta uia nec minis, nec precibus unquam ne latum quidem, ut dicitur, unguem discessit. Homo antiqui exempli, et priscis illis Romanis pontificibus, qui diuersa pro Christo cruciatuum genera pertulere, comparandus, audax, prudens, cautus, et maximus ecclesiastice libertatis assertor. Huic uni, cum omnes Latine Ecclesie, tum precipue Romana acceptum referre debet, quod libera sit et ab imperatorum manu eruta, quod tot diuitiis, opibus et profana ditione locupletata; quod regibus, imperatoribus, et omnibus Christianis principibus sit prefecta; a quo  postremo, ut omnia uerbo uno complectar, maximus iste eximiusque status, in quo Ecclesia Romana est omnium Christianorum domina; cum antea, tanquam uilis ancilla, non ab imperatoribus modo, sed a quouis principe Romani imperatoris presidiis fulto, premeretur, ab hoc maxime illius, et omni seculo tremende uenerandeque Romani pontificis, et infinite pene potestatis ius manauit. Nam etsi ante Romani pontifices tanquam religionis Christiane capita Christique uicarii et Petri successores colerentur, non tamen eorum auctoritas ultra protendebatur quam in fidei dogmatibus uel asserendis uel tuendis. Ceterum imperatoribus suberant  ; ad eorum nutum omnia fiebant: ab eis creabantur: de eis iudicare, uel quidquam decernere non  audebat papa Romanus  . Primus omnium Romanorum pontificum Gregorius uII, armis Nortmannorum fretus, opibus comitisse Mathildis, mulieris per Italiam potentissime confisus, discordiaque Germanorum principum bello ciuili laborantium inflammatus, preter maiorum morem, contempta imperatoris auctoritate et potestate, cum summum pontificatum obtinuisset, Cesarem ipsum, a quo si non electus, saltem confirmatus fuerat, non dico excommunicare, sed etiam regno imperioque priuare ausus est. Res ante ea secula inaudita. Nam fabulas, que de Arcadio, Anastasio, et Leone Iconomacho  circumferuntur, nichil moror  . Unde Otho Frisingensis, horum temporum scriptor: Lego, inquit, et relego Romanorum pontificum gesta, et nusquam inuenio aliquem eorum ante hunc Henricum a Romano pontifice excommunicatum uel regno priuatum, etc.

Ceterum ea que horum temporum cardinalis quidam Benno, Germanus, in gratiam imperatoris contra Gregorium uII scripsit, animus non est modo refellere, cum res ipse quas huic pontifici obiicit, partim false, partim ridicule sint, et nullius momenti: cui tum, quod hostis acerrimus Gregorii pape fuerit, tum ex his que dixi nullatenus fidem adhibendam censeo. Meam hanc sententiam confirmare possunt horum temporum scriptores, tam Germani quam Itali, qui  de huiusmodi perniciosa discordia tum ex instituto, tum obiter libros conscripsere; inter quos precipui fuere Paulus Bernriedensis  , presbyter Reginoburgi; Gerochus Reicherspergensis episcopus  , Lambertus Schaffnaburgensis Hirsenfeldensis monachus, Chunradus de Liechtenaw, omnes Germani. Ex Italis item Leo Marsicanus, episcopus Ostiensis; incertus auctor Bibliothece Palatine, qui huius pontificis uitam conscripsit, et nouissime Anselmus episcopus Lucensis, Gregorii ipsius cooperator indefessus; qui hymnos et alia que de Saluatoris nostri cruciatibus perscripta sunt, de Gregorio ipso interpretatus est, eiusque doctrinam eleganti libro scriptam confirmauit: uir litteris eruditus, ingenio acutissimus, facundia precipuus, et quod  omnibus maius est, in Dei timore et sancta conuersatione celeberrimus, ita ut tam in uita quam post mortem miraculis claruisse memoretur.

Is scribens ad antipapam Guibertum epistolam in qua illum preuaricatorem ac superbum uocat, atque inter alia: Ut ergo, inquit, de beato Patre nostro Gregorio dicam, quod de Cornelio scripsit beatus Cyprianus: Factus est Gregorius episcopus de Dei et Christi eius iudicio, de clericorum pene omnium, et, ut uerius dicam, omnium testimonio, de plebis, que tunc aderat, suffragio, de sacerdotum bonorum uirorum et antiquorum collegio, cum nemo ante se factus esset; cum Alexandri locus, id est Petri locus, et gradus cathedre sacerdotalis uacaret; quo  occupato in Dei uoluntate, atque omnium nostrum consensu ordinato, quisquis iam episcopus uoluerit fieri, foras fieri necesse est; non habeat ecclesiasticam ordinationem, qui Ecclesie non tenet unitatem, quisquis ille fuerit, licet multum de se iactans, sibi plurimum uindicans, profanus est, alienus est, foris est; et cum post primum secundus esse non possit, quisquis post unum, qui solus debet esse, factus est,  iam non secundus ille, sed nullus est, etc. Idem et alii multi scriptores prodidere.

Ceterum, ut hanc rem semel finiam, huiusmodi rerum occasione perniciosissima seditio, et heresis omnium pestilentissima Christianum populum hoc tempore maxime peruagata est, et orbis terrarum, si unquam, hac tempestate a cardine bellorum procellis iactatus est; et genus humanum undique armorum turbine inuolutum fuit, ita ut nullius schismatis tempore grauiora Ecclesiam pericula et calamitates passam fuisse legamus.

Gregorio uII expedito, nunc quis Clemens III antipapa fuerit, et res ab eo gestas aperiam.


CLEMENTIS III ANTIPAPAE ELECTIO.

Clemens III, qui in schismate contra Gregorium  papam uII ab imperatore Henrico Iu ut  imperii iura tueretur, antipapa creatus est. Fuit natione Italus, patria Parmensis, summo loco natus, ex familia Corrigia, que eius urbis aliquando principatum tenuit, Guibertus antea uocatus. Hic ab ineunte etate ad curiam imperatoris (que sacerdotiorum consequendorum causa [, ut fortunam suam experiretur, accessit, Chunrado Henrici III patre rerum potiente. Cum autem adolescens euasisset ingenio, facundia et prudentia clarus et nobilitate precipuus haberetur, paulatim in gratiam Henrici III peruenit; a quo permagnifice semper tractatus est. Apud uxorem uero eius Agnetem tantum gratia et auctoritate ualuit,  ut ipsum Italici regni cancellarium creari procurarit. Eum enim prouidum, strenuum et prudentem uirum in multis arduis negotiis experta fuerat. Quo tempore ad eius nutum, et uoluntatem totum imperii pondus uertebatur; in quo munere Henrico III Cesare Cadolum Pallauicinum in schismate contra Alexandrum II pontificem creatum maxime fouit, et, dum potuit, in pontificia dignitate protexit.

Ceterum Agnete imperatrice a rerum cura submota, quibus diu post Henrici III mariti sui mortem, quod puer erat adhuc filius eius Cesar Henricus, prefuerat; cum negotiorum imperialium morem tractandum pro rege puero Anno Coloniensis archiepiscopus ex principum consensu suscepisset,  Guibertus officio suo priuatus est; uercellensi illi episcopo subrogato, cum multorum imperii procerum inuidiam ob uirtutem contraxisset. uerum, cum Henricus Cesar adolescens e tutorum potestate exiisset, cognita Guiberti industria et uirtute, eum inter intimos amicos, et consiliarios suos acciuit; et non longe post archiepiscopum Rauennatem designauit. Mortuo Alexandro II per aliquod  tempus in officio permansit, et Gregorio uII, qui ei successerat, paruit. Cum uero eius ab imperatore animi alienationem cognouisset, pontifice, cui obedientiam prestiterat, prodito, ad imperatorem se contulit, eumque uehementer ambitione inflammatus, contra papam Gregorium concitauit. Quo postremo Brixine ex imperatoris auctoritate pontificatu priuato, anno 1084, pontificatus eiusdem Gregorii uII, Guibertus ipse imperatoris iussu uII Kal. Iulii, indictione 3, ab episcopis qui in eo conuentu aderant, eidem pontifici subrogatus est, et Clemens III appellatus; qui in schismate contra Gregorium uII, uictorem III, Urbanum II et Paschalem II, sedit annos plus minus XXI, anno deinde 1084, Rome XI Kal. Aprilis, die Dominico Palmarum  ab episcopis Bononiensi, Mutinensi et Placentino, cum cardinales deessent, inauguratus, proximo Paschali festo imperatorem Henricum cum uxore Berta coronauit. Audito uero Roberti Guiscardi Nortmannorum ducis aduentu, qui in auxilium Gregorii uII in arce Sancti Angeli conclusi ueniebat, imperator et antipapa Urbe excesserunt: Guibertus quidem in Lombardiam, imperator uero in Germaniam, ubi anno sequenti 1085 Moguntie episcoporum Germanie synodo congregata, ordinationem Clementis III et abrogationem Gregorii uII confirmari iussit. Quo tempore Herimanno primum, deinde, eo mortuo, Egberto alio regibus a Saxonibus contra se creatis, ita nouis bellis ciuilibus implicari cepit, ut rebus Italicis amplius sic uacare non posset.  Porro autem Roberto Guiscardo ex Urbe cum Gregorio uII discedente, Guibertus ad eam reuersus cum imperatoris prefecto arcem S. Angeli et omnia fere eius loca obtinuit.

Audita interim Gregorii uII et qui illi successerat, uictoris III, morte, cum Urbanum II suffectum esse cognouisset, tum primum intellexit aduersariorum suorum odium in se perpetuum esse, seque nunquam pontificatum Romanum pacifice obtenturum. Quare toto Urbani II pontificatu uario  cum Hildebrandina factione Marte conflixit, modo Urbe extorris, modo ea potius scilicet, prout sibi secunda uel aduersa Romanorum et imperatoris studia erant, eam tamen maiore Urbani II pontificatus parte obtinuit Urbano ipso Urbe fugato.

 Paschali porro II creato, cum aduersus eum seditionem et bellum ciuile astrueret, tandem in arce S. Angeli, que sui iuris adhuc erat, mortuus est, et ad ecclesiam Rauennatem, in qua sepultus est, translatus pontificatus anno XXI, Christi uero 1101. Fuit hic Clemens uir utique litteratus, ingenio, eloquio, nobilitate ceterisque animi et corporis dotibus instructissimus, et persone reuerentia admodum clarus; et, qui forsitan Deo placuisset, nisi ui et ambitione inflammatus, ea que sibi non licebant, tentasset; nec Roma tunc, nec Rauenna bene usus; et qui supra unum papam Gregorium uiuentem, quanquam,  ut ipse dicebat, coactus, ascendit, et tribus sibi inuicem succedentibus superuixit: extorris diu utraque sede, et Romana et Rauennate, malens, ut sepe dicere solitus erat, se apostolici nomen nunquam suscepisse. Cuius cadauer postmodum, pace inter Henricum u et Paschalem II facta, de sepulcro, ubi quinquennio iacuerat, abstractum, crematum est iussu Paschalis II, omniaque eius acta in synodo Laterani congregata irrita facta sunt.

De eo ita quidam horum temporum auctor scribit: Guibertus, qui post prestita domino suo beate memorie Gregorio uII fidelitatis iuramenta, et obedientiam septem annis exhibitam, inuasit apostolicam sedem, Henricumque imperatorem absoluit ab obseruatione iurisiurandi, quod apud Canusium Lombardie  oppidum olim Gregorio pape prestiterat, eum Romam attraxit, et cum eo pugnare Ecclesiam Romanam cepit. Ii uero qui ex parte Gregorii ultra montes erant, cum imperatorem in Italia commorari cognouissent, aduersus eum rebellare disponunt. Contra hos imperator accedens, uario belli euentu, plurimis preliis sepe pugnauit, magne utrinque cedes, incendia plurima direptionesque contigere. Relictis tandem in Germania copiis ad obsistendum sumptu tum suo, tum conductitio milite, Romam et suburbana omnia rapinis, incendiisque et cedibus, quanta potuit, acerbitate uexauit: tandem Simone suo, pretio magis quam uirtute, in apostolica sede locato, imperii ab eo accepit coronam, tam non fauentibus sibi suisque complicibus Romanis, quam non  contradicentibus, atrocissimam mouit persecutionem. Huius rei gratia, totius fere imperii Romani Ecclesie desolate, et religio Christiana dissipata, et plus quam uiginti millia hominum, agente Guiberto, plerisque locis sunt cesa. Qui etiam, pulsis catholicis episcopis et abbatibus, aliisque Ecclesiarum prepositis, doctrina et religione prestantibus, sceleratos et illitteratos singulis urbibus, monasteriis ecclesiisque prefecit; sepe singulos, plerumque binos, annis singulis magistri sui Simonis mercimonio exsecrando substituens in depredandis locis sanctis sibique non fauentibus Christianis, imo ipsis quoque fauentibus, dum non essent qui armato resisterent, longe lateque seuitia Neronis et Decii perdita uoluntate grassatus est.  Idem uero, qui multo rectius demens papa, quam Clemens dictus esset, in oppido suo, quod argenteum dicitur, excelsa fabricata turre prestolatus Simoniacos angelos, cum quibus uolando in paludem Stygiam rueret, Deo, per omnia, Gregorio pape fauente, cruribus suis confractis, cum illi nemo apostolicam obedientiam exhibuerit uel reuerentiam, preter imperatorem eiusque complices, uel qui se illi propter auaritiam, que est idolorum seruitus, uel perpetuo, uel ad tempus sub iurisiurandi sacramento crediderunt: quorum plurimi, quibus eius perfidia claruerat, dum exsecrabilis diuina immolaret sacrificia, non adesse tolerabant, scientes eum nullo Romano successisse  pontifici; sed perfidum, periurum, inuasorem, et Simoniacum Gregorio pape superadditum fuisse. Catholici uero, qui zelo Dei fidem ac religionem tuebantur, Gregorio pape, sanctitate ac religione prestanti adherebant. Ita Leo episcopus Ostiensis libro III  Historie Cassinensis.

Ceterum mortuo Clemente III uacauit in sua obedientia  sedes aliquot dies. Nam in schismate contra Paschalem papam II aliquot habuit successores studio imperatoris Henrici in Italia ab eius prefectis, ducibus et fautoribus infelici satis ipsis exitu creatos; quorum primus fuit Albertus quidam Attellamus, dein Theodoricus et Maginulfus  .





NOTITIA EX CONCILIIS MANSI.


 Gregorius, huius nominis septimus, antea Hildebrandus appellatus, omnium consensu legitime creatus est pontifex anno Christi 1073. Hic patria Soanensis natus est in Tuscia, humili loco, parente fabro; sub protectione sancti Petri educatus. Adolescens nactus est magistrum Laurentium, Amalphitanum archiepiscopum, quem non maleficiorum, sed sanctorum principem eius temporis fuisse testatur irrefragabilis testis Petrus Damiani. Preter Laurentium habuit quoque magistrum Ioannem Gratianum archipresbyterum, postea papam Gregorium sextum nominatum, quem secutus est in Germaniam cum se pontificatu abdicasset, eaque occasione apud Cluniacenses permansit. Cum Leone nono, quem purpura pontificali indutum, et per manum laicalem  munus episcopale assumentem increpauit, profectus est Romam, suoque consilio Brunonem postea Leonem nominatum eligi precepit; factus Romane Ecclesie subdiaconus. Post obitum predicti Leonis ablegatus est a clero Romano ad imperatorem, petens ab eo ut, cum rebus Ecclesie perturbatis sibi id non licebat, Romanum pontificem non suo sed cleri nomine eligeret, electumque contra inuasores defenderet. A uictore, quem eligi postulauerat, in Galliam ablegatus, Lugduni Simoniacum quemdam archiepiscopum ad confessionem criminis miraculose adegit: qui cum in hymno glorificationis, quem Hildebrandus eum recitare mandauerat, Spiritum sanctum efferre non potuisset, proprio ore confessus est se Simonie crimine pollutum esse. Ibidem S.  Hugoni monasterii Cluniacensis abbati Christum assidere, quidque agendum uel dicendum foret eidem suggerere uidit. Berengarium etiam Andegauensis Ecclesie archidiaconum in concilio Turonensi ad hereseos sue iteratam abiurationem et catholice fidei professionem adegit: tantum abest ut, quod calumniatur Benno, Berengarianam heresim defenderit aut sectatus fuerit. Cumque post obitum Stephani IX Benedictus, eius nominis X, pseudopapa schismaticus, sedem apostolicam inuasisset, missus est ad Agnetem imperatricem, petens ab ea ut future electioni Gerardi Florentini episcopi, qui appellatus  est Nicolaus II, consentire non grauaretur. Quod cum feliciter impetrasset, opera Godefredi ducis schismaticum expulit, et legitimum pontificem in possessionem quietam introduxit. Eiusdem consilio optimo post obitum Nicolai electus est Alexander II, expulsusque est Cadalous Parmensis episcopus et pseudopontifex, quem regii ministri et fautores aduersus Alexandrum in thronum apostolicum euexerant. Et quanquam statura pusillus esset, tamen gratia miraculorum et prophetie erat omnibus admirabilis. Nam ad miraculum supra recensitum hoc addidit longe mirabilius, quod, cum ab Hugone Cluniacensis monasterii abbate longius abesset, cognouerit cogitationes mentis illius, quibus intra se sibi loquens dicebat: Homuncionem exilis stature,  despicabilis parentele, tumere et metiri altiora, quod tot mundane potestates nutum illius prestolarentur. Cum eodem abbate orans Christum sibi astantem, angelumque uibrantem gladium uidit, et futuram mortalitatem predixit. Petro Damiani, qui per somnium oculorum lumen sibi amisisse uisus erat, somnium eiusdem exponens dixisse scribitur: Nequaquam, ut times, propinque est mortis indicium, sed familiaris tibi aliquis exstinguetur, qui tibi charus sit sicut oculus. uere sibi illud per obitum Dominici Loricati contigisse fatetur Petrus Damiani in epistola ad Alexandrum papam. Sanctum Annonem Coloniensem archiepiscopum, de iure regio in electione Romani pontificis uiolato conquerentem ita informauit, ut in synodo Mantuana desuper  celebrata ipse consesserit atque definierit, Alexandri iustam, Cadaloi iniustam et illegitimam electionem fuisse. His de causis, Alexandri pontificis totiusque cleri Romani iudicio dignus est habitus qui, dum uiueret Alexander, cancellarius Romane Ecclesie constitueretur, eique defuncto in sede pontificia subrogaretur.

Eodem die quo Alexander obierat, nimirum X Kalendas Maii, omnium cardinalium consensu et subscriptione, totiusque populi et cleri approbatione in pontificem electus est inuitus, cum preconio uirtutum earum que in decreto electionis, initio  epistolarum Gregorii collocato, recensentur. Ob amorem et cultum erga suum educatorem, gratitudinis ergo, uoluit nominari Gregorius; et ad confirmandam illius legitimam sedem, atque ad redarguendam nonnullorum sententiam de spurio eiusdem pontificatu, ut supra dixi in Gregorio sexto, uoluit dici septimus; ut scilicet sextum intermedium uerum et legitimum sedis apostolice pastorem fuisse indicaret. Hunc Lambertus Schaffnaburgensis nominat uirum sacris litteris eruditissimum, et in tota Ecclesia tempore quoque priorum pontificum uirtutum genere celeberrimum. Marianus Scotus his diebus in Germania scribens eumdem Gregorium uenerabilem predicat, atque ab eo statuta decreta recitat et laudat. Sigebertus, et si Henricianas partes  contra Romanos pontifices fouerit, Gregoriique nimiam seueritatem incusarit, tamen nunquam ausus est dicere illegitimum fuisse creatum pontificem. Otto Frisingensis episcopus, eruditissimus scriptor hec de Gregorio uII: »Forma gregis factus, quod uerbo docuit, exemplo demonstrauit, ac fortis per omnia athleta se pro muro domui Isrel ponere non timuit.« Unus Ursergensis abbas, idemque schismaticorum patronus, Bennoni schismatico cardinali inherens, eius scriptorum quedam capita recitat, non tamen ut ille spuriam omnino fuisse electionem Gregorii ausus est affirmare, sed ista tantum: »Cum absque regis consensu solis tantum Romanis fauentibus hunc apicem conscendisset, sunt qui illum non canonice constitutum, sed tyrannice  papatum sibimet asseuerent usurpasse, pro qua re et a nonnullis episcopis abdicatus est.« Sed quam ista de non adhibito consensu regis Henrici falsa sint, patet ex actis uite huius Gregorii, in quibus refertur quod, cum ille ad regem scripsisset ne uigore concessi priuilegii facte electioni assensum preberet, rex non modo non dissenserit, sed missa legatione factam electionem confirmarit, eiusque consecrationi per legatum interfuerit. Idem affirmat Lambertus Schaffnaburgensis loco supra allegato. uideant ergo nouatores, qua ueritate subsistant ille calumnie quas princeps schismaticorum cardinalium Benno huius optimi maximi pontificis moribus, electioni et fidei opponit. uideant quo duce et auctore cathedram Petri  impugnent, quamque grauiter impingant, qui uno, duobus, uel tribus ad summum schismaticorum fautoribus adherescentes, et a triginta duorum probatissimorum scriptorum, quos pro Gregorii defensione reuerendissimus et illustrissimus cardinalis Bellarminus in controuersia de Rom. pontif. libro Iu, capite 13 nominatim recenset, sententia et auctoritate temerarie recedunt. Tempore pontificatus, preter illam uigilantiam quam omnibus prope regibus et episcopis totius orbis diligenter custodiendis impendit, post primam illam legationem ad Henricum regem destinatam, Hugonem Candidum sancte Romane Ecclesie cardinalem in Hispaniam ablegauit, ut, recuperatis a Mauris Hispanie ciuitatibus,  iura, tributum et censum sedi apostolice dari solita exigeret. Cumque Michel Constantinopolitanus imperator per litteras Gregorio de suscepto pontificatu gratulatus esset, ea occasione captata Dominicum patriarcham uenetum causa componendi schismatis ad eum ablegauit. Quartam legationem misit ad Wratislaum ducem Bohemie, ut censum solueret pro ducatu Bohemie, ut, post usum mitre concessione Alexandri pape acceptum, se facturum uoto nuncupato Deo pollicitus fuerat. Anselmum episcopum electum monet ne a rege Henrico inuestituram accipiat, antequam rex Romane Ecclesie de communione cum excommunicatis habita satisfecerit. Saxones in regem ob nefanda eius crimina concitatos, aliumque regem eligere  conatos, scripto suo cohibuit. Quintam legationem misit in Germaniam ad Ecclesias eiusdem Germanie et Gallie a labe Simonie expurgandas. Rex ob crimen allegatum debita penitentia peracta eosdem honorifice suscepit: ne uero concilium in Germania ea de causa per legatos haberetur, persuasione Liemari Bremensis archiepiscopi obstitit; quasi hac de causa non ab aliis quam a Bremensi uel Moguntino sedis apostolice uicariis synodum congregari oporteret. Legati Romam reuersi rem gestam pontifici exposuerunt. Liemarus secundo ad sedem apostolicam citatus factus est inobediens, rebellis et schismaticus, resistensque iussibus legatorum et ipsius pontificis regem aduersus pontificem  commouit, idque boni quod mente conceperat infelix princeps huius instigatione aruit. Sed accidit Dei singulari beneficio ut, cum aduersus Romanam Ecclesiam principes seculi et potentiores episcopi conspirarent, pro defensione eiusdem sedis Agnetem regis Henrici matrem, Beatricem, et Mathildem, eius filiam adhuc puellam et uirginem, quanquam Godefrido nupta fuisset, affines excitarit. Unde haud dubie originem sumpsit illa multorum calumnia, quam ad sui expurgationem uulgabant concubinarii, quod post factum diuortium inter Mathildem et Godefridum, pontifex Mathildis amplexibus furtiuis frueretur: quam calumniam non tantum suo tempore Lambertus, uerum etiam hac nostra etate ex regesto epistolarum Gregorii  Baronius tam erudite et solide refutauit ac detexit, atque a mendaciorum inuolucris uindicauit, ut nemo post hac nisi calumniator et hereticus fabelle mendaci aures prebere possit. Ut magno Christiane religionis bono non solum Saracenos exercitu expugnaret, sed etiam Orientalem Ecclesiam schismate ab Occidentali diuisam uniret, Armenos a fide catholica penitus aberrantes ad recte fidei tramitem restitueret, plusquam quinquaginta millia militum conscripsit et collegit. Ab Henrico, post Saxones subiugatos, postque eam uictoriam insolentiore facto cepit contemni, Guiberti antiqui schismatici, postea uero Rauennatis episcopi, dolo et fraude a Cincio Romano prefecto inuasus, captus, et in carcere detentus est, quousque per populum tumultuantem,  et tam immane scelus ulcisci paratum, eriperetur, atque pristine libertati restitueretur. Sed cum Romano populo uindice tantum scelus irritum redditum esset, idem Guibertus accepta a papa licentia Rauennam se contulit, ibique conspirationem rebellium episcoporum Longobardorum machinatus fuit. Henricus timore Saxonum solutus contempsit implere ea que apostolice sedis legatis ante promiserat, atque excommunicatos a pontifice recepit et fouit. Quem contemptum cum pontifex non diutius tolerandum esse putasset, eumdem regem ad dicendam causam per legatos Romam citauit ad synodum proxima quadragesima congregandam. Excepit ille legationem, sed magna cum contumelia pontificis eosdem postea abiecit, indictoque Wormatiensi  conuenticulo pontificem absentem de criminibus obiectis condemnatum per sententiam deponi, eamque ipsi insinuari curauit. Legatis Romam reuersis, habita est postridie synodus, in qua dum illi iniurias sibi irrogatas retulissent, littereque a rege misse recitate fuissent, una cum rege Henrico Sigefridus Moguntine, Wilhelmus Traiectensis, et Robertus Bambergensis Ecclesie archiepiscopi excommunicati fuerunt. Latam sententiam pontifex omnibus subditis a iuramento fidelitatis absolutis intimauit, eamque Deus contra excommunicatos Henrici fautores episcopos interuentu mortis pessime exsecutus fuit. Saxones a rege defecerunt, et aduersus eum formidando apparatu prelio insurrexerunt. Similiter etiam principes Germanie maiores  episcopi, omnesque fideles, quos, dum pontifex rogatu Hermanni Metensis episcopi commonuisset ut regem ad penitentiam hortarentur, Triburie conuentum indixerunt; in quo, dum de alio rege Germanie eligendo ageretur, Henricus per legatos pacem rogauit et emendationem morum promisit: aliquoties repulsam passus, hac tandem lege receptus est, ut, dimissis excommunicatis quos fouebat, Romano pontifici se submitteret, seque per Romanum pontificem a uinculo excommunicationis absolui procuraret. Paruit rex, ueniensque in Italiam a pontifice absolutionem obtinuit. uerum schismaticorum et concubinariorum episcoporum instigatione accidit ut uix in Germaniam reuersus, iterum  in pristina relaberetur. Nam cum Guiberto aliisque quibusdam rebellibus nouam coniurationem aduersus pontificem fedissimam contraxit. Quod dum principes Germanie cognouissent, inconsulto Gregorio Rudolphum, Sueuie ducem, in regem elegerunt, ductumque Moguntiam a Sigefrido consecrari curarunt. Re bellica contra Rudolphum suscepta et feliciter gesta factus elatior, Gregorium contemnere  cepit, quem, sibi suoque regno timens, hactenus se colere et obsequiis frequentare simulauit. Qua de causa iterum Rome synodali consensu excommunicatus, regno, quod Rudolpho collatum fuit, digne priuari promeruit. Ille uero, habito cum schismaticis conciliabulo Brixiensi [Brixinensi], in absentem depositionis sententiam ferri, eique Guibertum schismatis auctorem, sepe excommunicatum et depositum, in pontificatu subrogari mandauit. Cumque interea Rudolphus rex obiisset, eiusque nece res Germanie in tutiore statu collocate essent, in Italiam parauit aduentum, ut Gregorium papam, quem sibi infensissimum putabat, e sede Petri deponeret, eiusque aduersarium Guibertum antipapam in ea collocaret. Cumque urbem Leoninam binis  uicibus frustra tentatam et obsessam post biennium sue persecutionis expugnasset, Guibertum Rauennatem periurum, depositum et anathematizatum, apud sanctum Petrum per Mutinensem et Ariminensem episcopos iam multis ante annis depositos et excommunicatos inthronizauit, eique Clementis III nomen imposuit. Ipsam uero Romam eiusue ciues non nisi per triennalem obsidionem auro tandem et pecunia expugnauit, quam armis uincere non poterat. Gregorius papa cum paucis nobilibus in castellum Sancti Angeli se recepit: interea coronam imperii, quam Gregorius schismatico et excommunicato imperatori solemni ritu conferre usque ad sanguinem recusauerat, Clemens antipapa regi schismatico imponit, et pseudoimperatorem pseudopontifex  constituit. Cumque in Auentino monte se contineret, urbisque obsidionem indefesso studio prosequeretur, Gregorius a Roberto Northmannorum duce subsidium, quod Romane Ecclesie per iuramentum promiserat, implorauit. Qui statim nouis copiis congregatis in Italiam aduolans Henricum fugauit, ipsumque pontificem felicissime liberauit, omnesque pseudocardinales, quos Guibertus pseudopontifex creauerat, uel saltem a uero pontifice abstraxerat, urbe expulit. Quibus expulsis, Gregorius concilium Rome congregauit, quo pseudopontificem cum pseudoimperatore Henrico iterum excommunicauit. Postea ab urbe recedens Cassinum aduenit, atque inde ad dedicandam basilicam sancti Matthei  apostoli Salernum se contulit, ibique permansit usque ad obitum, qui contigit uigesimo quarto Maii, anno Christi redemptoris 1085, cum sedisset annos duodecim, mensem unum et dies tres. Sanctitate et miraculis post mortem clarissimus, sepultus est intra basilicam sancti apostoli et euangeliste Matthei, quam paulo ante obitum diuino cultui consecrauerat.





APOLOGIA PRO GREGORIO uII CONTRA SECTARIOS In qua insunt hactenus inedita quedam pro eodem pontifice opuscula BERNALDI Constantiensis presbyteri, Auctore et editore Iacobo GRETSERO, Societatis Iesu theologo.


 Incredibile prorsus et inexplicabile est, quanto odio hodierni nouatores in pontifices Romanos, priscos iuxta ac recentiores ardeant; et quot modis hoc suum non humanum, sed plane Tartareum odium testentur, palamque faciant; in quibus primum locum obtinent mendacia, maledicta, conuicia, figmenta, commenta innumerabilia, quibus omnes propemodum libros suos complent ac inferciunt; tam immodice et impotenter, ut multi ex horum officina profecti libri nil uideantur aliud esse quam unum quoddam perenni et nusquam interrupto filo contextum mendacium et conuicium. Nec ullius superi uel inferi reuerentia moueri se sinunt, ut moderatius agant, et sobrii hominis cogitationem uel ad punctum temporis suscipiant; et quamuis apertissime  falsitatis conuincantur, et in manifestariis pseudologiis et ledoriis deprehendantur, nullum tamen ruboris signum edunt, sed calumnias, etsi ab omni uero alienissimas, ingerunt, oggerunt, occinunt, recinunt, priuatimque et publice ingeminant, ut pontifices Romanos omnibus exosos inuisosque efficiant, memores illius Dolus an uirtus, falsitas an ueritas, quis in hoste requirat?

Quanquam autem uix inueniatur hereticus, presertim uerbi preco, et secte sue per scriptorum monumenta propugnator, qui in hac arte non excellat, omnibus tamen, ut omnium primus, palmam preripuit Lutherus, cuius charte usque adeo maledicentia in summos pontifices referte sunt, ut uix me capiam pre admiratione, quomodo fiat, ut ullus  mortalium maledicentissimo et furiosissimo huic conuiciatori fidem habeat? Quid, fidem habeat? imo et locum inter prophetas et propemodum inter ipsos euangelistas et apostolos concedendum suffragio suo decernat. Non longe abierim. uel ultimum Lutheri librum De papatu per diabolum fundato et erecto inspice; quem uicinus iam et maturus Stygi composuit et in publicum dedit; qui nichil aliud est nisi continuus quidam in papam furor, isque nec humanus, nec belluinus, sed plane diabolicus, ita ut nulla dubitatio me teneat, ipsum salutis nostre capitalem hostem, et omnium calumniatorum archistrategum et progeneratorem, libri huius parentem esse: et quecunque in eo continentur, Lutherum, dictante diabolo, in chartam retulisse.

 uerum enim uero fremant isti, frendeant, insaniant, manus, pedes, calces et capita demum sua in petram, super quam sedes apostolica fundata est, illidant; qui habitat in celis, irridebit eos, et Dominus subsannabit eos . Conuiciis tonent, fulminent, fulgurent, millenis maledictis et mendacissimis figmentis apostolice sedis antistites lacerent ac lancinent; nos cum D. Augustino lib. II Contra Petilianum, cap. 51, palam et intrepide illis recinimus: Cathedra quid tibi fecit Ecclesie Romane, in qua Petrus sedit, et in qua hodie Anastasius  sedet: uel Ecclesie Hierosolymitane, in qua Iacobus sedit, et in qua hodie Ioannes sedet: quibus nos in catholica unitate connectimur, et a quibus uos nefario furore separastis? Quare appellas cathedram  pestilentie, cathedram apostolicam? si propter homines, quos putas legem loqui, et non facere, nunquid Dominus iehsu Christus propter Phariseos, de quibus ait: »Dicunt enim, et non faciunt;« cathedre in qua sedebant ullam fecit iniuriam? Nonne illam cathedram Moysi commendauit, et illos, seruato honore cathedre, redarguit? Ait enim: »Super cathedram Moysi sedent: que dicunt facite; que autem faciunt, facere nolite: dicunt enim, et non faciunt.« Hec si cogitaretis, non propter homines quos infamatis blasphemaretis cathedram apostolicam, cui non communicatis, sed quid est aliud quam nescire quid dicere, et tamen non posse nisi maledicere?

Porro ut aliqui uita et moribus minus laudabiles et commendabiles cathedram Petri obtinuissent,  uel tenuissent, quid inde? Quandoquidem de prepositis mali, ut ait S. Augustinus, epist. 166, securam fecit plebem suam, ne propter illos doctrine salutaris cathedra deseratur, in qua coguntur etiam mali bona dicere. Neque enim sua sunt, que dicunt; sed Dei, qui in cathedra unitatis doctrinam posuit ueritatis. Etiamsi in illum ordinem episcoporum, inquit idem S. Augustinus, epist. 165, qui ducitur ab ipso Petro usque ad Anastasium , qui nunc eamdem cathedram sedet, quispiam traditor  per illa tempora subrepsisset, nichil preiudicaret Ecclesie, et innocentibus Christianis, quibus Dominus prouidens ait, de prepositis malis: »Que dicunt facite, que autem faciunt nolite facere.

 Memento, inquit S. Augustinus lib. II Contra Petilianum, cap. 47 et 61, sacramentis nil obesse mores malorum hominum, quo illa uel omnino non sint, uel minus sancta sint, sed ipsis malis hominibus, ut hec habeant ad testimonium damnationis, non ad adiutorium sanitatis. Hinc propter Phariseos facinorosos et improbos, non precepit Dominus deseri cathedram Moysi, in qua utique figurabat suam; dicens quippe illos super cathedram Moysi sedentes dicere et non facere; monet tamen populos facere que dicunt et non facere que faciunt: ne cathedre sanctitas deseratur, et propter pastores malos, gregis unitas diuidatur. Presertim cum ex tot pontificibus paucissimos sectarii designent, quibus nominatim scelera et flagitia obiectent, idque non ex certis probatisque  testibus et auctoribus, sed ex illis, quibus ueritas in postremis erat; qualis nostra etate sectarii illi potissimum, qui res gestas pontificum sese litteris commendare professi sunt, inter quos Baleus Latine, et Nigrinus Germanice suis in operibus plures mendacissimas fabulas de pontificibus confinxerunt, uel a sui similibus ardelionibus confictas chartis intexuerunt, et ad posteros suos transmiserunt, quam noctu, cum sudum est, stelle in celo luceant; quibus contumeliis et criminationibus impulse et uentilate leues palee extra aream Dominicam euolant et auolant; non item ii, quorum pedes supra petram statuti et firmati sunt, que crimina et scelera, si etiam uera et presentia uideremus, inquit S. Augustinus, epist. 162, ad episcopos Donatistarum,  et zizaniis propter frumenta parcentes, pro unitate toleraremus, non solum nulla reprehensione, sed etiam non parua laude nos dignos diceret, quicunque Scripturas sanctas non corde surdus audiret. Tolerat Aaron multitudinem idolum exigentem, et fabricantem, et adorantem. Tolerat Moyses aduersus Deum tot millia murmurantia, et toties offendentia sanctum nomen eius. Tolerat Dauid Saulem persecutorem suum, sceleratis moribus celestia deserentem, magicis artibus inferna querentem occisum uindicat. Christum etiam Domini propter sacramentum uenerande unctionis appellat. Tolerat Samuel nefandos filios Heli peruersosque filios suos, quos populus, quia tolerare noluit, diuina auctoritate accusatus, diuina seueritate corruptus est. Tolerat  denique ipsum populum superbum, contemptorem Dei. Tolerat Isaias, in quos tam multa uera crimina iaculatur. Tolerat Ieremias, a quibus tanta perpetitur. Tolerat Zacarias Phariseos et Scribas, quales illo tempore fuisse Scriptura testatur. Scio, me multos pretermisisse: legant, qui uolunt; legant, qui possunt eloquia celestia; inuenient omnes sanctos Dei seruos, et amicos semper habuisse, quos in suo populo tolerarent, cum quibus tamen, illius temporis sacramenta communicantes, non solum non inquinabantur. sed etiam laudabiliter sustinebant, studentes, sicut ait Apostolus, »seruare unitatem spiritus in uinculo pacis .« Attendant etiam post Domini aduentum, ubi multo plura huius tolerantie per totum  orbem inueniremus exempla, si omnia scribi, et in auctoritatem redigi potuissent: tamen hec ipsa, que habemus, aduertite. Tolerat ipse Dominus Iudam, diabolum, furem et uenditorem suum: sinit accipere inter innocentes discipulos, quod fideles nouerunt, pretium nostrum. Tolerant apostoli pseudoapostolos, et inter sua querentes non que Iesu Christi; Paulus, non sua querens, sed que Iesu Christi, cum gloriosissima tolerantia conuersatur. Hec pulcherrime S. Augustinus.

Si ergo unitatis et concordie gratia, ut schisma uitetur, male oues tolerari debent, quanto magis eum ob finem ferre oportebit malum pastorem, si quando obtingat?

Nec uerbis et libris solum iniuriosissimis et contumeliosissimis  in pontifices Romanos heretici deseuiunt, sed et sculpturis, celaturis, statuis, imaginibus, picturis turpissimis, et quarum aliquas nullus honestus oculus absque rubore uultus intueri queat. Nimirum sectarii mutuantur ab ethnicis, hereticis et schismaticis non tantum peruersas opiniones et perniciosa dogmata sed etiam criminandi, et tam profana quam sacra subsannandi libidinem, presertim illam, que Ecclesie presules et ordines picturis et imaginibus incessit; idque, ut demonstrem, non repetam ueterem illum in frustrandis bestiis mercenarium noxium, qui, ut est apud Tertullianum in Apologetico: Picturam proposuit cum eiusmodi inscriptione: Deus Christianorum ononychites. Is erat auribus asininis, altero pede ungulatus,  librum gestans, et togatus: dicere enim possent nouatores, factum hoc cessisse in ignominiam ipsius Christi; quasi, que ipsi, pari propemodum ludificatione commiserunt in uicarium et seruos Christi, non redundent in contemptum Christi. Sed preteribo, ut dicebam, mercenarii huius nequitiam, ut ex Niceta uitam Ignatii patriarche Constantinopolitani conscribente planum faciam, istos uerissimos et plane germanos imitatores esse Photii et Photianorum schismaticorum, in primis Gregorii Syracusani, qui, ut sanctum Ignatium, uerum et legitimum patriarcham, omnibus exosum inuisumque redderent et de sede deturbarent, infinitas aduersus illum criminationes commenti sunt, composito etiam libro, non sine contumeliosis imaginibus, opera  Gregorii Syracusani pictoris et fictoris egregii concinnatis, de quibus hec, que sequuntur, iam iam nominatus Nicetas:

Ut uero omnis iniquitas, que contra sanctum illum Ignatium fuerat perpetrata, manifestior fieret, Deus, »qui comprehendit sapientes in astutia eorum, et consilia prauorum dissipat ,« in Basilii imperatoris animum consilium ingerit, ut mittat ad Photium, et omnia scripta, que a patriarchio discedens acceperat, absque ulla temporis mora, ut mitteret, ei preciperet. Ille uero iureiurando affirmabat, licet falso, nichil tale se inde accepisse propter festinationem recedendi. Dum uero hec a Photio preposito Bahane dicerentur, ipsius Photii famuli  magna cum festinatione septem saccos scripturarum plenos, plumbeo sigillo signatos ad Calamonem illi propinquum locum transtulerunt, occultandi causa. Quod cum famuli prepositi uidissent, et ab eorum manibus illos abstulissent, ad imperatorem attulerunt. Quibus apertis, inueniunt duos libros auro et argento deforis bracteatos, et serico tectos, intus uero litteris ualde pulchris et ornatis descriptos; quorum alter continebat septem actiones synodicas, que nunquam exstiterunt nec acte sunt, aduersus Ignatium; sed tantum diabolico consilio frustra sunt excogitate, et singularum actionum hec, que sequuntur, initio depicta habebantur, opera uidelicet, Syracusani illius Gregorii cognomento Asbeste. Erat enim bonus ille uir pingendi peritus, puto pro additamento  suorum malorum. Et depictus ibi erat Ignatius.

In prima quidem actione Ignatium depinxit, qui trahebatur et uapulabat. Supra uero illius caput ita scripsit: DIABOLUS. Non horruisti blasphemie excessum? Si enim patremfamilias Beelzebub uocauit, quid facere debebat familiaribus eius? 

In secunda iterum actione Ignatium depinxerat sputis conspurcatum, magna ui tractum, cuius inscriptio talis erat: PRINCEPS PECCATI.

In tertia uero actione Ignatium exauctoratum pinxerat, et eius inscriptio hec erat: FILIUS INIQUITATIS.

In quarta itidem actione, eumdem Ignatium anathemate atque exsilio damnatum posuit, et inscriptio  erat: SIMON MAGUS.

In principio deinde quinte actionis uinculis Ignatium circumdatum pinxerat et uinctum, cuius erat inscriptio: EXTOLLENS SE SUPER OMNE QUOD DICITUR DEUS.

In sexta uero actione depinxit Ignatium damnationi traditum; eius est inscriptio: ABOMINATIO DESOLATIONIS.

In septima tandem et extrema actione depinxit Ignatium protractum, ut illi caput amputaretur; et inscriptio talis erat: ANTICHRISTUS.

An non uides, amice lector, prodromos sectariorum nostrorum, imo doctores et magistros? An non sicut illi olim Ignatium, ita hodierni nouatores; Ecclesie catholice presules, presertim summum  pontificem, ignominiose et probrose depingunt? Picturisque probrosissima queque scommata adiungunt. uidesis, oro, imaginem illam pape, que frontispicio eius libri, qui Apiarium inscribitur, prefixa est. uide illam, quam preposuit Spannenbergerus, predicans Lutheranus famoso libello, cui titulum fecit: Wider die bosen Sitten ins Teuffels-Kahrnoffelspihl. Item illam, que apparet in uestibulo libri, cui nomen, das Wolffgesang. In tomis Latinis et Germanicis Lutheri inuenies Papasellum, commentariis Philippi illustratum, quem Illyricus pro cognatione et affinitate sua cum illo, denuo separatim euulgandum, et nouis glossis, uel potius calumniis et mendaciis illustrandum censuit.

 Quid dicam de Passionali Lutheri, quod exstat, tom. I nouorum operum German. Lutheri, que Aurifaber collegit? Eiusdem farine est Passio illa Christi, ubi Pontifex, cardinales, episcopi, monachi Caiphe, Anne, Pilati, Herodis, lictorum et carnificum Christi personas gerunt.

Anno 1527 euulgauit impius Paracelsus triginta imagines dedecoris et probri in pontificem Romanum plenissimas. Exstant in Appendice ad tomum X Operum Paracelsi. Quarum ne ipse auctor uideretur, commentus est, se eas nescio quibus in antiquis monumentis uel parietibus inuenisse, quas hoc ipso anno 1608 fanaticus quidam sectarius Ioannes Rudrauff in commentitio illo suo de cometa anni superioris commentario  rursus in lucem protulit, et uanissimis exegesibus illustratum scilicet iuit.

Retulit easdem cum Paracelsi adnotationibus, notisque marginalibus Adami Durischii, et exegesibus Ioannis Adrasderi, terre filii, ignobilis sectarii, in suum duodecimum Centenarium Ioannes Wolfius, qui id unicum cure studioque habuit ut quidquid usquam in pontifices, episcopos, monachos, moniales, totumque ecclesiasticorum et religiosorum statum et ordinem probrosum ac contumeliosum legerat, audierat uel ab aliis acceperat, id in unum fascem comportaret ac colligaret, ut scurris et sannionibus semper esset in promptu copiosa materia, quotiescunque linguam uel stylum in pontificem et  alios stringere lubet; quando autem non lubet? Nec refert quod Paracelsus, Wolfius et huius tribus alii nomen Ioachimi abbatis pretexerunt, quia nemo ignorat istos sic esse fictos et factos ut sub aliorum nominibus, quasi uelamentis, suam nequitiam et improbitatem, quantum fieri potest, operiant. Nec dissident ab his uaticinia triginta Ioachimi abbatis, ut uocat Wolfius, centenario mendaciorum duodecimo, contumeliosis imaginibus, hereticorum studio, expressa.

Eiusdem generis est eiusdem Paracelsi Prognosticatio triginta duabus figuris seu imaginibus constans, quam a Schramo, predicante Neoburgico, ex Germanico in Latinum sermonem translatam idem Wolfius decimo sexto mendaciorum et calumniarum suarum  centenario intexuit, ut et antitheses Christi et Antichristi, a nescio quo sectario, Simone Rosario maledicentissimis uersibus compositas, additis nefariis et flagitiosis iconismis, ut odium pape, quem fanaticus petaster semper Antichristum et Plutonem appellitat, per ipsos oculos profundius in lectorum et spectatorum mentes delabatur. Quo etiam pertinet gemina effigies Iulii II pontificis, anno 1512 et 1513, et duplex illa quam Wolfius exhibet anno Christi 1580, nimirum, in decimo sexto impudentie heretice centenario, utramque effinxit Wolfius, ex epistolis Beze, testis fide dignissimi, scilicet qui, ut omnem suspicionem noui plasmatis deuitet, antiquitatem comminiscitur, que forsan etatem nostram  non transcendit; aut si transcendit, ab aliquo Wicleuista, uel Hussita descendit.

Mirum dictu! nouatores nostros, quando sculpturam, picturam, uel celaturam quampiam inueniunt, oculos nunquam ad se et suos reflectere, sed e uestigio ad pontificem et pontifici addictos, presertim sacerdotes et monachos recurrere, totumque illud symbolum de his, non de se et suis interpretari. Tales sunt ille imagines, quas in decimo sexto mendaciorum suorum centenario, et Lutherano Herbrando refert et explicat Wolfius, inuentas, si non mentiuntur nouatores, Argentorati in primario templo. Cur enim asinus stans ad aram catholicum sacerdotem, diuini sacrificii mysteria peragentem, significet, et non potius predicantem mense sue  astantem, et Lutherane uel Caluiniane cene fercula coquentem, maxime talem qui, ut orthodoxorum sacerdotum simius, uestibus certis indutus, missam Germanicam celebrat, ut in nonnullis ubi Lutheranismus regnat, urbibus fieri solet. Tu dicis esse sacrificum. Ego predicantem esse contendo, et euincam cum euictionis tempus uenerit.

Pari modo asinum ex libro, quem catus tenet, mysteria, que non ego, sed predicantes norunt, lectitantem, aio esse predicantem, seu Lutheranum seu Caluinianum. Nec alios quam istos representat illa imago, in qua porcus et hircus gestant funus, uulpem scilicet dormientem. Eodem spectat illa que ursum aque consecrate urceum gestantem; et lupum crucis baiulum, ac leporem daduchum, et ut  uoce ecclesiastica utar, ceroferarium nobis exhibet. Omnia hec aptissime in predicantes quadrant, ut facili labore ostendi posset, si res et occasio ferret.

Eosdem ad uiuum representat effigies, quam ibidem Wolfius, seu Lupus, nomini suo consentaneis moribus preditus fabulator, ex Herbrando lectorum oculis contemplandam proposuit. Lupus indutus cuculla monastica  in suggestu stat, prioribus pedibus, quasi manibus librum tenens, ex quo nonnulla recitare uidetur, mihi equidem ignota, sed Wolfio et Herbrando, aliisque lupine lingue gnaris notissima. Infra cathedram uulpecula adest, quasi in insidiis. E regione anseres complures, singuli rostris suis rosaria  tenentes, et Lupo concionanti auscultantes. Astat et iuxta anseres quasi custos, fatuus in suo habitu. Elegans profecto Lutheranorum et Caluinianorum predicantium inconismus et delineatio. Qui uolet, commentarium adiungat, reperiet uberem commentandi materiem.

Quam bene Wolfius suam operam locasset, si hec talia et , eo quo spectant, hoc est ad suos predicantes, retulisset. Nunc quid aliud egit quam quod se incredibili calumniandi pruritu arsisse palam ostendit? Et tamen tomos suos Lectionum memorabilium et reconditarum titulo uenditat? Anne lectio memorabilis, legere et coaceruare ea, que quiuis ex infime plebis cemento in papas,  sacerdotes, monachos et moniales exspuit? An lectio recondita, colligere et in unum cumulum conglobare, quidquid infamium chartarum ab ullo unquam propemodum scurra foras protrusum et in uulgus datum fuit? Recondita sane lectio euoluere talium tenebrionum fimeta, oleta, cloacas, et quidquid sordium continent; id studiose egerere, inque faciem et os lectorum et spectatorum ingerere.

At misso nunc aliquandiu immani isto Lupo, seu Wolfio, de imagine Babylonice meretricis bestie septem capitibus, et decem cornibus predite insidentis, et poculum aureum manu tenentis, mora mera fuerit dicere. Nil certius est apud sectarios quam hac effigie papam Romanum ad uiuum representari. Quapropter nusquam non est obuia, procumbentibus  ante eam, uenerationis et adorationis gratia, ipsis terrarum regibus et imperatoribus, nec absterret eos, quamuis in imperio degentes, ab hac sacrilega temeritate catholici imperatoris metus et reuerentia, quia iam pridem omnem metum ex pectore omnemque reuerentiam ex uultu absterserunt.

Quo animo Lutherus in papam, cardinales, episcopos totumque ecclesiasticum ordinem fuerit, planum testatumque facit cum alias sepissime, tum in libro illo diabolico contra Papatum, de quo supra; ubi ita furit Islebius Furippus, interprete ex Germanico Mattheo Iudice, clamosissimo et seditiosissimo predicante: Nunc agite, o Cesar, reges, principes, et magnates, et quicunque prehendere potestis, apprehendite. Maledicta sit manus otiosa et ignaua. Et  primum eripite pontifici Romam, Romandiolam, Urbinum, Bononiam, et omnia que tenet et possidet eo nomine quod pontifex sit; nam ille est possessor pessime fidei; mendaciis ac fraudibus acquisiuit omnia. At, quid dico mendaciis et cedibus? Imo blasphemiis suis, et idololatriis imperio Romano subtraxit, et eripuit, et sibi subiecit, et mercedis loco sua superstitione innumeras animas ad inferos deduxit, sicut ipse iactitat, d. 40, cap. si papa, etc. Deinde, magistratus debebat pontificem, et cardinales, et reliquos eius ordinis, et superstitionis, et impure sanctitatis consortes capere, eisque, ut blasphemi solent puniri, linguas per ceruicem extrahere et precidere, ac patibulo eas ex ordine redigere, ad eum plane modum, quo ipsi bullis suis signa appendere solent, licet hec pena  longe inferior et mitior esset ipsorum blasphemiis et idololatriis. His rite peractis, posset eis sane concedi ut in patibulo inter coruos, aut in inferno inter diabolos, unum aut quot, pro arbitratu suo, uellent, celebrarent concilia.

In eodem libro sic insanit uesanus apostata: Ego uero, si Cesaris essem loco, hoc actutum agerem: cunctos nebulones illos nefarios, pontificem, cardinales, et reliquos eius farine homines, una quasi catena connexos et succinctos, haud longius quam ad tria milliaria, Ostiam nimirum, abigerem, soluti enim et discincti, uix tam procul abirent eo quo nollent. Est autem in eo loco piscina quedam, quam Latini mare Tyrrhenum uocant, salubre balneum contra  omnes lues, languores, et morbos immunde sanctitatis pontificie, et omnium cardinalium et totius cathedre pestilentie. In id uero istos mollissime collocatos, lauarem strenue. Quod si contingeret ut aquam ferre abhorrerent, quemadmodum male feriati et obsessi solent ad aquam trepidare, aliquid illis adiicerem de petra, supra quam ipsi et Ecclesia eorum fundata est; imo clauibus illis aliquid annecterem, quibus omnia possent soluere, que in celo, et in terra sunt, ut aque imperarent que uellent. Pastorale etiam pedum ac clauam illis oporteret in procinctu esse, quibus aque impingerent alapas, adeo graues ut sibi ex ore et naribus sanguis exundaret. Postremo etiam cum illis uaderent pascua sua, quibus in balneo se recrearent ac reficerent, nimirum uniuersa decreta,  decretalia, sexti, Clementine, extrauagantes, bulle, indulgentie, littere butyrales, caseales, lacteales, de collis ipsorum suspense, propter omnimodam securitatem. Ausim quiduis deponere, si non ad dimidiam horam in eo balneo in fundum submersi, ab omni sua egritudine, languore, et lue liberentur. Hec Lutherus.

Qui, ut inquit Mattheus Iudex predicans, eamdem sententiam paucis annis ante obitum suum pinxit imaginibus illis, que Witeberge impresse sunt, et postea Iene recuse, in quibus pontifex et cardinales patibulo, seu cruce suspenduntur, circumuolitantibus cacodemonibus, qui animas eorum excipiunt, et in infernum deferunt, hoc inscripto titulo: Digna merces  pape Sathanismi, et cardinalium suorum, his subiectis rhythmis Germanicis:

Wie zeitlich gestrafft solt werden
Bapst und Cardinal auf Erden,
Ihr Lasterung uerdienet het,
Wie ihr Recht hie gemalet steht.
Quod si pena corporali
Nunc essent afficiendi
Et cardinales et papa,
uere eorum blasphemia
Istam merita mercedem
Quam sic cernis hic depictam.

Hec nefarius Iudex de sacrilego Luthero. Que et Schlusselburgius libro de Adiaphoristis repetit, ne seditionum scintille olim accense exstinguantur.

 Neque solum Lutherus coloribus supplicium, quod pape, cardinalibus, episcopis et omnibus ecclesiasticis infligendum censebat, efformandum curauit, sed alia non pauca, que spurcissime et fedissime contra papam eo in libro eructauerat depingi uoluit; que picture adeo sunt fede, spurce et abominande ut, teste ipso Illyrico, in libello contra Interimistas et Adiaphoristas, multi ex Lutheranis earum conspectu grauissime offensi fuerint, totumque hoc contumeliarum infandum genus ex potu uel senio deliranti iam Luthero assignandum existimauerint, quamuis Illyricus, ut erat crasse Minerue filius, longe aliter statuat, et istas Lutheri imagines in hara et cloaca pictas, tantum non adoret, contra proprium suum de imaginibus non adorandis decretum.

 In colloquiis symposiacis Lutheri, titulo de Antichristo, mentio fit imaginis Luthero oblate; in qua papa Romanus cum Iuda ex loculis et clauibus suis suspensus uisebatur. Mirifice placuit Luthero hec effigies; inque eum sensum accepit quasi diuini numinis iusta uindicta aduersus papam fuerit; ut qui Lutherum cum suo Euangelio damnare non formidasset, laqueo dignus per hanc picturam declararetur.

At de conuiciis et contumeliis uerborum, et picturarum, quibus aduersarii Romanos pontifices petulantissime et flagitiosissime traducunt, et ludibrio exponere student, copiosissime a nobis dictum est in quatuor apologiis contra Misenum, et in responso ad theses Hunnianas. Non pauca itidem attigimus  lib. III De pontifice, ubi de Antichristo actum, cuius occasione istiusmodi maledicta et mendacia, que sectarii inflatis faucibus crepant, quantum satis erat, castigauimus et profligauimus.

Tametsi autem heretici, hac tempestate, in Romanos presules summo furore incurrunt et debacchantur, nichilominus quosdam ex eorum censu et ordine delegerunt, quos impotentius et impudentius insectarentur et conuiciis dilacerarent. Ex horum numero precipuus esse uidetur Gregorius uII, prius Hildebrandus dictus, qui pontificatum iniit anno Redemptoris 1073, mortuus anno 1085, ut quidem cardinalis Baronius tomo II tempora putat. Hunc pontificem ita passim uenenato suo ore, stylo, calamo flagellant  sectarii, ut eum uix sinant esse hominem; sed procul infra naturam et societatem humanam ablegent; ducem et auspicem secuti partim insitam sibi mentiendi, et omnes pontifices Romanos criminandi pruriginem; partim Bennonem pseudocardinalem, qui de Gregorio uII commentarium mendaciis et inscitia refertissimum posteritati raliquit, quem, ut gemmam pretiosissimam, catalogo testium Lutherane ueritatis Illyricus intexuit; ex quo centuriatores quoque undecimam suam centuriam multarum pseudologiarum et criminationum accessione locupletiorem reddiderunt; quo insuper Wolfius mendaciorum suorum centenarium undecimum insigniter exornauit. Quem item Reinerus Reineccius Lutheanus uel Caluinianus hereticus, anno salutis 1081, Francofurti  cum Helmoldo et Arnoldo Lubecensi iterum typis excudendum curauit; quod pauca, ut ait, Bennonis superessent exemplaria, grandi scilicet reipublice Christiane iactura; cuius multum interest, ut huiusmodi calumniarum centones durent ac perennent, ut qui calumniandi et mentiendi artem discere et factitare cogitant, exemplar, et quidem perfectissimum in quod intueantur et cum quo se conforment, habeant.

Ante hos omnes anno Domini 1535 publicauit Bennonem Orthuinus Gratius cum aliis quibusdam male sanis chartis, quas se, nescio, in quo manuscripto codice reperisse dicit. Bellarminus probabile arbitratur hunc librum, titulo Bennonis, ab aliquo heretico Lutherano fuisse confictum et publicatum.  uociferatur Sutliuius: Mendacium et impudentiam Bellarmini redarguit Orthuinus Gratius in Fasciculo rerum expetendarum et fugiendarum, qui librum hunc, licet alioqui pontifici amicissimus, edidit. Quam Gratius Romano pontifici amicus fuerit, satis superque indicat Fasciculus, uel potius fascis ille calumniarum et criminationum, quem exiguo sane bono Ecclesie, et nullo cum honore suo in lucem dedit. Quam bonum factum fecisset, si codicem illum tineis et blattis depascendum reliquisset.

Nec bona est hec consecutio; nec Bellarmini suspicionem eneruat: Orthuinus edidit Bennonem: ergo non est ab aliquo Lutherano confictus; nam ab anno Domini 1517 usque ad annum 1535 uaria a Lutheranis confingi potuerunt, et reipsa itidem conficta  sunt. Nec ea solum, que Lutherum antecesserunt, coniecit Gratius in suum Fasciculum, sed et alia Luthero synchrona; ut testantur Grauamina Germanie in comitiis Norimbergensibus oblata; epistola Adriani uI ad principes Germanos, declamatio Hutteni contra donationem Constantini. Constitutio ad remouendos abusus, et ordinatio ad uitam cleri reformandam, Laurentii cardinalis, et alia huius generis. Nam quod Sutliuius dicit, similia Bennonianis de Gregorio scribi ab Urspergensi, et Sigeberto, et auctore uite Henriciane, impudens commentum est. Licet enim Urspergensis Gregorio parum beneuolus fuerit, multoque minus Sigebertus, neuter tamen illorum horribilium criminum de quibus a Bennone accusatur, eum insimulauit; imo nec auctor uite  Henriciane neque etiam is qui pro Henrico Iu apologiam conscripsit, ut infra suis locis monebo. Nec nisi perfricta fronte Sutliuius Schaffnaburgensem opponit: nichil enim in eo Bennonianum apparet, ut nec in Helmoldo, quorum de Gregorio uII testimonia paulo post producentur.

Licet autem cardinalis Bellarminus lib. uI De pontifice, cap. 13, Gregorium nostrum copiosissime et doctissime ab hereticorum criminationibus asseruerit, allatis plurimis iisque grauissimis scriptoribus, quorum multi eo ipso seculo uixerunt, quo Gregorius apostolicam sedem rexit, et partim quoque non tantum eruditione, sed et uite sanctimonia ac miraculis claruerunt; qui longe alia et aliter scribunt et testantur, quam mendaciorum ille faber et  architectus Benno; quia tamen pauci sunt, quibus copia suppetit omnium eorum auctorum, quos Bellarminus pro Gregorii uII innocentia heretice impudentie opponit, uisum est non abs re fore, si ipsorum testimonia uerbatim exscriberentur, et lectorum oculis subiicerentur, et postea breuiter mendacia et probra Bennonica refellerentur, si tamen opus refellere, que tot tantisque testibus adductis et auditis sponte sua corruunt. Agmen igitur ducat.

I. Anselmus, episcopus Lucensis, cuius exstant tomo uI antique lectionis cl. uiri D. Henrici Canisii libri duo apologetici pro Gregorio uII contra Guibertum archiepiscopum Rauennatem, antipapam, sub Clementis III nomine, quem imperator Henricus III,  uulgo quartum appellitant, Gregorio legitimo pastori opposuerat. In primo itaque lib. sic compellat Anselmus Guibertum pseudopontificem: Noli itaque dicere, quia uniuersalis Ecclesie curam suscepimus. Quomodo enim tibi commissa est Ecclesia: quem constat non intrasse per ostium, quod Christus est, sed aliunde ascendisse, ut furem?  Apostolica enim, et uniuersalis Ecclesia suum habebat pastorem. Ut enim de B. Gregorio, patre nostro, dicam, que de Cornelio scripsit Cyprianus: factus est episcopus de Dei et Christi eius iudicio, de clericorum pene omnium, et, ut uerum dicam, omnino omnium testimonio, de plebis, que tunc adfuit, suffragio, de sacerdotum antiquorum et uirorum bonorum collegio, cum nemo ante se factus esset, cum Alexandri locus,  Petri, uel gradus cathedre sacerdotalis uacaret. Quo occupato, et de Dei uoluntate, atque omnium nostrum consensu ordinato, quisquis iam episcopus fieri uoluerit, foras fiat necesse est, nec habeat ecclesiasticam ordinationem, qui Ecclesie non tenet unitatem. Quisquis ille fuerit, licet de se multum iactans, et sibi plurimum uendicans, profanus est, alienus est, foris est; et cum post primum secundus esse non possit, quisquis post unum, qui solus esse debet, factus est, non secundus ille, sed nullus est.

Citat et recitat hec uerba abbas Urspergensis in Chronico, ex epistola, ut ait, Anselmi ad Guibertum: que uidetur fuisse diuersa ab his duobus libris, ut etiam arbitratur Baronius in Appendice ad tomum XII Annalium. Nec improbabile est Anselmum ad  eam alludere uerbis illis in ipso primi libri uestibulo occurrentibus: Scripsi tibi pauca cum multo dolore et sincere caritatis affectu, ut cognoscens errorem tuum redires ad cor, etc.; sed quia uerba tua iniquitas et dolus, et noluisti intelligere, ut bene ageres , audi interea, etc. Qui sic etiam Guibertum alloquitur: Tu uero aliunde ascendisti, et non uocatus a Deo accessisti, noli usurpare tibi tanti curam regiminis. Sicut enim iam dictum est: Si Gregorius in Ecclesia fuit, qui apud te etiam constitit, iudex a nullo condemnari potuit, manifestum est, te ab Ecclesie radice precisum aruisse, nichilque habere potestatis ac iuris.

Quis uero iste Anselmus Lucensis? an unus ex triuio, cuius testimonium primo statim auditu difflari  et dissipari queat? Minime uero. Audi Urspergensem in schismaticorum, quam in Gregori uII partes ceteroqui proniorem: Anselmus episcopus, uir litteris apprime eruditus, ingenio acutissimus, facundia precipuus, et quod omnibus maius est, in Dei timore et sancta conuersatione nominatissimus, adeo ut tam in uita, quam post mortem referatur miraculis clarus.

De eodem Anselmo auctor, qui uitam eius litteris mandauit apud Baronium, tomo II, anno Christi 1086: Anno Incarnationis Domini nostri Iesu Christi millesimo octogesimo sexto, episcopatus uero sui decimo tertio, indictione nona, finitis iam annis septem excommunicationis Henrici quondam regis, post  transitum autem felicissimi pape Gregorii uII mense nono, die uero uigesimo tertio, obdormiuit in Domino uenerabilis dominus et Pater noster Anselmus Lucensis episcopus, decimo quinto Kal. Aprilis, in ciuitate Mantuana, presidente reuerentissimo episcopo Ubaldo, atque dominante ibidem nobilissima duce et marchionissa domina Mathilda.

Subdit idem auctor: Tertia nocte post sanctissimi Patris  uenerandam dormitionem, quedam contracta persona, que una semper manu et posterioribus serpebat potius, quam gradiebatur; que etiam in domo nepotis episcopi annum unum, et duos menses, ac dimidium manserat apud predicti Patris tumbam, meritis ipsius sana erecta est in prima noctis uigilia: sequenti uero die circa tertiam   horam, fertur, quod quedam a natiuitate ceca ibidem fuerit illuminata, quam Brixiensis comitatus incolam tunc audiuimus.

Breuitatis causa describere pretermittimus, inquit Baronius, octoginta insignia miracula, que ibidem a sancto edita fuerunt usque ad quinquagesimum diem ab eius obitu, quo idem auctor ille scribebat. Hic igitur tantus uir, doctrina et miraculis celebratissimus, an non uel solus sufficeret oppilandis impuris faucibus Bennonis et similium Gregorii uII calumniatorum, licet nullus alius exstitisset, qui contra mendaciloquum Bennonem pro Gregorio uII staret?

II. Auctor, qui uitam S. Anselmi Lucensis scripsit, Gregorio et Anselmo synchronus, imo huius  etiam discipulus: Ille  mitram capitis sui transmisit isti, Anselmo uidelicet, tanquam potestatem suam ligandi, et soluendi, sed et miracula, credo, faciendi. Nam non multo post, cognoscentibus nobis omnibus, per ipsius consilium, et fidem magnam, preclara quedam fecit Deus per eamdem mitram mirabilia. Inter alia enim reuerentissimus dominus Ubaldus, Mantuanus scilicet episcopus, multis iam annis grauissime spleneticus, toto corpore ulceratus, presertim in cruribus, sic, ut uix quomodolibet stare posset, uix etiam iacere uel sedere; qui et multa in medicos erogauerat, nichilque profecerat, apposita eadem mitra, ubi maior ingrueret dolor, pristine redditus est sanitati.

Beatus itaque talis, et tantus magister Gregorius,  miracula fecit multa uiuus, et mortuus: fecit quidem et bonus discipulus eius Anselmus; magister quidem in Deo, discipulus in Deo, et in beatissimo magistro, etc. In extremis suis, sicut ab ipsius capellanis suis didicimus religiosis: Post omnia, inquit, dilexi iustitiam, et odio habui iniquitatem ; idcirco morior in exsilio. Et quidem in uita sua, quod magister ac discipulus docuerunt, hoc et in morte quasi testamento confirmauerunt. Ille, nempe Gregorius, quos obedientes tibi uiuens adhuc benedixit, moriens quoque commendauit. Henricianos uero penitus penitusque, nisi post magnam demum conuersionem et penitentiam reprobauit: hic, nempe Anselmus, presentibus nobis, et in uerbo Domini precepit,  ut in fide et doctrina beatissimi pape Gregorii permaneremus. Hec auctor ille.

Testatur et Berchtoldus Constantiensis, in suo Chronico, S. Anselmum, et uiuum et uita functum, plurimos incitasse et confirmasse, ne ad schismaticorum castra transitionem facerent. uerba Berchtoldi sunt hec: Beatus Anselmus quondam Lucensis episcopus, ipso eodem sue depositionis anno, innumerabilibus cepit miraculis coruscare; qui post obitum uenerabilis pape Gregorii uII fideles S. Petri contra tyrannidem Henrici, adhuc in carne uiuens, multum incitauit; sed multo plus post obitum suum miraculis coruscans, eosdem contra eumdem persistere confortauit, unde et pars Henrici de die in diem cepit deficere, catholici autem in fidelitate S.  Petri non cessauerunt proficere.

Idem auctor uite S. Anselmi: Ante omnia id studii semper habuit, quatenus sanctissimum magistrum suum papam Gregorium imitaretur in omnibus, adeo ut discrepare ab illo prorsus nollet, etiam in aliquo. Illius semper meritis tribuit quidquid in ipso fuit, dum uitam rememorauit monasticam, et solitariam, quam se crebro fleuit amisisse, etc.

Idem scriptor uite S. Anselmi: Defuncto papa Alexandro, dum sanctissimus Gregorius in Romanum pontificem, Spiritus sancti instigatione, ac uoto communi clericorum et laicorum diu renitens esset electus, ut sequeretur eum ipse in omnibus, in Lucanam Ecclesiam est et ipse electus episcopus, atque ab illo postmodum consecratus. Igitur, dum aliquanto tempore  non semel, aut bis, sed sepius cum eodem religiosissimo ordinatore suo moraretur, uitam eius considerauit ineffabiliter mirabilem, et mirabiliter ineffabilem; quia, cum de omnibus et singulis finibus seculi fieret ad eum concursus, omnibus satisfaceret; ueritas uera, ac iustitia nunquam ori eius defuit. Primo  in ipsis secularibus negotiis sepius excessit mente, exhilarato spiritu suo celesti contemplatione: at si priuatus interdum exstiterit, reuelationibus etiam diuinis iucundatus et confortatus. Huius, inquam, uestigia dum exsequi feruenter desiderat, incipit obliuisci mundum, etc.

III. Acta uaticana de rebus gestis Gregorii uII apud Baronium, tomo XI, anno 1073: Defuncto  Alexandro papa, et in Lateranensi Ecclesia honorifice tumulato, dum Hildebrandus archidiaconus esset in eius exsequiis occupatus, repente factus est in ipsa Ecclesia maximus cleri et populi Romani concursus, clamantium et dicentium: Hildebrandum archidiaconum B. Petrus elegit. Quo audito, idem archidiaconus nimis expauit, et quasi extra se raptus, cucurrit ad pulpitum, cupiens populum ipsum frequentem sedare, et a sua intentione recedere et retrahere: sed Hugo Candidus cardinalis, ubi omnium uota in archidiaconum conuenisse indubitanter cognouit, citius precucurrit, et populum ipsum in hunc modum allocutus est dicens: Ecce, karissimi fratres, scitis et indubitanter cognoscitis quod a diebus  beati Leonis pape hic archidiaconus, tanquam uir prudens atque probatus, hanc sacrosanctam Romanam Ecclesiam plurimum exaltauit, et ciuitatem ipsam ab imminentibus periculis liberauit. Unde, quia idoniorem ad Ecclesie regimen inuenire nequimus, nos, episcopi cardinales, unanimiter ipsum nobis, et uobis in pastorem, et episcopum animarum nostrarum eligimus. Et continuo uniuersitate populi et cleri acclamante: Dominum Gregorium papam S. Petrus elegit; indutus rubea chlamyde  et papali mitra insignitus, inuitus et merens in B. Petri cathedra fuit inthronizatus.

Iu. Acta publica electionis Gregorii uII prout exstant in Regesto epistolarum ipsius Gregorii, tomo III epist. decretalium Rom. pontif., et tomo III  conciliorum noue edit. Colon.: Regnante Domino nostro Iesu Christo anno clementissime Incarnationis eius millesimo septuagesimo tertio, indictione et luna undecima, decim. Kal. Maii, feria secunda, die sepulture domini Alexandri, bone memorie, secundi pape: ne sedes apostolica diu lugeat proprio destituta pastore, congregati in basilica B. Petri ad uincula, nos sancte Romane catholice et apostolice Ecclesie cardinales, clerici, acolythi, subdiaconi, diaconi, presbyteri, presentibus uenerabilibus episcopis et abbatibus, clericis et monachis, consentientibus plurimis turbis utriusque sexus, diuersique ordinis acclamantibus, eligimus nobis in pastorem et summum pontificem, uirum religiosum, gemine scientie prudentia pollentem, equitatis et iustitie  prestantissimum amatorem, in aduersis fortem, in prosperis temperatum, et iuxta Apostoli dictum, bonis moribus ornatum, pudicum, modestum, sobrium, castum, hospitalem, domum suam bene regentem , in gremio huius matris Ecclesie a pueritia satis nobiliter educatum et doctum, atque pro uite merito in archidiaconatus honorem usque hodie sublimatum, Hildebrandum uidelicet archidiaconum, quem amodo usque in sempiternum et esse, et dici Gregorium papam, et apostolicum uolumus, et approbamus. Placet uobis? Placet. uultis eum? uolumus. Laudatis eum? Laudamus. Acta Rome X Kal. Maii, indictione undecima.

u. Lambertus Schaffnaburgensis in Chronico, anno 1073: Alexander papa, qui et Anselmus, decessit:  cui Romani protinus, inconsulto rege, successorem elegerunt Hildebrandum, uirum sacris litteris eruditissimum, et in tota Ecclesia, tempore quoque priorum pontificum, omni uirtutum genere celeberrimum. Is quomodo zelo Dei feruentissimus erat, episcopi Galliarum protinus grandi scrupulo permoueri ceperunt, ne uir uehementis ingenii, et acris erga Deum fidei, districtius eos pro negligentiis suis quandoque discuteret; atque ideo communibus omnes consiliis regem adorti, orabant ut electionem, que eius iniussu facta fuerat, irritam fore decerneret; asserentes quod, nisi impetum hominis preuenire maturaret, malum hoc non in alium grauius, quam in ipsum regem redundaturum esset. Statim rex a latere  suo Eberhardum comitem misit, qui Romanos proceres conueniens, causam ab eis sciscitaretur, quare preter consuetudinem maiorum, rege inconsulto, Romane Ecclesie pontificem ordinassent, ipsumque si non idonee satisfaceret, illicite accepta dignitate, abdicare se preciperet. Is ueniens Romam, benigne a predicto uiro susceptus est. Cumque illi mandata regis exposuisset, respondit se, teste Deo, honoris huius apicem nunquam per ambitionem affectasse, sed electum se a Romanis, et uiolenter sibi impositam fuisse ecclesiastici regiminis necessitatem; cogi tamen nullo modo potuisse, ut ordinari se permitteret, donec in electionem suam tam regem quam principes Teutonici regni consensisse, certa legatione cognosceret; hac ratione distulisse adhuc ordinationem  suam, et sine dubio dilaturum, donec sibi uoluntatem regis certus inde ueniens nuntius intimaret. Hoc ubi regi est renuntiatum, libenter suscepit satisfactionem, et letissimo suffragio, ut ordinaretur, mandauit; quod et factum est anno sequenti in Purificatione sancte Marie.

Idem Lambertus non procul a fine sui Chronici, ubi agit de absolutione Henrici imp. ab excommunicatione: Ita absoluto eo ab excommunicatione, papa missarum solemnia celebrauit, confectaque sacra oblatione, regem cum cetera, que frequens aderat, multitudine ad altare euocauit, preferensque manu corpus Dominicum: »Ego, inquit, iam pridem a te, tuisque fautoribus litteras accepi, quibus me insimulabas sedem apostolicam per Simoniacam  heresim occupasse, et aliis quibusdam, tam ante episcopatum quam post acceptum episcopatum criminibus uitam maculasse, que mihi secundum scita canonum, omnem ad sacros ordines accessum obstruxerint. Et licet multorum idoneorum certe testium astipulatione crimen refellere queam, eorum scilicet, qui omnem uite mee ab ineunte etate institutionem integerrime nouerunt, et eorum, qui mee ad episcopatum promotionis auctores fuerunt; ego tamen, ne humano potius quam diuino niti uidear testimonio, ut satisfactionis compendio omnem omnibus scandali scrupulum de medio auferam, ecce corpus Dominicum, quod sumpturus ero, in experimentum mihi hodie fiat innocentie mee, ut omnipotens Deus suo me hodie iudicio uel absoluat obiecti criminis suspicione,  si innocens sum; uel subitanea interimat morte, si reus.« Hec, et alia  prefatus uerba terribilia, quibus Deum cause sue equissimum iudicem, et innocentie assertorem adesse precabatur, partem Dominici corporis accepit et comedit. Qua liberrime absumpta, cum populus in laudes Dei innocentie eius congratulatus, aliquandiu acclamasset, tandem impetrato silentio conuersus ad regem: »Fac ergo, inquit, fili, si placet, quod me facere uidisti, etc. Si te innocentem nosti, et existimationem tuam ab emulis tuis per calumniam falsis criminationibus impeti, libera compendiose et Ecclesiam Dei scandalo, et teipsum longe concertationis ambiguo, et sume hanc residuam partem Domini corporis, ut,  comprobata, Deo teste, innocentia tua, obstruatur omne os aduersum te iniqua garrientium, et me deinceps cause tue aduocato, et innocentie tue uehementissimo assertore, principes tibi reconcilientur, regnum restituatur,« etc. Ad hec ille inopinata re attonitus estuare, tergiuersari, consilia cum suis familiaribus segregatus a multitudine conferre, et, quid facto opus esset, qualiter tam horrendi examinis necessitatem euaderet, trepidus consulere, etc.

Refert idem Lambertus horribilem exitum Wilhelmi episcopi Traiectensis, qui hostili prorsus odio Gregorium uII persequebatur: Wilhelmus Traiectensis episcopus causam regis contra bonum et equum abstinate tuebatur, et studio partium regis, multa in iniuriam Romani pontificis, omnibus pene  diebus solemnibus, inter missarum solemnia rabido ore declamabat: periurum eum, adulterum et pseudoapostolum appellans, et tam a se, quam a ceteris episcopis sepenumero excommunicatum pronuntians. Is breui posteaquam rex, exactis paschalibus feriis, Traiecto discesserat, repente grauissima egritudine correptus est. Cumque per acerrimos cruciatus anime ac corporis urgeretur, miserabili eiulatu coram omnibus, qui aderant, uociferabatur, iusto Dei iudicio se et presentem uitam amisisse et eternam: quod regi ad omnia, que perperam intendisset, operam suam, summo adnisu prebuisset, atque in spem gratie eius Romano pontifici sanctissimo, et apostolicarum uirtutum uiro graues contumelias sciens, et prudens innocenti irrogasset. In hanc uocem, ut asserunt,  sine communione, sine ulla satisfactione exspirauit.

uI. Idem de hoc Wilhelmo tradunt Annales Magdeburgenses, apud Paulum Langium in Chronico Citizensi: In ipso loco, inquit, in quo Romano pontifici derogabat, ipse mala ualetudine corripitur, in qua usque ad miserandum uite terminum detinetur. Itaque morbo magis ac magis ingrauescente, cum eo, dum quidam homo regis eum rogaret, ut se cum suo mandato remitteret ad regem: »Hoc, inquit, mitto ei mandatum, quod ipse, et ego, et omnes iniquitati eius fauentes, sumus damnati in perpetuum. Cumque a suis qui aderant clericis, ne talia loqueretur, esset admonitus: Quid aliud, inquit, loquor, nisi quod uerum esse uisibiliter intueor? Ecce enim demones lectum meum circumstant, quatenus me mox, ut  exspirauero, rapiant. Itaque cum fuero e corpore eductus, rogo uos et omnes fideles ne se fatigent pro me faciendo supplicationes.« Hic igitur in desperatione defunctus, diu iacebat insepultus, donec Romam mittitur. Et inde quesito consilio, ne populus fetore corrumperetur, apostolico iussu, sine commendationibus sepelitur.

uII. Subdit Langius, et iste septimus sit testis pro innocentia Gregorii uII. Quem sectarii eo libentius admittent, quo nascenti Lutherane secte sub finem sui Chronici se benigniorem et equiorem exhibuit: Et ita alii complures Henrici fautores male interiere. Udo, Treuirensis archipresul, repentina morte obiit. Burghardus, Misnensis prefectus, ex equo cadens exspirauit.  Sic et Godefridus dux, hostis Saxonie, percussus, sine confessione periit. Ita et Eppo episcopus noster, magnus Henrici fautor et assentator, morte mala conclusit, de qua in predictis Chronicis Magdeburgensis Ecclesie ita ad uerbum scribitur: Eppo, Citizensis episcopus, dum in episcopio S. Chiliani quemdam riuum forti sedens in equo transiret, quem quilibet pedes sine periculo transire posset, ubi nec timor ullus fuit; equo cadente moriens sic interiit, sancto Chiliano sic disponente, ut, qui eius rebus uiolentus incubuerat, uinumque illius sepe iniuste biberat, aquam quoque suam iuste bibendo ultra merum non querat. Et, quia nobis inconciliabilis permansit, Deo irreconciliatus, ab hac uita migrauit. Hec ad uerbum in prenarratis Magdeburgensis Ecclesie Annalibus  leguntur.

uIII. Chronica Thuringensia apud eumdem Langium. Anno Domini 1073, Hildebrandus professione monachus et Romane Ecclesie archidiaconus, natione Tuscus, omnium cardinalium consensu solemniter atque canonice electus fit papa, in numero 147 et uocatus est Gregorius septimus. Sedit annis 12, mense uno, diebus 4. Istius prudentia non modo in ipsa Italia, sed etiam in Teutonicis prouinciis, sacerdotum refrenata est incontinentia. Hic, ut Martinus ait, concilio 110 episcoporum habito, Henricum imperatorem excommunicauit, quasi Ecclesie Romane scissorem; sed tandem absoluit, et post, iterum excommunicauit; quia dissidium in Ecclesia procurauit, pueritia et inexperientia sua existente in causa.

 IX. Marianus Scotus lib. III Chronici: Interea domino Alexandro apostolico de medio sublato, suscepit sedem apostolicam Gregorius septimus, qui et Hildebrandus, professione monachus. Iste, querimoniis et clamoribus catholicorum iustis aduersum Henricum et scelerum eius immanitatem auditis, zelo Dei accensus, iam dictum regem excommunicatum pronuntiauit, maxime propter Simoniam. Quod factum catholicis quidem uiris bene placuit; Simoniacis uero ac fautoribus regis nimium displicuit: qui dicebant, nunquam fuisse auditum, regem aliquando excommunicationi subditum. Facta est igitur maxima diuisio in Ecclesia Dei; catholicis domino apostolico studiose fauentibus ac preceptis eius, schismaticis Henrico et cooperatoribus eius ex corde obedientiam  exhibentibus. Inter quos erat princeps et signifer iustitie, dilectus Deo et hominibus, beatus Anno Coloniensis archiepiscopus  cum reuerendissimis Ecclesiarum rectoribus, Sigefrido Moguntino, uezelino Magdeburgensi, Rucherio Haluerstadensi aliisque episcopis et abbatibus, monachis et clericis, assentientibus quoque principibus totius Saxonie, Ottone duce, Magno duce, Udone marchione, Ludouico comite, cum aliis innumerabilibus tam nobilium quam infimorum militaribus uiris. Quorum fidei deuotionem ac feruorem iustitie uenerabilis papa Gregorius audiens, et contra eos seuitiam Henrici, fautorumque eius, quemadmodum et contra semetipsum insurgere uidens ne deficerent  in tribulationibus, quas sustinebant ab iniquis, sed fortiores, imo constantie uirtute solidiores efficerentur; missis ad eos litteris, paucis, hereticorum audaciam, garrulitatem et superbiam, auctore Henrico ac defensore, ad iniuriam et contumeliam sancte sedis apostolice perstrinxit elatam. Quamobrem quod regem anathematis uinculo alligauerit, litteris insinuauit, quibus catholici ad resistendum iniquis hereticis constantiores effecti sunt.

Idem Marianus ibidem: Gregorius igitur presul uenerabilis, hereticorum insaniam, catholicorum quoque, astipulante ueritate, cognoscens constantiam, Rodolpho regi missis litteris, apostolicam mandauit benedictionem: in quibus etiam omnibus Christi fidelibus, beato Petro, ac sibi uicario eius, obedientiam  profitentibus, uniuersaliter insinuauit, Henrico propter superbiam, inobedientiam ac falsitatem, regni dignitatem ablatam, Rodolpho uero regi pro sua humilitate, obedientia et ueritate, auctoritate S. Petri collatam.

X. Dodechinus continuator Mariani: Ipse Urbanus uenerabilis pape Gregorii scripta et dicta contra schismaticos habita confirmauit. Et anno 1090 beate memorie papam Gregorium nominat.

XI. Stephanus episcopus Halberstatensis causam Gregorii uII fortissime contra Henricum regem egit in ea epistola quam scripsit ad Waltramum Ecclesie Magdeburgensis  episcopum, sub nomine Ludouici comitis,  quem Waltramus ad partes Henrici pellicere studuerat. Exstat apud Dodechinum anno Christi 1090. Inter cetera sic loquitur: Audi uera, non fucata: Audi fortia, non faceta. Omnis qui dignitates spirituales uendit, hereticus est. Dominus autem Henricus, quem regem dicunt, episcopatus et abbatias uendit. Etenim Constantiensem, Babenbergensem, Moguntinensem et plures alios, pro pecunia; Ratisponensem, Augustensem, Strasburgensem, pro gladio; abbatiam Fuldensem, pro adulterio; Monasteriensem episcopatum  pro Sodomitica immunditia uendidit. Que, si impudenter negare uolueris, teste celo, teste terra, omnes etiam a furno redeuntes scioli concludent: Ergo, dominus  Henricus hereticus est. Pro quibus nefandis malis ab apostolica sede excommunicatus, nec regnum nec potestatem aliquam super nos, quia catholici sumus, poterit obtinere.

Infra idem Stephanus: Quod uero papam Gregorium, regem Rodolphum, marchionem Eggebertum pessimi interitus damnas, et dominum tuum, quia illis superstes est, bonificas; liquet profecto ab omni spirituali te cognitione manere uacuum. Nonne beatius est bene mori, quam male uiuere? »Beati enim, qui persecutionem patiuntur propter iustitiam « Iam et Neronem, quia apostolis Petro et Paulo; iam et Herodem, quia Iacobo apostolo; iam et Pilatum, quia Domino Iesu Christo superuixerint,  beatos estimas. Qua opinione quid insanius aut infelicius dici potest?

XII. S. Anselmus Cantuariensis, in prefatione ad librum De fermentato et azymo, nullam salutem dicere uult Waleramo uel Walramo Nuuenburgensi episcopo, quod partes Henrici sequeretur, et excommunicatus esset. Si certus essem, inquit, prudentiam uestram non fauere successori Iulii Cesaris, et Neronis, et Iuliani, et potestati contra successorem et uicarium Petri apostoli, libentissime uos, et amicissimum et reuerendum episcopum salutarem; quoniam autem ad defensionem ueritatis contra Grecos, qui ad uos uenerunt, queritis; secundum posse nulli deesse debemus: opusculum uobis misi, quod de processione Spiritus sancti edidi contra illos.

 Et epistola octaua ad Wilhelmum abbatem docet idem Anselmus sententiam excommunicationis contra Henricianos, Simoniacos et clericos incontinentes latam esse iustam, ac proinde tales, ut ecclesiastica communione priuatos, declinari debere. Utriusque epistole, uidelicet eius que est ad Walramum, episcopum Naumburgensem, et eius que est ad Wilhelmum abbatem, magna cum commendatione mentionem facit Dodechinus in Appendice ad Marianum anno Domini 1094.

XIII. Compilatio chronologica incerti auctoris, tomo I script. Germanie quos claris. uir D. Ioannes Pistorius olim edidit: Anno Domini 1076 , Gregorius papa huius nominis uII  a B. Petro 167 ordinatur, etc. Iste uocabatur Hildebrandus, et fuit in Scripturis ualde eruditus, etc. Iste papa etiam stricte sub pena auguria inhibuit, et sortilegia, et incantationes, et magicas artes.

XIu. Godefridus uiterbiensis: Ipse Gregorius papa ad Simoniam exstirpandam et clericorum incontinentiam reprimendam intendens, imperatorem ipsum ad synodalia pro huiusmodi frequenter uocauit. Connubia clericorum, a subdiaconatu et supra, per totum orbem Romanum, edicto decretali, in eternum prohibuit, ac seipsum athletam Dei pro domo Domini murum constituit.

Xu. Fasciculus temporum, seu Wernerus Rolewinck: Iste Gregorius fuit uir sanctus, et multas persecutiones pro iustitia perpessus est. Hic antea dicebatur  Hildebrandus, prior Cluniacensis; et fuit legatus in Gallia, et dure processit contra Simoniacos. Quemdam etiam episcopum miraculose uicit de Simonia; quia non potuit contradicere Spiritui sancto. Factus autem papa, synodum celebrauit, in qua contra eos simili zelo processit, et contra presbyteros uxoratos, amouendo eos a diuino officio. Fuerunt enim tempora satis arida. Et quia iustitie rigorem uisus est tenere solito more, contra eum multi insurrexerunt. Et primo Cinthius, prefecti filius, eum cepit, cum primam missam in nocte Natiuitatis celebraret, et in turri sua posuit; sed Romani turrim destruunt, et papam liberant, et Cinthium extra urbem eiiciunt. Deinde imperatorem excommunicauit propter dissidium.  Qui post ueniens ad ipsum, et pluribus diebus nudis pedibus super glaciem stans, uix absolutionem impetrauit. Sed imperator non perseuerauit in humili obedientia, quam cepit.

XuI. Paulus Bernriedensis.

XuII. Gerochus Reicherspergensis, de utroque ista Auentinus libro u Annalium Boiorum: Legi multos, presertim Paulum Bernriedensem, Gerochum Reicherspergensem antistitem, Augustinianos mystas, in Boiaria ortos. Uterque de huiuscemodi discordia perniciosa libros edidit; uterque pars huius tumultus fuit: ille, Reginoburgii; hic, Auguste primarie edis sacerdos. Ambo rebus Hildebrandi studuere, etc. Heinricum stupris, amoribus, impudicitie et adulterii flagrasse infamia, ne amici quidem negant, etc.  Gregorium uirum sanctissimum peruicaciorem exstitisse Paulus Bernriedensis, qui eius uitam libris duobus complexus est, et reliqui eius partium acerrimi propugnatores produnt.

Quesiui duos hosce auctores in Bauaria et extra diligenter, partim mea, partim amicorum opera, nec reperi; cum tamen certum sit utriusque monumenta uisa et lecta, forsan et expilata esse ab Auentino, qui eodem libro quinto hec, que de Wilhelmo Traiectensi accipienda uidentur: Paulus Bernriedensis narrat episcopum quemdam, dum pro concione Hildebrandum uituperaret, fulmine tactum esse, dumque ageret animam, dixisse: »Ignea catena constrictus trahor ad inferos; ite, nuntiate Cesari, ut resipiscat, et flagitium in Deum, diuum Petrum, eius uicarium  commissum, officiis compenset, nisi me antecedentem ad eterna supplicia subsequi malit.« Eodem quoque die, nempe paschalibus quarto Kal. Martii, ut idem Paulus recitat, episcopus Spirensis, Gregorio septimo iniquus, ab eodem Kalendis Martiis deuotus, animam efflauit. Gregorio Salernum profugo intrante, ciuis quidam dixerat: Auctor dissensionis, qui totum orbem terrarum armis et bellis inuoluit, huius urbis quoque quietem conturbaturus aduenit. Mox ille, his dictis, obmutescit; deductus ad Gregorium, errorem suum confitetur, ad eodem sanitati restituitur.

XuIII. Bertholdus Constantiensis, in Chronico, si tamen diuersus est a Bernaldo Constantiensi, cuius noua pro Gregorio uII testimonia iam primum in lucem promimus: Rome Alexander papa decessit;  pro quo uenerabilis Hildebrandus, Romane Ecclesie archidiaconus, communi omnium consilio expetitur papa constituendus. Quo audito, ipse archidiaconus se uiribus esse imparem tanto honori, imo oneri, reputans, inducias respondendi petiit, et sic fuga elapsus, aliquot dies ad uincula S. Petri occultatus latuit. Sed tandem uix inuentus, et ad apostolicam sedem ui perductus, papa CLIX septimo Kalend. Maii ordinatur, et Gregorius uII appellatur. Cuius prudentia, non solum in Italia, sed etiam in Teutonicis partibus, refrenata est sacerdotum incontinentia: scilicet, quod predecessor eius in Italia, hoc ipse in tota Ecclesia catholica prohibere studuit.

 De eodem pontifice idem Bertoldus anno Christi 1076: Cincius quidam Romanus ciuis Gregorium papam, die Natiuitatis Domini, missarum solemnia celebrantem comprehendit; quem ita comprehensum quidam ex militibus eiusdem Cincii occidere destinauit. Sed cum gladium supra caput eius uibraret, nimio terrore correptus, corruit, nec inceptum ictum explere potuit.

Recenset idem Bertoldus nonnulla diuine uindicte exempla in aduersarios Gregorii uII et Henrici regis asseclas. Que ascribere lubet: uercellensis episcopus, depositi regis cancellarius, cum omnibus suis sequacibus colloquium generale circa Kalendas Maii in Rumalibus condixit, ut, si aliquo modo posset, Gregorium papam deponeret; sed ipse, ad  eumdem terminum absque ecclesiastica communione, uitam simul et episcopatum, heu miserabiliter! deposuit, quo ille papam nefaria presumptione statuit deponere. Non multo post eius interitum, prefectus Romane urbis, indefessus miles S. Petri contra schismaticos, a quodam fautore Henrici crudeliter occiditur; ad cuius corpus in paruo tempore, plus quam uiginti miracula contigerunt, ut fidelium uirorum relatione didicimus. Imbrico Augustensis episcopus, qui in preterito Pascha Rudolpho regi fidelitatem iurauit, nil de periurio curans, Henrico aduenienti adhesit, et apud illum quadam die missam faciens, hanc sibi conditionem miser imposuit ut sacra oblationis perceptio in iudicium ei proueniret, si Dominus eius Henricus regnum sibi iniuste usurparet. Post hanc  temerariam perceptionem, paruo quod superuixit tempore usque ad mortem nunquam se sanum de lecto leuauit. Nam circa Kal. Iulii absque ecclesiastica communione defunctus est. Item Sigehardus Aquileiensis patriarcha in auxilium Henrico contra bannum apostolici, armata manu ueniens, in amentiam uertitur apud Ratisponam, et ex ipso itinere repentina morte intercipitur, sicque domum, non sine aliquibus suorum funeribus, in corpore et anima mortuus, reportabatur.

Idem Bertoldus, anno 1085: Sed iam Deus omnipotens famulum suum Gregorium papam nolens diutius laborare, imo pro laboribus suis digne remunerare uolens, de huius uite ergastulo eum uocauit. Nam aliquanto tempore grauiter corpore infirmatus,  sed in defensione iustitie usque ad mortem firmissimus, Salerni diem clausit extremum. De cuius obitu omnes religiosi utriusque sexus, et maxime pauperes doluerunt. Erat enim catholice religionis feruentissimus institutor, et ecclesiastice libertatis strenuissimus defensor. Noluit sane ut ecclesiasticus ordo manibus laicorum subiaceret, sed eisdem, et morum sanctitate, et ordinis dignitate preemineret; quod illum latere non poterit, quicunque eiusdem apostolici regestum diligenter perlegerit. Postquam autem in gubernatione sedis apostolice, imo totius Ecclesie duodecim annos et unum mensem legitime decertauit, tandem ex hac luce, anno Incarnationis Dominice 1085, indictione octaua, uIII Kal. Iunii subtractus,  supere uocationis accepisse non dubitatur, sepultus Salerni in ecclesia Sancti Matthei, quam ipse eodem anno dedicauit. Sed Guibertus heresiarcha multum de obitu eius letabatur, licet parum prosperitatis sue parti in eo lucraretur. Nam omnes catholici post mortem domini apostolici non minus quam ante, eidem heresiarche restiterunt, ipsumque de Roma Rauennam repedare compulerunt.

XIX. Bernardus, primum Constantiensium scholarum magister, postea monachus Corbeiensis in Saxonia, pro Gregorio uII apologiam scripsit, de quo Bertoldus Constantiensis in Chronico ad annum 1088: Bernardus Constantiensium magister scholarum, uir eruditissimus, in causa S. Petri feruentissimus, in Saxonia sub monastica professione  migrauit ad Dominum.

De eodem, ad annum 1091, idem Bertoldus: Bernardus quoque Constantiensium scholarum magister, multa nobis sui ingenii monumenta reliquit, multaque pro catholicis contra schismaticos sui temporis elegantissime scripsit, et primum quidem ad quosdam suos amicos, de iudicio Gregorii pape uII super schismaticis, et de sacramentis extra Ecclesiam usurpatis. Postea etiam ad uenerabilem Hartungum Magdeburgensem episcopum de eadem causa magnum librum luculentissimum composuit, ex persona sancte Ecclesie; in quo testimoniis sanctorum Patrum omnes insidiosas cauillationes eorumdem schismaticorum prudenter annulasse uidetur. Sed in eisdem scriptis nimio zelo ductus, alicubi modum excessisse  notatur, uidelicet ubi agit de sacramentis schismaticorum. Negat enim omnino ab eis et ab eorum communicatoribus sacramenta posse confici, ita ut ab illis ordinatos, si resipiscant, iterum ordinandos censeat. Ceterum si quis hec plenius nosse desiderat, scriptum cuiusdam ad eumdem Bernardum, de eadem questione directum, diligentissime perlegat; in quo testimoniis sanctorum Patrum euidentissime docebitur quid SS. Patres de illa questione censuerint sentiendum. uerum, idem uenerabilis Bernardus in ista, sicut et B. Cyprianus in rebaptizationis sententia, non pertinaciter contra Ecclesiam egerunt, sed utcunque, nimium contra schismaticos zelantes, aliquantulum regulam ecclesiasticam excesserunt.

Bernardum hunc ita sensisse satis liquet ex epistola  eius ad Bernaldum Constantiensem, quam infra inter opuscula Bernaldi reperies, et ex primo tractatu Bernaldi De sacramentis excommunicatorum, quem rogatu Bernardi, Corbeiensis postea monachi, composuisse uidetur, de quo plura inferius.

XX. Gebehardus archiepiscopus Salisburgensis, de quo Bertoldus, anno 1088: Gebehardus uenerande memorie Iuuauiensis archiepiscopus, in causa S. Petri precipuus, qui schismaticos publice dictis et scriptis confutare consueuit, de hac luce subtractus XuIII Kalend.,---magnum merorem catholicis dereliquit.

XXI. Auctor, qui uitam S. Gebehardi scripsit, tomo uI Antique Lectionis: Post aliquot annos excommunicatur rex Henricus in synodo Romana, et  episcopi singuli, missis a papa Gregorio epistolis: premoniti sunt, etiam obsecrati pro obseruanda S. Petro et eius uicario obedientia, inbanniti quoque et sub obtentu sui officii sunt astricti ne regi anathematizato et eius consiliariis nominatis communicarent. Hoc nouum, siue rarum in regem anathema, utrum ex uenditione episcopiorum et abbatiarum, an ex alia infamia causas sumpserit penes earum conscios sui et iudices. Nobis sententia pastoris timenda est, siue iusta, siue iniusta. Predictus enim pie memorie papa Gregorius, uelut alter Elias, spiritu Dei plenus, et zelo iustitie et ueritatis accensus, sacerdotes Baal, non quadringentos, sed infinita millia trucidauerat, quia, uel eos qui per Simoniam episcopatus, abbatias, preposituras, prebendas uel ecclesias obtinuerant, uel, qui in sacerdotio  aut diaconatu uxores habuerant, uel, qui a Simoniacis uel schismaticis ordinati fuerant, gladio Petri omnes simul truncauerat. Proinde istorum instinctu, Henricus imperator Guibertum Rauennatem heresiarcham, expulso prefato papa Gregorio, Rome inthronizauit. uideres nunc nauiculam beati Petri, quasi dormiente interim Iesu, propemodum mergi et tempestatum procella uexari, dum omnes ueritatem et fidem beato Petro et eius uicario seruantes, aut in undas mortis dirum fremens ac feruens salum trahebat, aut in longum exsilium, patria, honoribus, rebus extorres iactabat. Tempora nimirum tunc ualde periculosa instabant, cum, preter Christi athletam nostrum dominum Gebehardum archiepiscopum Salzburgensem, Altmannum Patauiensem, Adalberonem  Wirzburgensem, Hermannum Metensem, Meginwardum Frisingensem, preter hos solos quinque, in toto regno Teutonico episcopus catholicus inueniri non poterat. Ea igitur tempestate iste noster dominus, sepefatus archiepiscopus fidelis Romane Ecclesie, et ueritatis catholice propugnator eminebat, qui, uelut alter Machabeus lorica fidei se succinxerat, et gladio uerbi sui castra Ecclesie in toto regno Teutonico protegebat.

XXII. Micrologus, seu Guido, Aretinus cap. 14, lib. De officiis ecclesiasticis: Sedi Romane, nostro tempore talem Deus gubernatorem, reuerende memorie Gregorium papam imposuit; qui sub decem suis antecessoribus a puero Rome nutritus et eruditus, omnes apostolicas traditiones diligentissime inuestigauit,  et inuestigatas studiosissime in actum referre curauit. Hunc ergo doctorem, religione et auctoritate precipuum, imo apostolicam traditionem per ipsum in consecrandis mysteriis potissimum imitari decreuimus, etc. Reuerende memorie Gregorius papa fecit, etc.

XXIII. Domnizo presbyter qui uitam Mathildis uersibus descripsit. In qua lucubratione exstant uaria Gregorii uII et Anselmi Lucensis elogia. Multa ex eius libro describit Baronius, tomo XI, passim in annis pontificatus Gregorii uII.

XXIu. Leo Ostiensis in Chronico Cassinensi lib. III, cap. 64: Anno Dominice Incarnationis 1085, indictione octaua, cum uenerabilis semperque recolende  memorie Gregorius papa uII Salerni magna ui morbi premeretur, ante tertium sui obitus diem, rogatus ab episcopis et cardinalibus, qui forte tunc aderant una cum Desiderio, quid de Romane sedis post obitum suum ordinatione iuberet, hortatus est ut, si quo pacto possent, ipsum Desiderium pontificem facerent, etc.

Narrat idem Leo eodem lib. III, cap. 55, uisum quoddam celeste columbe niuee, super Gregorio residentis, cum sacra missarum solemnia celebraret; quod uisum, cum, qui uidit, euulgare cunctaretur, his uerbis diuinitus patefacere iussus est: uade celeriter, et hoc ipsum auribus pape intimato, ut constanter uigore sancti Spiritus quod cepit exsequatur.

 XXu. Otho Frisingensis, lib. uI: Anno sequenti Alexander uita et sacerdotio perfunctus decessit, sedemque Hiltprando archidiacono suo, qui Gregorius uII dictus est, reliquit. Exhinc schisma grauissimum, eo quod absque consensu regis per electionem constitutus fuerat, oritur. Ipse autem, qui per multum temporis ad libertatem Ecclesie obtinendam priuatus laborauerat, iam ad sacerdotalem dignitatem prouectus, a cepto desistere indignum ducens, tam ob hoc quam pro Simonia exstirpanda ac incontinentia clericorum reprimenda, plurimum desudabat. Denique non solum regem pro eiusmodi ad synodalia responsa crebro uocauit, sed et datis decretis, clericorum, a subdiaconatu et supra, connubia in toto orbe Romano cohibuit, formaque gregis factus,  quod uerbo docuit exemplo demonstrauit, ac fortis per omnia athleta, murum se pro domo Domini ponere non timuit, etc.

Idem Otho: Predictus pontifex Gregorius a rege urbe pellitur, Guibertusque Rauennatensis episcopus in locum eius subtruditur. Porro Gregorius, Salerni manens, appropinquante uocationis sue tempore, dixisse fertur: Dilexi iustitiam, et odiui iniquitatem, propterea morior in exsilio. Quia ergo in principe suo regnum, ab Ecclesia precisum, grauiter percussum fuit, Ecclesia quoque tanto pastore, qui inter omnes sacerdotes et Romanos pontifices precipui zeli ac auctoritatis erat, orbata, dolorem non modicum habuit.

Idem lib. uII, cap. 1: Defuncto Salerni beate memorie summo pontifice Gregorio, etc.

 XXuI. Bruno in Historia belli Saxonici. Exstat tomo I Scriptorum illustrium Germanie, quos Caluinianus Freherus euulgauit. Tota hec Historia est contra Henricum et Henricianos pro Gregorio uII et illis qui causam S. Petri tuebantur. Enumerat ipse quoque tragicos interitus quorumdam schismaticorum; de quibus supra ex Schafnaburgensi et Chronico Citizensi aliquid dictum: Patriarcha, inquit Bruno, qui legatus apostolici, maximus auctor abiurationis exstiterat Henrici, et noui regis instituendi, postquam, exregi quasi regi sociatus, retrogradus efficitur, repentina morte preuentus, quod communicabat excommunicatis, incommunicatus et inconfessus huic uite subtrahitur. uerum, quod tante  dignitatis uirum non decebat ire solum ad infernum, quinquaginta  de suis habuit socios, eadem morte repentina correptos, ne quos habebat in iniquitate consortes, in retributione non haberet participes.

Udo Treuirensis archiepiscopus, omni pietate plenus, dum nimis mansuetus tyrannidi non resistens, Henrico plus quam decebat obsequitur, eius flammeo furori sue consensionis oleum ministrat, et ut ecclesie depredentur licentiam donat, mox in crastino mane mortuus inuenitur, ut omnibus aperte constaret ideo tali eum morte obiisse quod in ecclesiarum predatione non timuit assensum prebere.

De Eppone Citizensi episcopo, de quo hic etiam Bruno, supra iam diximus: Godefridus dux, qui fuit  maximus hostis Saxonie, periit in secretiori corporis parte perfossus seuo mucrone, nec purgatus ultima confessione, nec munitus sacra communione.

Godebaldus, dum equo suo nouiter ferrato pedem posteriorem leuaret, ut an apte ferrum esset impositum perspiceret, ab ipso pede in fronte percutitur et sic ab hac uita abstrahitur.

Burchardus Misnensis prefectus, dum in quadam sua, cui preerat, urbe ab urbanis inuaditur, equo cui insidebat frustra calcaribus uulnerato, fugere molitur; qui equus sepe prius de uelocitate laudatus, modo cum maxime maximo cursu opus erat, fit stationarius, quasi diceret: Mihi non licet eum nunc a uobis eripere qui, dum sibi licuit, nolebat se corrigere. Moritur ergo cum magno anime sue periculo, quod  sepe consensum prebuit periculoso seuissimi regis consilio.

Luipoldus frater Berthaldi, regis consiliarii, qui et ipse eius consiliarius erat, dum quadam die iuxta regem equitans cum eo quoslibet sermones conferret, accipiter, quem sinistra portabat, uolitare cepit, quasi capturam peteret; ille uero post auem parumper se inclinans, ab equo grauis cecidit; et ensem, quo cinctus erat, e uagina lapsum capulo terre defixo, in pectore medio recepit, et qui sepe praui consilii consors uel auctor fuit, sine consilio perpetue salutis ab hac uita recessit.

XXuII. Helmoldus, lib. I Chronic. Slauorum, cap. 28: Post paucos autem dies, principes Saxonum, preter uoluntatem regis captiuitate absoluti, in propria  reuersi sunt, nec unquam de cetero promissionibus regis fidem prebuerunt. Missa ergo relatione Saxonum principes ad apostolicam sedem conquesti sunt reuerendissimo pape Gregorio uII qualiter rex, diuine legis contemptor, Ecclesiis Dei in statuendis episcopis omnem canonice electionis libertatem adimeret, ponens per uiolentiam episcopos quos uoluisset. Insuper quod, more Nicolaitarum, de uxore sua publicum fecisset prostibulum, subiiciens eam per uim aliorum libidini; aliaque perplurima, que inconuenientia uisa sunt et auditu difficilia. Quamobrem dominus apostolicus, zelo iustitie permotus, missis legatis, uocauit regem ad apostolice sedis audientiam. Qui secundam et tertiam uocationem dissimulans, ad  ultimum familiarium consiliis astrictus, timentium ne regno iuste deponeretur, iuit Romam, etc.

XXuIII. Albertus abbas Stadensis in Chronico eadem fere scribit que Helmoldus. Hec item anno 1085: Hildebrandus papa, qui et Gregorius, apud Salernum moritur; cui Desiderius cardinalis Romanus, et abbas Cassinensis, uerus Christi famulus, licet multum renitens, substituitur assensu Nordmannorum, et Mathildis potentissime per Italiam femine, cunctorumque eiusmodi sectam emulantium. Et hi quidem, qui uidebantur perfectiores et columne in domo Dei, adheserunt sicut Gregorio, ita et Desiderio; ceteri uero, quos aut timor aut fauor Cesareus agebat, secuti sunt Guibertum, qui et Clemens, etc.

Certe cum successorem Gregorii, quem Gregorio  addictissimum fuisse probe norat, tantis laudibus afficiat, non potuit de Gregorio sinistre sentire, uel ex suo sensu scribere, cum eadem prorsus fuerit causa successoris, que Gregorii antecessoris.

XXIX. Alphanus archiepiscopus Salernitanus in Oratione metrica apud Baronium, tomo XI:

Archiapostolici qui culmine fulget honoris
   Protege Gregorium, scis quem amare Petrum
Septimus in numero uigilantum munera septem
   Possideat semper flaminis ille tui.

XXX. Deusdedit presbyter cardinalis in commentario De priuilegiis Romane Ecclesie apud Baronium, tomo XI, anno 1080: Post prestita domino suo beate memorie septimo Gregorio pape fidelitatis sacramenta, et obedientiam uIII annis exhibitam, apostolicum  thronum inuasit. Loquitur de Guiberto antipapa.

XXXI. Magnum Chronicon Belgicum, editum nuper a clarissime et laudatissime memorie D. Ioanne Pistorio: Gregorius uII natione Tuscus, etc., Hildebrandus prius uocatus, etc., postmodum uero cardinalis, propter laudabilem eius uitam in papam a cardinalibus est electus, etc. Infra: Defuncto Salerni beate memorie summo pontifice Gregorio, etc.

XXXII. Wilhelmus Tyrius, lib. I Belli sacri, cap. 13, ubi loquens de Inuestituris episcopatuum ab Henrico conferri solitis, sic scribit: Quod dominus papa contra omnem fieri honestatem considerans, et iura in eo facto conculcari ecclesiastica perpendens,  semel, secundo, ac tertio eumdem imperatorem commonuit, ut a tam detestabili desisteret presumptione. Quem preceptis salutaribus commonitum, cum reuocare non posset, uinculo anathematis innodauit, etc.

XXXIII. uincentius in speculo lib. XXu, cap. 44, Gregorium miraculis et carismate arcana pectorum cognoscendi claruisse scribit.

XXXIu. S. Antoninus, parte secunda Summ. Hist., tit. 16, cap. 1, § 21: Erat uir iste  religiosus ac timens Deum, iustitie et equitatis amator, in aduersis constans, in prosperis moderatus, fuit et ualde cordatus, Ecclesie iurium defensor acerrimus, et qui preter Deum, in his que ad iustitiam pertinebant, nil timuisset efficere.

XXXu. Blondus Decadis secunde lib. III ubi res  a Gregorio gestas copiose cum eiusdem laude exsequitur.

XXXuI. Epitomator Blondi Aeneas Syluius in compendio Blondi.

XXXuII. Ioannes uillanus lib. Iu Hist. Florentine.

XXXuIII. Martinus Polonus in Chronico: Hic propter laudabilem uitam est in papam electus a cardinalibus, etc. Salerni mortuus est miraculis coruscando.

XXXIX. Sabellicus Ennead. 9, lib. III.

XL. uolaterranus lib. XXII Anthropologie: Hic  preter omnes, quod uir pius et Christiane religionis acerrimus defensor fuerit, labores pertulit magnos.

 XLI. Trithemius in Chronico Hirsaugiensi, anno Domini 1073: Mortuo papa Alexandro successit Hildebrandus abbas Sancti Pauli ordinis nostri, et Romane Ecclesie archidiaconus, et prefuit annis duodecim, dictusque est Gregorius huius nominis septitimus, uir certe multe doctrine, magneque pietatis, prudentie, iustitie, constantie et religionis, qui multa pro defensione libertatis ecclesiastice et fecit bona, et sustinuit aduersa. Hic primum fuit monachus Cluniacensis, et a Leone papa IX S. R. E. archidiaconus ad monasterium S. Pauli ordinatus, hoc anno post Alexandrum omnium consensu summus pontifex creatus est.

XLII. Nauclerus in Chronico Generat. 36 et 37.

XLIII. Albertus Crantzius lib. u. Metropolis, cap. I:  Gregorius uII, Hildebrandus ante uocatus, natione Etruscus, cum multa pro Romanis pontificibus egisset, acclamante clero et populo, Hildebrandum a B. Petro electum successorem, magnis uotis et concordibus eum designauere Patres. Multus illi labor erat cum Henrico Iu, multiplex colluctatio, sed superauit ueritas, et iustitia, obtinuitque pontifex ut ad annum decimum tertium perueniret.

XLIu. Philippus Bergomensis in supplemento Chronicorum: Gregorius uII papa, natione Etruscus, etc. uir certe Deo et hominibus gratissimus, prudens, iustus, clemens, pauperum pupillorumque ac uiduarum patronus et pater, nec non et Ecclesie Romane contra hereticorum improbitatem et malorum  principum potentiam, res ecclesiasticas per uim occupare conantium unicus et acerrimus defensor.

Paulo infra de capto pontifice eodem.

Sed die sequenti, Romani cognito facinore, ipsum Cincium prosequuntur et pontificem sanctum liberant, turrimque euertunt, etc.

Post pauca de Mathilde: Mathildis comitissa nobilissima et optima atque illustris femina, uirtute et rebus optime gestis clara et inclyta ubique predicatur. Guibertum autem illum  antipapam uocat. Hic, subdit post paululum, malorum omnium caput, morte subitanea correptus scelerum suorum penas dedit.

XLu. Andreas Ratisbonensis in Chronico manuscripto Bibliothece ad S. Emmeramum Ratisbone:  Gregorius uII, natione Tuscus, quondam Hiltprandus prior Cluniacensis, propter laudabilem uitam a cardinalibus in papam electus, Wichpertum Rauennensem archiepiscopum, qui dictus est Clemens, habuit antipapam.

Et paulo infra: Qui post in Apuliam descendens Salerni mortuus est miraculis coruscans. Infra refert miraculum quod legatus Lugdunum fecit circa archiepiscopum Eberudunensem Simoniacum, qui non potuit ante depositionem dicere: Gloria Patri et Filio et Spiritui sancto; post expedite dixit: et Spiritui sancto. Eamdem historiam refert Gobelinus in suo Cosmodromio, etate uI, cap. 57.

XLuI. Platina in uita Gregorii uII.

XLuII. Onuphrius, in lib. De summis pontificibus, et in Annotationibus ad Platinam, ubi dicit se  uitam huius pontificis quinque libris conscripsisse.

XLuIII. Sigonius, libro IX De regno Italie, ubi in huius pontificis laudem plura eleganter ex antiquioribus monumentis depromit.

XLIX. Ioannes archiepiscopus Lugdunensis epist. ad Iuonem Carnotensem : Nunquid incusas Gregorium uII qui regem Henricum ob sua scelera damnauit?

Quinquagesimus ergo testis pro innocentia Gregorii uII sint hec opuscula Bernaldi Constantiensis, nunc primum in lucem deprompta; cum enim heretici tam diligentes sint in euulgando mendacissimo suo Bennone, summo Gregorii hoste et criminatore, haud decet ut orthodoxi a conquirendis Gregorii defensoribus et aduocatis cessent.

 Est autem obseruandum hec opuscula fuisse composita a Bernaldo, occasione decretorum, que Gregorius pontifex contra Simoniacos, concubinarios, et clericos coniugatos diuersis temporibus sub pena excommunicationis promulgauerat, addito interdicto ne quis huiusmodi sacerdotum missis interesset. Huius sanctionis plerique ex supra dictis auctoribus mentionem faciunt, que et a Gratiano in uolumen Decretorum relata est distinct. 81: Si qui sunt presbyteri, diaconi uel subdiaconi qui in crimine fornicationis iaceant, interdicimus eis, ex parte Dei omnipotentis et S. Petri auctoritate, ecclesie introitum, usque dum peniteant et emendent. Si qui uero in suo peccato perseuerare maluerint, nullus uestrum officium eorum audire presumat, quia benedictio  eorum uertitur in maledictionem, et oratio in peccatum, testante Domino per prophetam: »Maledicam, inquit, benedictionibus uestris .« Qui uero huic saluberrimo precepto obedire noluerit, idololatrie peccatum incurrit, Samuele testante: »Peccatum ariolandi est, non obedire, et quasi scelus idololatrie, non acquiescere ;« et beato Gregorio astruente: Peccatum igitur paganitatis incurrit quisquis, dum Christianum se asserit, sedi apostolice obedire contemnit.

Hinc nonnulli, quorum haud postremus Sigebertus in Chronico, ansam arripuerunt calumniam struendi Gregorio, quasi crederet sacramenta ab improbis et excommunicatis ualide administrari non posse,  errore iam olim in priscis hereticis, nominatim in Donatistis, damnato. Nonnulli etiam, quamuis Gregorio addictissimi, non malo animo, sed nimirum nimio aduersus schismaticos, Simoniacos et concubinarios zelo prouecti, defendere hoc ipsum institerunt, quasi recte et sane doctrine, atque adeo ipsi etiam sedi apostolice consentaneum; ex quorum numero unus fuit Bernardus ille Corbeiensis, ut apparet ex epistola eius quam infra habes, et supra id etiam ex Bertoldi Constantiensis Chronico adnotauimus.

Erant preterea non pauci qui Gregorii decreta uellicarent, traducerent et repudiarent, quod carni et sanguini, et corruptissimis cleri moribus parum grata et amica acciderent. Quocirca ubicunque  promulgabantur, clerici propemodum in rabiem uersi quiduis potius ferre uolebant, quam licentie sue imponi fibulam. Audi Lambertum: Hildebrandus papa cum episcopis Italie conueniens iam frequentibus synodis decreuerat ut secundum instituta antiquorum canonum, presbyteri uxores non habeant; habentes, aut dimittant, aut deponantur; nec quisquam omnino ad sacerdotium admittatur qui non in perpetuum continentiam uitamque celibem profiteatur. Hoc decreto per totam Italiam promulgato, crebras litteras ad episcopos Galliarum transmittebat, precipiens ut ipsi quoque in suis Ecclesiis similiter facerent, atque a contubernio sacerdotum omnes omnino feminas perpetuo anathemate resecarent.  Aduersus hoc decretum protinus uehementer infremuit tota factio clericorum; hominem plane hereticum, et uesani dogmatis esse clamitans; qui oblitus sermonis Domini, quo ait: »Non omnes capiunt uerbum hoc; qui potest capere, capiat «: et Apostolus; »Qui se non continet, nubat; melius est enim nubere quam uri ;« uiolenta exactione homines uiuere cogeret ritu angelorum; et dum consuetum cursum nature negaret, fornicationi et immunditiei frena laxaret. Quod si pergeret sententiam confirmare, malle se sacerdotium quam coniugium deserere, et tunc uisurum eum, cui homines sorderent, unde gubernandis per Ecclesiam Dei plebibus angelos comparaturus esset.

Nihilominus ille instabat, et assiduis legationibus  episcopos omnes socordie ac desidie arguebat; et nisi ocius iniunctum sibi negotium exsequerentur, apostolica se censura in eos animaduersurum comminabatur. Archiepiscopus Moguntinus sciens non paruo constare operam hanc, ut tanto tempore inolitam consuetudinem reuelleret atque ad rudimenta nascentis Ecclesie senescentem iam mundum reformaret, moderatius agebat cum eis; et primo eis in dimidium annum inducias et deliberandi copiam dedit, hortans eos, ut quod necessario faciendum sit, sponte faciant; et tam sibi quam Romano pontifici necessitatem adimant aliquid in eos quod secus sit decernendi. Ad ultimum, congregata synodo in Erfordia mense Octobri, pressius iam imminebat, ut, relegata omni tergiuersatione in presentiarum, aut coniugium  abiurarent, aut sacri altaris ministerio se abdicarent. Multa, econtra illi rationes afferebant, quibus instantis perurgentisque improbitatem eludere sententiamque cassare niterentur. Cumque aduersus apostolice sedis auctoritatem, qua se ille ad hanc exactionem, preter uoluntatem propriam, compulsum obtendebat, nichil argumenta, nichil supplicationes precesque proficerent, egressi, tanquam ad consultandum, consilium ineunt, ut in synodum non redeant, sed iniussi omnes in domos suos discedant. Nonnulli etiam confusis uocibus clamitabant melius sibi uideri ut, in synodum regressi, ipsum episcopum, priusquam exsecrabilem aduersum eos sententiam promulgaret, cathedra episcopali deturbarent, et meritu morte mulctato, insigne monumentum ad posteros transmitterent,  ne quis deinceps successorum eius, talent sacerdotali nomini calumniam struere tentaret, etc. Hec Lambertus de clericis, eodem argumentandi genere usis, quo hodie Lutherani et Caluiniani predicantes contra celibatum utuntur.

Rex quoque et aulici inuitissimi tam lautos et opimos bolos ecclesiasticorum bonorum, quos iam auidis faucibus apprehenderant, eripi sibi patiebantur, nec libertatem ecclesiasticam regio et regiorum dominatu miserabiliter oppressam in libertatem pristinam reuocari uolebant. Hinc in Gregorium commune omnium ordinum odium, et ex odio, ut fit, maledicta, figmenta, mendacia et quidquid splendida bilis suggerit.

 Ut igitur his et id genus aliis Bernaldus noster obuiam iret, has lucubrationes edidit, et sacramenta ab excommunicatis ualide administrari in primo  tractatu et in aliquot epistolis demonstrauit. De continentia itidem epistolarem uelitationem cum Alboino iniit; qui initio pro coniugiis clericorum dimicans, iis propemodum hastis rem gessit quibus hodie heretici continentiam uniuersim oppugnant. Integram quoque pro synodalibus Gregorii decretis apologiam contexuit, oculatus testis eorum que tunc a schismaticis in imperio turbulenter et flagitiose gerebantur. Nec Gregorius uII unquam ea causa fidelibus interdixit, ne concubinariorum missas adirent, quasi arbitraretur, sacramentum corporis et sanguinis Christi ualide ab illis non confici et immolari; sed quia inueteratus et nulla facili medicina expugnabilis morbus, hoc tam durum remedium eo tempore exposcebat, nempe nullatenus conuenit,  ait S. Anselmus in Epistola ad Wilhelmum abbatem Hirsaugensem, ut ibi reuerenter astetur, ubi pertinaciter, aperta et impudenti libidine fetentes; Dei et sanctorum prohibitionem contemnendo, sacris altaribus deseruiunt; imo non deseruiunt, sed quantum ad ipsos, commaculant. Non, quo quis ea que tractant contemnenda, sed, tractantes, exsecrandos existimet, ut, qui Dei ei angelorum presentiam non reuerentur, uel hominum detestatione repulsi, sacra contaminare desistant. Nec ullatenus oportet ut illi sint consortes de altari participantium, qui per immunditiam se faciunt exsortes altari deseruientium. uerum enimuero antequam ipsum Bernaldum audimus, non abs re erit disquirere quis iste Bernaldus  fuerit. Sic igitur habeto.








AD PAULI BERNRIEDENSIS LIBRUM DE REBUS GESTIS GREGORII uII PONTIFICIS MAXIMI PROeMIUM IACOBI GRETSERI Societatis Iesu presbyteri.


 Reuerendissimo et illustrissimo principi ac domino, domino IOANNI GODEFRIDO, Ecclesie Bambergensis episcopo, etc., IACOBUS GRETSERUS.

Cum superiore anno, reuerendissime et illustrissime princeps, tomum secundum Defensionis Bellarminiane, in qua de Christo eiusque in terris supremo uicario disputatur, euulgarem, addidi ad operis calcem apologiam  peculiarem pro Gregorio uII pontif. max., eo quod hunc unum pre ceteris  ex toto pontificum numero heretici nostre etatis, et schismatici superioris memorie, pessimis modis oderint, et infinitis maledictis et conuiciis lacerent, omniaque uenenate sue lingue spicula in hunc, uelut in primarium scopum, suum destinent, et destinata emittant, idque non aliam ob causam, si rem ad uiuum resecare et penitius introspicere uelimus, nisi quia Gregorius ecclesiastice libertatis et discipline constantissimus et imperterritus assertor  ac uindex fuit; nullis minis nullisque periculis  de recto tramite sese abduci passus; cuius integritati, innocentie et sanctimonie, cum uaria alia luculentum testimonium prebent, tum hoc precipue quod uiri iis temporibus et paulo post subsecutis doctissimi, et uirtutis laude celebratissimi, in schismate excitato ad Gregorii partes intrepide se adiunxerunt; quorum nonnulli maluerunt omnium rerum suarum iacturam facere et in exsilium abire, quam fidem, reuerentiam et obedientiam erga sedem apostolicam perdere.

Quos inter familiam ducunt: Anselmus Lucensis, Anselmus Cantuariensis, Hermannus Metensis, Altmannus et Udalricus Passauienses, Gebhardus Constantiensis, Gebhardus et Thiemo Salisburgenses,  Anno Coloniensis, Burckhardus Halberstatensis, omnes archiepiscopi et episcopi; itemque Wilhelmus abbas Hirsaugiensis, uir religionis opinione apud omnes decantatus, ut alios sileam.

Nec defuerunt ex eruditorum cetu, qui litterarum monumentis posteritati testatum facerent, quam sedulus et indefessus Ecclesie pastor Gregorius uII fuerit, quanta cura et uigilantia ouile Christi rexerit, et quam mendaciter et calumniose a schismatum satoribus traducatur, quasi in ipso omnis omnium turbarum et turbationum causa et culpa heserit, aut etiamnum hereat.

Ex his Gregorii uII apologeticis defensoribus duo claruerunt olim in Bauaria sub Henrico Iu et Henrico u regibus et imperatoribus, Paulus Bernriedensis,  et Gerochus Reicherspergensis; sed, quod dolendum, eorum pro Gregorio uII monumenta ita fuere nata, quasi nata non fuissent; longa obliuione tenebrisque obruta: que aliquando exstitisse forsan ignorassemus, nisi Auentinus, qui uidit et legit, indicium fecisset in Annalibus Boicis. Nec uidit tantum Auentinus, sed, ut uidetur, posteris quoque inuidit, ne haberent quos Pseudobennonis in Gregorium uII furiosissimis criminationibus opponerent. Utcunque sit, numine bene amico, tandem in Paulum Bernriedensem uariis in bibliothecis studiose, imo et anxie quesitum, incidi. Nec de Gerocho, socio scriptoris et calamitatum quas Paulus a schismaticis pertulerat, spem omnem penitus posui.

 Interea, dum iste inuestigatur, et ex caligine in lucem uindicatur, Paulum notis illustratum foras prodire iussi; et quidem sub tuo patrocinio, reuerendissime et illustrissime princeps. Decebat enim ut in hac publica et solemni bonorum omnium letitia, partim sibi, partim, et uero potissimum, nobilissime Bambergensi Ecclesie et diecesi gratulantium ob celsitudinem u. ad thronum S. Othonis euectam: partim quoque, pia uota pro celsitud. u. diuturna incolumitate, et auspicata episcopatus et principatus administratione suscipientium, ego itidem ex Bauaria concepti passim gaudii significationem palam darem.

Cum S. Basilius ad archiepiscopatum Cesariensem communi omnium orthodoxe fidei amantium  approbatione et letitia euectus esset, misit ad eum S. Gregorius Nazianzenus gratulatoriam epistolam , quam hunc in modum auspicatur: Posteaquam te in sublimi throno collocatum, ac lucernam ne illam quidem, prius obscure lucentem, a spiritu uictore, supra candelabrum oculis omnium expositam esse intellexi, letatus sum, fateor. Quidni enim? cum Ecclesie corpus male affectum esse, atque huiusmodi ductu et auxilio opus habere conspicerem.

Liceat, illustrissime presul, aperte et ingenue, bona cum celsitudinis uestre uenia, id quod res est, proloqui. Simul atque fama, alioqui tam praui quam recti tenax, et tam falsi quam ueri nuntia, ad nos electionem C. u. detulit, et quidem uerissime;  omnium catholicorum, quotquot uidi, idem, qui olim Nazianzeni, Basilio episcopali tiara insignito, animus et animi index, oratio fuit: multis cum Gregorio, Gregorii Nazianzeni parente, in has uoces erumpentibus : Alii quidem alios eligent, atque in medium proponent, nimirum pro suis quisque moribus, aut commodis, quemadmodum huiusmodi rebus accidere consueuit. Nos uero neminem; neque enim fas est, non iam Basilio, sed IOANNI GODEFRIDO ab Aschausen, preferre possumus. Ecquem enim ex omnibus, quos nouimus, uel uita probatiorem, uel sermone ac doctrina ualentiorem, magisque ad uirtutis elegantiam undique perpolitum reperiemus?

Nec sane immerito commune gaudium exoritur,  cum alicui Ecclesie gubernator sedulus et in omnes partes intentus preficitur. Nam, ut idem Gregorius ait : Lucerna corporis est oculus non hic tantum qui corporeo modo cernit ac cernitur, sed is etiam qui spiritualiter spectat et spectatur. Lucerna autem Ecclesie est episcopus. Itaque quemadmodum cum ille pure et integre se habet, corpus quoque recte ducitur; cum autem impurus est, non recte: consimili quoque ratione, utrolibet modo sese Ecclesie antistes habuerit, omnino uel periculi uel salutis particeps esse necesse est. Hec uerissime sanctissimus simul et doctissimus episcopus Gregorius Nazianzenus.

Porro cum hoc tempore in supellectile mea litteraria  et libraria, nichil quo celsit. u. partam dignitatem gratularer, preter PAULUM, reperirem; non dubitaui hunc ad celsit. u. internuntii uice functurum, ablegare. Si enim tertio abhinc anno Predicantem uapulantem a me oblatum tam beneuole excepit; quid sibi Paulus non poterit polliceri; qui pontifice maximo, et quidem tali ac tanto, comitatus uenit; nec pontifice tantum, sed et cardinale, eoque clarissimo et eruditissimo Cesare Baronio; celsit. uestre, nil ambigo, propter aureos Annalium tomos, in amore et pretio: a quo Caluinianas aspergines apologetica, ut sic loquar, spongia abstersi, quemadmodum olim Paulus a Gregorio uII schismaticas. Et hoc totum, quidquid est lucubrationis, celsit. u. ut libenter, sic et reuerenter dico et offero,  donec aliquid dignitate et fastigio celsit. u. dignius occurrerit: Deo submisse supplicans ut Ecclesie Bambergensi moderatorem uigilantissimum; societati nostre patronum singularem; et omnibus litteratis beneuolentem  Mecenatem quam diutissime incolumem et superstitem, semperque donis et subsidiis celestibus florentem prestet.

Ingolstadii, 19 Martii, anno Redemptoris 1610.




PROLEGOMENA IN uITAM GREGORII uII PONTIFICIS MAXIMI.


Rogo te, amice Lector, ut prius hec preloquia legas, quam ad commentarium hunc lectitandum accedas.



Quis fuerit Paulus Bernriedensis.


Id nobis explicatum dabit Auentinus lib. u Annalium Boiorum: »Legi multos, presertim Paulum Bernriedensem, Gerochum Reicherspergensem antistitem, Augustinianos Mystas, in Boiaria ortos. Uterque de huiuscemodi discordia perniciosa libros edidit, uterque pars huius tumultus fuit. Ille, Reginoburgii; hic, Auguste primarie edis sacerdos, ambo rebus Hildebrandi studuere. Quamobrem sedibus pulsi, in exsilium acti sunt.« Ita Auentinus.

Paulum fuisse sacerdotem seu canonicum Ratisbonensem planum fit ex uita uirginis Herluce, cap. 43 et 44. Ratisbona pulsus Bernriedi seu Beronice institutum Canonicorum Begularium amplexus  uidetur, non prius: etsi prius etiam declinande Henriciane persecutionis causa Ratisbona subinde se subduxit, ut ex eadem Historia de beata uirgine Herluca liquet.

Idem Auentinus ibid.: »Gregorium, uirum sanctissimum peruicaciorem exstitisse, Paulus Bernriedensis, qui eius uitam libris duobus complexus est, et reliqui eius partium acerrimi propugnatores, produnt.« Nescio quibus oculis Auentinus Bernriedensem legerit. In meo certe Paulo nullum uestigium uel accusationis uel note huius de peruicacia apparet. Et adeo Gregorius in hac causa peruicax non fuit, ut quoties Henricus rex; uel minimam emendationis significationem daret; eum in  gratiam et communionem sedis apostolice recipere paratus fuerit. Certe tantum abest, ut Saxones Gregorium peruicacie arguerint, ut eum propemodum nimie lentitudinis in Henrico damnando insimularint, datis ad eum epistolis, quas sue Historie de bello Saxonico Bruno intexuit. Et ipsa oratio Gregorii ad sanctos apostolos Petrum et Paulum, cum ultimo Henricum excommunicauit, recitata a Paulo, satis ostendit quam nichil Gregorius hoc in negotio pertinaciter egerit.

Pergit Auentinus: »Gerochus quoque  tandem sue partis pertinaciam, ne dicam tyrannidem hisce uerbis, coactus ueritate, notat. »Romani, inquit, sibi diuinum usurpant honorem, rationem actorum reddere nolunt, nec sibi dici equo animo ferunt: Cur ita agis?« etc.

Gerochum non uidi; utinam aliquando uideam!  Sed ex iis que de Gerocho narrat ipse Auentinus, et ex Auentini ingenio, exque illis itidem que Paulo Bernriedensi affingit, estimare licet qua fide hec de Gerocho prodiderit. Credam talia a Gerocho effusa, cum meis oculis ea in Gerocho legero.

Idem Auentinus: »Paulus Bernriedensis narrat, episcopum quemdam, dum pro concione Hildebrandum uituperat, fulmine tactum esse; dumque ageret animam, dixisse: »Ignea catena constrictus trahor ad inferos: ite, nuntiate Cesari ut resipiscat, et flagitium in Deum, diuum Petrum, eius uicarium, commissum, officiis compenset, nisi me antecedentem eterna supplicia subsequi malit.« Eodem quoque die, nempe Paschalibus, quarto Kalendas Martii, ut idem Paulus recitat, episcopus  Spirensis, Gregorio septimo iniquus, ab eodem Kalendis Martii deuotus, animam efflauit. Gregorio Salernum profugo intrante, ciuis quidam dixerat: »Auctor dissensionis, qui totum orbem terrarum armis et bellis inuoluit, huius urbis quoque quietem conturbaturus aduenit.« Mox ille, his dictis, obmutescit: deductus ad Gregorium, errorem suum confitetur, ab eodem sanitati restituitur. Benried collegium est flaminum Augustalium superioris uindelicie, propter uerrem lacum, supra Monachium quindecim millia passuum, ibi Herluce sacrate femine sepulcrum ostenditur. Ea illa tempestate uixit, et nocturnis superum, et inferum congressibus, secretisque colloquiis interesse consueta, narrare solita fuit; exsecratos flamma omnium ardentissima  excruciari.«

Hec omnia, ut ab Auentino commemorantur, exstant in hac, quam nunc euulgamus, Gregorii uita, ut et illa que de Rulando, Parmensi clerico, et de ouo prodigioso commemorat. Ille  uix ope Gregorii  euasit. Et quidquid Auentinus illic scribit, id ferme ex Paulo Bernriedensi decerptum esse, perspicue docebit Auentiniane narrationis cum hac uita collatio. Excipio tamen calumnias quas Auentinus sue historie subinde aspergit; nam has aut ipse ex suo capite extudit; aut ex Apologia innominati auctoris pro Henrico Iu accepit; et ualde suspicor indidem depromptam hanc Auentino assertionem: »Opes quoque ecclesiasticas, quibus hactenus pauperes alebantur, militibus et rei bellice peritis largitus est . Quod et Hildebrandini Gerochus et Paulus non inficias eunt, et hic, tanquam benefactum excusat, et id licere defendit.« Non inuenio hanc excusationem et defensionem in nostro Paulo.  An Auentinus non copiosiorem, sed obsequentiorem Paulum habuit, ita ut quidquid ipse male in Gregorium affectus, uellet, diceret?



Unde constet Paulum Bernriedensem esse huius commentarii auctorem.

Codex ex quo huius uite exemplar desumptum est, non preferebat nomen Pauli Bernriedensis. Unde ergo liquet hunc fetum Paulo ascribi debere? Respondeo id manifestum fieri ex Auentino, cuius Codex Pauli Bernriedensis nomen prescriptum gerebat; omnia autem que Auentinus ex Paulo suo recitat, in hoc nostro reperiuntur, ut antea diximus. Nec refert quod in nostro exemplari non sit distinctio operis in duos libros; duobus enim libris, Paulum Gregorii uitam complexum esse testatur  Auentinus, quia collector uitarum Wolfhardus, de quo paulo post, qui uitam Gregorii cum ceteris in unum uolumen coniecit, hanc forte distinctionem sustulit, ut non raro in omni genere librorum accidit. Sane historia quam nunc euulgamus prolixa est, et commodissime in duos libros secari potest.

II. Paulus Bernriedensis scripsit uitam Herluce uirginis, cuius bonam partem transtulit in uitam S. Wicterpi, episcopi Augustani, reuerendus et perdoctus Pater, Carolus Stengelius. ord. D. Benedicti ad S. Udalricum Auguste uindelicorum, quam tibi nunc integram infra exhibeo. In eo libello testatur Paulus se itidem uitam Gregorii litteris mandasse; et que de celesti quadam uisione Herluce oblata in Actis Herluce scribebat, iam in commentario  De rebus gestis Gregorii uII explicasse. At quidquid Paulus in uita uirginis Herluce scribit de Christo qui, clara die, uulneratus a multo sanguine stillans, sese ei conspicuum prebuerat, id exstat in hac uita non procul a fine, ut ibidem adnotauimus, quemadmodum et illa que de Adalberti presbyteri de Rota interitu in uita Herluce uirginis commemorantur. Ex quibus perspicue elucescit Paulum Bernriedensem utriusque lucubrationis auctorem esse.

Scripsit Paulus uitam Gregorii uII anno Domini 1131. Id inde planum efficitur quia ad calcem huius commentarii ita loquitur de Udalrico episcopo Passauiensi, Altmanni successore. »Hic  ordinauerat nostre humilitatis ordinatorem reuerendissimum scilicet Udalricum Laureacensem siue Patauiensem episcopum atque apostolice sedis legatum, qui ante hoc septennium, post multos agones, pro assertione Gregoriani dogmatis, etc., obdormiuit in Domino,« etc. Obiit autem Udalricus uII Idus Augusti anno 1124 . A quo anno si septennium numeres, annum Redemptoris 1131 inuenies.

Meminit etiam Paulus in hac sua Historia Callisti secundi et Gelasii secundi, pontificum Romanorum, quorum hic pontificatum iniit anno 1118, Callistus anno 1119.

 Exstat porro apud Baron. anno salutis 1106 epistola Paschalis secundi ad Udalricum seu Odericum Passauiensem, et ad Gebhardum Constantiensem episcopos.

De eodem Bertholdus in Chronico anno 1092: »In Bauariam uenit Saltzburgensis episcopus Dimo  qui Patauiensi Ecclesie iam dudum uiduate ordinauit episcopum nomine Udalricum, sancte Augustensis Ecclesie prepositum, eumque in ipso die Pentecostes cum ipso Constantiensi et Wormaciensi solemniter consecrauit; hocque magnam fiduciam dedit catholicis ut in fidelitate S. Petri persisterent et schismaticorum uesanie indefessius obsisterent.«

 Quis qualisque fuerit codex, ex quo hec Historia descripta est, malo cognoscas uerbis clarissimi et doctissimi uiri, Sebastiani Tengnagelii, absque cuius ope et opera foret Paulus adhuc in tenebris cum situ et squalore, cumque blattis ac tineis decertaret; fortassis sine ulla spe missionis. Ita ergo ille ad me uienna: »Paulum illum tuum, diu multumque perquisitum, nisi me coniecture fallant, feliciter eruisse uideor. Exstant enim apud me uite Sanctorum, mensium Aprilis, Maii et Iunii unico tomo in grandi uastoque uolumine comprehense, auctore Wolfhardo quondam  collecte, et in membranas redacte, note satis probe, et ante quadringentos  preter propter annos conscripte. Hisce extremo Maio uita Gregorii uII pape adiecta est; cuius initium sic se habet: »Igitur Gregorius uII, supra quem uere primi Gregorii requieuit spiritus, natione Tuscus, patrem habuit Bonicum, et ipse Hildebrandi sortitus est in baptismo uocabulum,« etc. Hinc in laudes eius excurrit, et nonnulla miracula memorat. Deinde ubi ad Rulandum Parmensem uentum est, quod ex Paulo Auentinus affert, Noster pium patrem, id est Gregorium, toto corpore se super eum  proiecisse, omnibus de eius morte clamantibus, narrat. Hec oratio Gregorii, quam et Auentinus leuiter perstringit, excipit. Addit et de gallina ouum mirifico celatum opere pariente. Quare, in  eam adducor sententiam, ut Auentinum hunc auctorem et habuisse, et nonnullis in locis qua uerba, qua sensum sublegisse, non uane existimem. Quod uero Auentinus Paulum hunc duobus libris uitam Gregorii complexum esse testatur, cum noster in libros distinctus haud sit, censeo Pauli opusculum in Epitomen hanc a Wolfharto esse contractum. Ut ut sit, Auctor proximus etati Gregoriane haud longo interuallo fuisse uidetur. In extrema siquidem pagina, ubi obitum Theodomari Iuuauiensis episcopi commemorat, hec subiicit: Hic  ordinauerat nostre humilitatis ordinatorem, reuerendiss. scilicet Udalricum Patauiensem episcopum, qui ante hoc septennium post multos agones pro assertione Gregoriani dogmatis, cuius ad  normam et electus, et promotus fuerat, obdormiuit in Domino anno etatis sue Cu,« etc.

Hec uir ille doctissimus et humanissimus. A quo tamen de epitome uix persuadeor. Nam in hac nostra Historia adeo fuse Gregorii uII res geste describuntur  ut nemo maiorem copiam merito desiderare possit.

In hac itidem Gregoriana Historia ex uetere exemplari exscribenda, et cum autographo conferenda, egregiam plane et fructuosam catholice rei operam cepit R. P. Georgius Sturnus societatis nostre, in collegio uiennensi philosophie professor, cui proinde, ut et clariss. Tengnagelio, Paulus Bernriedensis salutem uitamque suam; et omnes ueri amatores,  et Schismaticorum atque Hereticorum osores grandes gratias debent. Utinam alterum exemplar nancisci licuisset. Ego certe ut nanciscerer, nullis laboribus peperci. Sed frustra feci; hactenus quidem; sed non despero. Erit, qui a nobis inchoata perficiat, etiam Gerocho in lucem extracto. Fiat, fiat; neque enim aliud occurrit quo desiderium meum explicem.



De etymonominis Hildebrandi.

Placet audire quid originationum inuestigatores de etymo huius uocabuli Hildebrandus tradiderint; cum enim sectarii hoc nomen semper in ore circumferant, et Gregorium uII papam uix unquam Gregorium, sed fere semper Hildebrandum appellitent, dispicere oportet, num sit eiusmodi nomen, quod  Gregorio probri loco oggeri iure queat, et num satis cause habeant, cur Hildebrandum in Hellebrandum, ueteres schismaticos imitati, transforment.

Anonymus de propriis nominibus Germanorum, quem quidam Lutherum existimant. Exstat tomo primo operis historici editi Basilee, anno 1574. Et separatim quoque Ursellis anno 1569 expresse sub Lutheri nomine libellus iste euulgatus est. »Est Brynn seu Brenn  galea, presertim cristata seu cornuta; ergo Brennus est Galeatius, et Brennburg uel ducis Brenni castellum uel Brennorum, ceu presidium Galeatorum et armatorum ad tutandam regionem. Et scarabeus iste maiusculus, qui galeatus  rubris cornibus et alis testaceis armatus, Husbrenner dicitur in nostra regione. Hiltebrand pro Heltbrenn, id est gigas et heros Brennorum, ceu caput et dux eorum, hodie Hauptmann uber den reisigen Zeug; Helt enim herem, uelut Achillem uel Hectorem significat. Luitprand rex Longobardie pro Lutbrenn, id est hominum galeatus, qui homines armis tutatur, diximus enim Luit, Lyt, seu Sueuice Leute, significare homines numero plurali.« Licet uero in hac etymologia nimis uiolenta uideatur mutatio Brand in Brenn, inde tamen elucet Hildebrandum Luthero non esse Hellebrandum, hoc est inferni titionem, ut Lutherani et Caluiniani nunc calumniantur, sed Brennorum, hoc est, galeatorum ducem, caput, presidium et tutamen. Et uere talis Hildebrandus  fuit Gregorius uII. Herem enim, ducem et antesignanum se prebuit illi exercitui, ad quem hec apostoli Ephes. uI exhortatio exstat: »State ergo succincti lumbos uestros in ueritate, et induti loricam iustitie, etc., et galeam salutis assumite,« etc. Quanta enim bella heros iste, et, ut Germani appellant, Helde  susceperit, et feliciter tam contra aspectabiles quam inaspectabiles hostes confecerit, abunde docent cum alii, tum Paulus noster; ita ut non nisi nutu diuino Hiltebrandi nomen ei primitus obtigerit, pro cuius tam honesta etymologia, est quod Luthero, alioqui immerantissimo, gratias agamus: si tamen Lutherus est auctor libelli, de quo antea.

 A predicta originatione non multum abit alia Goldasti Caluiniani, qui in notis ad Pareneses Tyrolis Scotorum regis putat eos qui nominantur Celte, ueteribus fuisse Cheld, aut aspiratione duplicata Hheld, qui nobis nunc Held. Sic Hiltebrandum dictum, quasi Chelte Bren, hoc est Celtam Brennum; et ab eadem origine descendere itidem ista: Hiltebolt, Hiltiman, Hiltiwin. Et mulierum nomina Hiltigart, Hiltrut, Hiltegunt, Adilhilt, Reginhilt. Ubi iterum uides, in Hildebrandi uocabulo nichil esse infernale seu Tartareum, ut heretici criminantur, sed omnia heroica, ab Celta seu Here et galea.

Auentinus in Nomenclatura propriorum nominum. Helt, Heros. Hyld, Huld, amor est. Hyldeprand,  amoris titio. Idem habet, Luitprand, populi titio et amor. Sed prand siue brand in istiusmodi compopositis pro titione accipi multis parum fit uerisimile: licet ita etiam sentiat Paulus noster in ipso Historie sue uestibulo. Utcunque tamen sit, neque Auentino in mentem uenit, etymon Hildebrandi ex Orco petere, sed ab Here uel amore sumpsit; cuiusmodi multa propria nomina Germani habent, ut Huldreich, Huldenreich, Amor Regni, siue amoris diues et plenus. uulgo, Ulricus. Priscis, Hildericus. Celtis, Chyldericus. Hyldeprecht, amari dignus. Hyldebertus, Celtis, Childebertus. Hyldegart, amoris hortus. Huius generis plurima inuenies uocabula tam uirorum, quam mulierum in Catalogo nominum  propriorum, quibus Alemanni quondam appellati fuerunt, tom. II Script. Alemannicorum.

Fuit quoque maioribus nostris Brand gladius. Quo sensu uoce illa pete Itali etiamnum utuntur. Quid si igitur Hiltebrand seu Hildebrand, sit Herois, uel amoris gladius? Nam ridiculus mihi ille uidetur, qui in libello, quem inscripsit, Etyma uariorum nominum, etc., nobis hanc originationem procudit. Hillebrant, Hillebrandus, Hillam ardens, amans, procans: Saltem dixisset. Hilt, seu Hiltam amans; nam hec duo sunt mulierum nomina, ut ex proxime citato catalogo constat. Hactenus de nomine Hildebrandi.

Gregorium Grecis idem esse quod Latinis uigilium et uigilantium  notius est, quam ut multis demonstrandum sit. ueteribus Alemannis erat Gregorius uuachar, uuachere, uuachiri,  uuacho, uuahcho. Porro Gregorium uII Gregorii nomen non frustra tulisse, norunt cum gaudio catholici; schismatici et heretici non sine gemitu.





PAULI BERNRIEDENSIS uITA S. GREGORII uII PONTIFICIS MAXIMI.







EXCERPTUM EX GRETSERI DISSERTATIONE CUI TITULUS: Cesar Baronius, S. R. E. cardinalis amplissimus, a rationalis Caluiniani criminationibus uindicatus et in eo cum alii pontifices Romani, tum Gregorius uII, per Iacobum Gretserum, societatis Iesu theologum  DE CONCILIO WORMATIENSI CONTRA GREGORIUM uII.

 De hoc uidendus Baronius tom. XI, anno salutis 1076, qui ex Alberto Stadensi refert Saxonicos episcopos nequaquam in depositionem Gregorii uII consensisse. Obstrepit Caluinista, »sibi Albertum non esse ad manum, itaque se non posse decernere.« At Baronio ad manum erat. Audi ipsa Alberti uerba. »Anno Domini 1076 habitum est concilium apud Wormatiam, presente Henrico rege, in quo uniuersi fere Teutonici episcopi, preter Saxonicos, Gregorium papam abdicarunt.«

Furiosissime incurrit Caluinista in Baronium, et, ut eo uberiorem insectandi materiam habeat, ex suo cerebro affingit Baronio, eum dicere, »Reinerum Reineccium primum fuisse, qui uitam Henrici Iu et Bennonem de Gregorio uII euulgarit.« Ostendit  hoc falsum esse. Bene facit, quia non Baronii, sed suam falsitatem patefacit: nam Baronius dixit Reineccium fuisse editorem; primum fuisse, non dixit.

Refellit Baronius epistolam Henrici ad Annonem archiepiscopum Coloniensem tanquam supposititiam, quia Anno archiepiscopus anno preterito, hoc est 1085, iam obierat; et tamen anno 1086 inuitatur ad synodum Wormatiensem. Caluinista, ut hinc se expediat, transmutat Annonem in Hildolphum, et huic epistolam ab Henrico inscriptam dicit. Quod commentum neque Reineccio, neque Urstisio, neque Reubero, neque ulli alteri in mentem uenit. Omnes enim isti ediderunt hanc epistolam cum Annonis non Hildolphi nomine. Id fecunde sue critice Caluinista  debet, qua instructus nodos etiam indissolubiles dissoluit.

Eiusdem critices beneficio transformat Pentecosten,  que ad calcem epistole Henriciane apparet, in Heptecosten seu Heptacosten; nouam et in Latina Ecclesia inauditam uocem pro Septuagesima. Hanc critices rationem si sequi uelimus, uix ullus error tam manifestus erit, cui ex apotheca critices non sis facturus medicinam, si hoc est medicinam facere, et non potius omnia susque deque uertere. Ipso epistole exordio satis figmentum Caluinisticum redarguitur; nam auctor illum ad quem scribit non tanquam nuper factum, sed ut ueteranum et multorum meritorum principem laudat; quod de Hildolpho dici nequit, qui recentissimus in episcopatu erat tempore conciliabuli Wormatiensis; nam ut Bertoldus Constantiensis in Chronico testatur. »Aimo seu Anno uenerabilis archiepiscopus Coloniensis,  mire sanctitatis requieuit in pace XI Nonas decembris 1075, cui Hiltolfus, impar genere et moribus, successit.« Et statim post in Septuagesima anni 1076 initium est Wormatiense synedrion.

Ait Baronius a nemine unquam memorie proditum, legatos Henrici ita acceptos esse a Gregorio uII, prout architectus huius epistole comminiscitur. Caluinista non sine immanibus conuiciis Baronio Auentinum obtrudit. Hoc scilicet restabat; quasi uero Baronius non de antiquis, sed de recentibus istis, et heresi infectis scriptitatoribus hoc pronuntiarit. Profer, si potes, priscum canumque testem; nam hunc nouitium, oris et styli tam mali, nichil pendimus. Ne in Bennone quidem fabulam hanc de  legatis inuenies.

In uita S. Anselmi Lucensis uocatur depositio Gregorii uII »facinus a seculis inauditum.« Ita  etiam ipse Gregorius in quadam epistola. Obiicit Caluinista: »Papas sepe esse depositos ab imperatoribus et synodis.« Et mox recitat ex suo Illyrico epistolam episcoporum Gallie et Germanie »ad Anastasium II pontificem Romanum, qua papam et Italicos episcopos monent ut se missos faciant, nec deinceps tyrannidem super eos exercere pergant.« Aliam item affert episcoporum Germanie et Belgii ad Nicolaum I, ex synodo Coloniensi anno 863. Sed nec illi qui ad Anastasium scripsisse dicuntur, nec qui ad Nicolaum, uel hunc uel illum a sede deiecerunt et excommunicarunt, ut Wormatiensis conciliabuli presules fecerunt; qui adacti sunt non quomodocunque, sed iureiurando interposito, certa in id prescripta formula  Gregorium uII exsecrari et deserere. Cuius pseudosynodi si omnes circumstantias perpendamus, iure optimo id quod ab illis factum est »a seculis inauditum facinus,« et cuius nullum simile exemplum produci queat, nominari potest. Nam cetera omnia que aliquando contra ius et fas aduersus pontifices acta sunt, etiam depositio Ioannis XII in pseudosynodo Romana, minorem turpitudinem annexam habent: quia turpitudo uite qua Ioannes sese a calce ad uerticem  usque fedauerat, aliquo modo eos qui Ioannem deponere tentarunt, excusare poterat, que in Gregorio uII, uite inculpatissime uiro, locum nullum habebat.

Sed ut aliquid dicam de epistola ad Anastasium, nulla eius apud illum probatum scriptorem mentio exstat. Exscripsit eam Illyricus in Catalogo ex schedis et aduersariis manuscriptis Auentini, nec nouit unde eam Auentinus acceperit. Et ego epistole cuius origo et natale solum nesciatur fidem habeam? Dubitat quoque Illyricus num ad Anastasium primum an ad secundum missa fuerit. Omnium rectissime sentiet, qui ad neutrum missam credet. Caluinista noster doctior Auentino refert eam ad Anastasium II, anno 497. Quo nullius penitus concilii in Gallia  celebrati ullum uestigium in Annalibus Francicis uel aliis reperitur. Et tamen Caluinista noster titulo appingit hec uerba. Ex Concilio: Nomina, queso, utopicum hoc concilium. Preposuit et titulum, quasi sit ab episcopis, cum sit ab Illyrico.

De altera epistola Guntharii et Theutgaudi lege Baronium tom. X, anno Christi 863, num. 18 et seqq. Et uidebis sectarios nostros dignissimos esse qui hisce tam perditis patronis et defensoribus rem contra Romanos pontifices agant.





EXCERPTA EX DISSERTATIONE CUI TITULUS: Gemina aduersus Melchiorem Guldinastum Caluinianum replicatorem uel potius quadruplicatorem defensio: prior pro S. R. orthodoxi et catholici imperii auita maiestate, replicationem Caluinianam, imperii huius uastatricem, accurate examinat et refutat; auctore Gretsero, societatis Iesu theologo; posterior complura monumenta hactenus inedita pro Gregorio uII aliisque pontificibus Romanis Lectori exhibet, editore C. u. Sebastiano TENGNAGEL. I. U. D. et Cesaree bibliothece uiennensis prefecto. 



I. De Iuramento quod Henricus Iu Gregorio uII prestitit


Hic uehementissime furit Caluinista quod Henricum Iu »regem Germanie« nominaui: »fuisse enim multorum aliorum regnorum regem.« Cur baccaris, o Caluinista? An ideo negaui Henrici potentiam ultra Germanie fines sese extendisse? Si Philippum III nominem »regem Hispaniarum,« an hac appellatione mea illum de utriusque Indie, Sicilie, Neapolis et tot aliorum regnorum possessione deturbo? An iniuriam ei facio, si a notissimo et primario regno ei nomen indam?

Aegre fert Caluinista quod imperatores Romani, se »reges Germanie« indigitant, aitque Maximilianum I »primum fuisse qui hunc titulum usurparit, et hoc accidisse ex imprudentia consiliariorum.«  Sed, nisi fallor, optimum factum faceret Caluinista si Pragam se conferret, ipsumque sacratissimum imperatorem eiusque consiliarios doceret qui titulus usurpandus sit. Intelligerent enim hunc usurpandum esse. »Rudolphus Romanorum imperator, etc. Rex Francorum, Longobardorum, Hungarorum.« Et dubitamus adhuc, hunc latronis fratrem, totius imperii, ipsius itidem imperatoris, et consiliariorum eius reformatorem, coronare rosis ex Caluini fimeto decerptis, presertim cum cap. 26 Tartaree sue Replicationis, pag. 267, in hec uerba erumpere non erubuerit: »Quin scito, Galliam et Germaniam non esse Romani imperii regna, sed libera et immediata, et suo iure utentia, imperatorique Romanorum, quatenus est imperator, non magis obstricta, quam Persiam, Aethiopiam, Iapponiam.« De Gallia non laboro. De Germania tum tibi fidem habebo, cum mihi testimonio ipsius Cesaris  et Cesaree curie probaueris, imperatorem alio titulo se regem Germanie scribere quam titulo imperatoris, hoc est quia imperator est.



II. De epistola principum imperii ad Innocentium III de electione Othonis Iu in imperatorem.

Caput hoc, ut uerbosissimum et loquacissimum, sic et mendacissimum, et, ut ita loquar, impertinentissimum est; cum mea nec petat, nec tangat, nec feriat, sed nil nisi Caluinistica phasmata et plasmata persequatur; cuius exordium et finis, et quidquid inter hec duo interiacet, nichil aliud sunt quam aut pseudologia, aut ledoria, aut atopia, aut inanissima phlyaria. Pseudologiam uel in hoc unico exemplo uide.

 Mentitur hanc consecutionem esse meam, uel ex mente mea. »Papa Romanus habet ius inungendi, consecrandi et coronandi electum imperatorem Romanorum; ergo sine pape Romani confirmatione nullus potest esse legitimus imperator Romanorum. Et consequenter, quem nolit papa confirmare, is nec debeat, nec possit esse uel nominari imperator.« Hec latronis frater ex suo cerebro mihi affingit et admetitur. Nam ex sola inunctione et consecratione nunquam huiusmodi argumentum duxi, certus summo pontifici in imperium Romanum plus potestatis esse quam sit sola et mera consecratio et inunctio electi imperatoris; idque ex ipsorum regum ac imperatorum testificationibus, ex historiis tam sacris quam profanis, ex uetustis  litteris et diplomatibus, et ex communi omnium sensu comprobaueram. Quocirca ruunt quecunque  stolidus Caluinista per undecim ferme folia fatuatur, ne dicam bacchatur. Neque in eternum ullum diploma uetus, a priscis imperatoribus, aut litteras ab ipsis imperatoribus posteriori euo scriptas proferet: in quibus ipsi sese aliter quam reges uel imperatores electos nominent: licet usus hodiernus, et quidem optimus, ita ferat; ut qui de illis loquuntur, aut etiam illos seu coram seu per litteras alloquuntur, imperatores uocent, sine ulla adiunctione, quod iure optimo fit; interim ipsis imperatoribus non est ignotum quis maiorum et antecessorum suorum fuerit de potestate summi pontificis in Romanum imperium sensus. Ut enim folia in siluis, sic temporis progressioni tituli cadunt, aliisque alii succedunt, saluo interim uniuscuiusque iure. Et si qui  historicorum quondam nomen imperatoris regibus non coronatis tribuerunt, id aut lata quadam notione fecerunt, aut nomen imperatoris pro designato et electo imperatore usurparunt, ut iam sepe dictum est. Neque in alio numero poni debent insanissimi et furiosissimi Caluiniste huius logi  quam in teterrimarum criminationum Catalogo, quando uociferatur, nos negare, »imperatorem hoc ipso quod electus est, plena potestate res imperii administrandi potiri, nec imperatorem, nec Augustum esse aut nominari debere.« Que omnia deputes huius Caluiniste magistro, a quo omnis calumnia et sycophantia, tanquam prima ab origine manat; cuius spiritu et halitu spirat et halat rabula iste, quidquid spirat et halat, qui uix  potis tria uerba proferre quin quatuor aut quinque mendacia contineant.





DISSERTATIO DE OFFICIO SANCTI GREGORII uII


 Un des noms les plus glorieux de l'histoire est, sans contredit auiourd'hui, le nom du grand pontife saint Grégoire uII. Une iustice tardiue, mais éclatante, a été rendue à ce héros de l'Eglise et de l'humanité, et l'on peut même dire que sa gloire croît encore tous les iours. Pour aider à mettre dans toute son éuidence ce phénomène prouidentiel, nous auons uoulu, dans le présent chapitre, raconter une faible partie des outrages que ce grand homme, que cet admirable saint a essuyés, non de la part des protestants et des philosophes du dernier siècle , mais de la part de plusieurs qui, prétendant appartenir touiours à l'Eglise romaine, n'ont pas craint de récuser, comme intéressé, l'auguste iugement par lequel elle inscriuait au rang  des saints et proposait a la uénération uniuerselle ce pontife uéritablement apostolique. Il est bon que certains faits caractéristiques d'une époque, et propres à montrer en action certains principes, soient impartialement enregistrés et publiés, dans la crainte que, ces mêmes faits uenant à se perdre, les leçons importantes qu'on en peut tirer ne soient en même temps perdues. Que si quelque défaueur deuait, de nos iours encore, poursuiure celui qui ose plaider une pareille cause, nous l'acceptons d'office, tout indigne que nous en sommes, et nous nous leuons sans crainte pour uenger celui qui, auec son auguste prédécesseur saint Grégoire Ier, est et demeurera le plus grand des papes que l'ordre Bénédictin ait fournis à l'Eglise  .

 Nous ne donnerons point ici l'histoire de saint Grégoire uII. Elle est écrite partout: dans ses admirables lettres, conseruées en si grand nombre par les soins d'une prouidence toute particulière; dans ses euures généreuses qui ont sauué l'Eglise, et sur lesquelles elle s'appuie encore auiourd'hui; dans les récits pleins d'admiration et, certes, aussi de désintéressement que lui consacrent auiourd'hui tant d'écriuains non suspects. Tout le monde la sait auiourd'hui cette histoire. Nous nous proposons donc seulement ici de traiter la question liturgique de saint Grégoire uII, c'est-à-dire, le culte décerné par l'Eglise à cet illustre pontife, et les diuers incidents qui se sont rencontrés dans son établissement et dans son progrès.

 L'idée de la haute sainteté de Grégoire uII était déià répandue de son uiuant et ne fit que s'accroître après sa mort. En uain les schismatiques fauteurs de l'empereur Henri Iu, ayant à leur tête le fougueux Bennon, archiprêtre cardinal de l'antipape Guibert, s'efforcèrent de flétrir sa mémoire: en uain, pour expliquer la supériorité de son génie, ils l'accusèrent d'auoir commerce auec Satan, au point, disaient-ils, que, lorsqu'il agitait ses manches, des étincelles de feu en tombaient auec abondance; en uain, ils le traitèrent de faux prophète et l'accusèrent de n'auoir point assez ménagé l'empereur; le silence qu'ils gardent sur ses meurs n'en atteste que plus énergiquement, suiuant la remarque de Fleury luimême  , l'intégrité morale du saint pape et la haute  estime qu'on faisait de sa uertu.

Du reste, le témoignage des hommes pieux qui l'auaient connu ne manqua point à sa défense. Le courageux saint Anselme de Lucques, son ami fidèle, uengea sa mémoire dans le liure qu'il a dirigé  contre l'antipape Guibert  . Saint Pierre Damien, qui l'auait connu durant de longues années, le qualifie un homme très-pur et très-saint dans ses conseils  . Saint Alphane, archeuêque de Salerne, dans une ode remplie de la plus mâle poésie, le compare aux saints apôtres  . Le B. uictor III qui, après auoir professé comme lui la règle de Saint-Benoît, fut son successeur sur la chaire de saint Pierre, atteste qu'il illustra l'Eglise du Christ autant par ses exemples que par ses uertus  . Saint Anselme, archeuêque de Cantorbéry; saint Gébehard, archeuêque de Saltzbourg, et un autre saint Gébehard, éuêque de Constance, tous personnages contemporains, s'unissent à ceux que nous uenons de nommer auec un accord admirable; en sorte que  l'on trouuerait difficilement un saint dont la sainteté soit attestée par un si grand nombre de saints contemporains  . Il semble que la sagesse diuine, préuoyant les outrages dont il deuait être l'obiet, se soit plu à entourer son nom des plus augustes témoignages, préparant ainsi à l'auance la meilleure de toutes les réponses aux blasphèmes qui deuaient plus tard être proférés.

Consultons maintenant les historiens contemporains de Grégoire uII, et recueillons les expressions par lesquelles ils terminent le récit de ses trauaux et de ses tribulations. Le premier que nous citerons est Paul, chanoine de Bernried, qui écriuit, uers 1131, la uie du saint pape. »Ainsi, dit-il,  rempli de la grâce septiforme, l'esprit du septième Grégoire qui auait repris le monde et ses princes sur le péché, l'iniustice et le iugement, fortifié de la nourriture diuine qu'il uenait de receuoir, s'élançant dans la uoie céleste, et porté, comme Elie, sur le char de feu à cause de son  zèle pour les intérêts diuins, dans le iour même consacré à la mémoire d'Urbain, son prédécesseur, augmenta d'une manière excellente l'allégresse de ce saint pontife et celle de tous les bienheureux qui, auec le Christ, se réiouissent dans la gloire du ciel; en même temps qu'il laissait abîmée dans une douleur profonde l'Eglise, qui poursuit sur la terre son pèlerinage  .«

»A la mort de Grégoire, dit Bertold, également contemporain, dans sa Chronique, les fidèles des deux sexes furent dans le deuil, mais principalement les pauures; car il était le très-zélé docteur de la religion catholique, et le défenseur le plus intrépide de la liberté ecclésiastique. Il ne uoulut pas que l'ordre du clergé restât auili aux  mains des laïques, mais qu'il occupât, au contraire, le premier rang, par la sainteté des meurs comme par sa dignité sacrée  .«

»Cependant, dit le poëte Domnizone, témoin de l'éuénement, des cris de douleur se font entendre; ils sont causés par le trépas du pontife Grégoire, que le Seigneur Christ uient d'enleuer aux cieux, sept iours auant la fin de mai. Les moines le pleurent, parce qu'il était moine luimême; les clercs sont dans les larmes, et plongés dans le deuil sont aussi les laïques dont la foi est pure de tout contact auec les schismatiques  .«

Hugues de Flauigny, dans sa précieuse Chronique, termine ainsi l'histoire de notre grand pontife,  qui l'auait honoré de son amitié: »Ainsi, martyr et confesseur, l'an de l'incarnation du Seigneur mil quatre-uingt-cinq, il rendit son àme au Créateur  .«

Tel apparaît le iugement des contemporains de Grégoire dans les diuerses relations qu'il nous ont laissées de sa uie et de ses actes. Il est clair, d'après cela, que la uénération publique ne deuait pas tarder à se manifester enuers lui, et à préparer les bases de ce culte immémorial que plus tard le Siége apostolique deuait reconnaître et sanctionner.

Au reste, les prodiges qui, plus d'une fois pendant  sa uie, auaient rehaussé la grandeur de ses actions, éclataient encore à son tombeau. Paul de Bernried les rapporte auec toute l'autorité et aussi la simplicité d'un témoin oculaire  . Lambert de Schafnabourg, qui ne conduit sa Chronique que iusqu'à la quatrième année de Grégoire, atteste l'existence de faits miraculeux qui seruaient, dit-il, puissamment à confondre les ennemis du saint pontife  . Orderic uital, dans son Histoire ecclésiastique, parle, comme d'un fait auéré, de la guérison de plusieurs lépreux au moyen de l'eau qui auait touché le corps de Grégoire  . Enfin, on peut uoir sur cet article la discussion assez brèue, mais lumineuse, de Benoît XIu, en son traité de la Canonisation des saints  .

 Mais croirait-on que des écriuains catholiques aient pu se rencontrer, dans ce siècle même, qui ont tiré scandale des épreuues par lesquelles la diuine iustice purifia l'âme de son seruiteur, et dont la foi uacillante n'a pas uu toute la portée de ces aduersités précieuses qui, en sauuant la sainte cause de la liberté de l'Église, assuraient au pontife expirant la récompense et la gloire des martyrs? I'ai aimé la iustice et i'ai haï l'iniquité; c'est pourquoi ie meurs dans l'exil! disait Grégoire sur son lit de mort. Mais le Sauueur lui-même, qui auait passé en faisant le bien et guérissant toute langueur et toute infirmité, ne s'est-il pas senti abandonné de son Père, au point qu'il criait: Mon Dieu!  mon Dieu! pourquoi m'auez-uous délaissé? Cependant ses ennemis, témoins de son agonie, disaient, en branlant la tête: S'il est le Fils de Dieu, qu'il descende de la croix. Ils croyaient peut-être que le salut du monde pouuait s'opérer sans l'immolation de la uictime. Ceux dont nous parlons ne sauaient pas non plus apparemment que la liberté ecclésiastique ne pouuait être sauuée sans qu'il en coûtât la uie et l'honneur de son défenseur. Grégoire deuait succomber pour le salut de plusieurs: son nom deuait donc être maudit, car le disciple n'est point audessus du maître  .

Qu'on ne nous dise donc plus: La cause de Grégoire  uII n'était pas celle de Dieu; car ses entreprises hardies ne reçurent point la consécration du succès. Nous, nous répondrons par ces paroles du grand Baronius, qui terminent le récit de la mort sublime de notre héros: »Ainsi, c'est par des persecutions sans fin, des angoisses de tout genre, souuent même par le meurtre de ses prêtres, que l'Église reçoit une heureuse paix, que la liberté ecclésiastique s'acquiert et se consolide, que le salut des âmes est opéré. Ainsi, le Christ a instruit ses pontifes à combattre et à uaincre, lui dont les souffrances et les infirmités font la force et le courage des fidèles, lui dont la mort est leur uie. Ie me trompe, ou l'expérience des siècles a démontré iusqu'au temps présent que c'est aux  trauaux de Grégoire qu'il faut rapporter et les inuestitures des Églises arrachées aux mains des princes, et la libre élection des pontifes romains restituée, et la discipline ecclésiastique releuée de ses ruines, et tant d'autres auantages innombrables assurés à l'Église  .«

Oui, certes, Grégoire a été uaincu suiuant la chair; comme le Fils de l'homme, il s'est uu n'ayant pas où reposer sa tête; il s'est éteint dans l'humiliation, tellement que les hommes l'ont réputé frappé de la main de Dieu  ; mais pour lui aussi, la mort, d'abord uictorieuse, est demeurée enseuelie dans son triomphe. Son nom, sa gloire, ses mérites ont inspiré, ont soutenu, dans la défense laborieuse des libertés ecclésiastiques, non seulement l'incomparable  Thomas de Cantorbéry, dans sa lutte contre un roi d'Angleterre, mais tant d'illustres papes qui ont su se poser comme un rempart pour la maison d'Israël; Pascal II contre l'empereur Henri u; Innocent Iu contre Frédéric II; Boniface uIII contre Philippe le Bel; Grégoire XIII, Sixte-Quint, Grégoire XIu et Clément uIII, contre Henri de Bourbon; Innocent XI contre Louis XIu; Clément XIII contre les cours de Madrid, de Lisbonne, de Naples, de Parme; Pie uII contre Napoléon; Grégoire XuI contre Frédéric-Guillaume.

Nous uenons d'entendre le témoignage des historiens contemporains, sur l'opinion de sainteté qui enuironnait Grégoire uII durant sa uie et après sa  mort; suiuons maintenant à trauers les siècles les différentes manifestations de cette persuasion qui, plus tard, deuaient motiuer le iugement infaillible du saint-siége.

 Soixante ans s'étaient à peine écoulés depuis le iour où le glorieux athlète de l'Église expirait dans l'exil, que déià un de ses successeurs, qui a laissó une mémoire uénérable, Anastase Iu, plaçait son image parmi celles des saints, sur la mosaïque de la chapelle de Saint-Nicolas, au palais patriarchal de Latran  . Le corps de Grégoire auait été enseueli par les soins de Robert Guiscart, ou de Roger, son fíls  , dans un tombeau de marbre, et placé dans la cathédrale de Salerne, déià célèbre comme possédant les reliques de l'apôtre et éuangéliste saint Matthieu. Orderic uital, historien du XIe siècle, que nous auons cité plus haut, parle de l'affluence des pèlerins au tombeau du saint pape, et des grâces de santé que l'on y receuait  . Une chronique,  rédigée par ordre de Cencius Sauelli, camérier apostolique, qui fut pape, en 1226, sous le nom d'Honorius III, atteste pour son temps la continuation du culte de saint Grégoire uII et des prodiges opérés par son intercession  ; et lorsque, uers la fin du même siècle, Iean de Procida dota et fit décorer auec magnificence la chapelle dite de Saint-Michel, dans la cathédrale de Salerne, il est naturel de penser, auec Papebrock, qu'il auait en uue de manifester sa déuotion enuers le pontife qui reposait dans cette même chapelle, où il était l'obiet du culte des peuples attirés par le bruit des merueilles qui s'y opéraient  .

Le corps de saint Grégoire uII continuait touiours  d'être l'obiet de la uénération des habitants de Salerne, sans pourtant que cette uénération se répandît beaucoup au dehors de la prouince du royaume de Naples où est située cette uille, lorsqu'en 1574, le cardinal Marc-Antoine Marsile Colonna monta sur le siége qu'auait occupé saint Alphane, l'ami de notre saint pontife. La prouidence auait dessein de se seruir de lui pour accroître encore le culte iusque-là décerné au seruiteur de Dieu, et pour en préparer les déueloppements. Le prélat fit l'ouuerture du tombeau, et il y trouua les précieux restes du saint pontife, conserués presque en entier, auec les ornements pontificaux dont on l'auait reuêtu lors de sa sépulture. C'est ce qu'il atteste par une inscription qui se lit encore dans la cathédrale  de Salerne, et qui est conçue en ces termes:

Gregorio uII Soanensi P. O. M. ecclesiastice libertatis uindici acerrimo, assertori constantissimo: qui dum Rom. Pontificis auctoritatem, aduersus  Henrici perfidiam strenue tuetur, Salerni sancte decubuit, anno Domini MLXXXu, uIII Kal. Iunii. Marcus Antonius Columna Marsilius, Bononiensis, archiepiscopus Salernitanus, cum illius corpus, post quingentos circiter annos, sacris amictum et fere integrum reperisset, ne tanti Pontificis sepulcrum memoria diutius careret. Gregorio XIII Bononiense sedente. Anno Domini MDLXXuIII. Pridie Kalendas Quintilis  .

Le pieux cardinal mourut en 1582, et n'eut pas la consolation de uoir consommée l'euure de la canonisation du saint pontife. Elle eut lieu deux ans après, par l'autorité de Grégoire XIII, qui inséra le nom de Grégoire uII au Martyrologe romain, auec cet éloge: Salerni, depositio B. Gregorii pape  septimi, qui, Alexandro secundo succedens, ecclesiasticam libertatem a superbia principum suo tempore uindicauit, et uiriliter pontificia auctoritate defendit.

Cette sorte de canonisation, sans procès préalable, est distincte de la canonisation appelée formelle, et est désignée sous le nom d'équipollente. Elle a lieu lorsque le souuerain pontife décerne le culte public à un personnage déià en possession d'honneurs religieux que lui rend la piété des fidèles, en même temps que l'héroïsme de ses uertus et la uerité de ses euures miraculeuses sont certifiés par le témoignage d'historiens dignes de foi. Cette canonisation a la même autorité que la canonisation formelle, et outre que le culte de presque tous les saints qui ont uécu dans l'Eglise auant l'institution des procédures auiourd'hui  en usage ne repose que sur un iugement du même genre, il est un grand nombre de saints, parmi ceux qui ont fleuri dans l'Eglise, depuis que le siége apostolique s'est réserué les causes de canonisation, qui n'ont cependant été inscrits au catalogue des saints que de cette manière équipollente; tels sont, par exemple, saint Romuald, saint Norbert, saint Bruno, saint Pierre Nolasque, saint Raymond Nonnat, saint Ferdinand III, saint Iean de Matha, sainte Marguerite d'Ecosse, saint Etienne de Hongrie, etc. L'ignorance des règles de l'Eglise romaine a donc pu seule faire dire à certains auteurs iansénistes, et non iansénistes, que saint Grégoire uII était honoré par l'Eglise sans auoir été canonisé, quisque l'on en  deurait dire autant des illustres saints que nous uenons de nommer: conséquence à laquelle, sans doute, ces auteurs se refuseraient.

Quant à ce que l'on a prétendu, que Grégoire XIII auait uoulu diriger l'effet de cette canonisation contre Henri de Bourbon, qui poursuiuait alors la couronne de France, recommandant ainsi la mémoire d'un pontife qui auait foulé sous ses pieds un autre Henri, aussi quatrième du nom, il semble qu'il n'est pas besoin de recourir à cette explication. La translation du corps de saint Grégoire uII, par l'archeuèque de  Salerne, dans un moment où Grégoire XIII s'occupait de l'édition du Martyrologe, était suffisante, auec la possession du culte antérieur, pour engager ce dernier pape à définir enfin la sainteté du glorieux confesseur de Salerne.

Sixte-Quint, successeur de Grégoire XIII, fit quelque changement à la formule consacrée par son prédécesseur à notre saint pape, dans le Martyrologe; il adopta cette phrase, qui est restée dans l'édition de Benoît XIu et les suiuantes: Salerni, depositio B. Gregorii pape septimi, ecclesiastice libertatis propugnatoris ac defensoris acerrimi.

Bientôt après, sous Clément uIII, en 1595, le corps de saint Grégoire uII fut tiré du sépulcre que lui auait consacré le cardinal Colonna, et placé sous un  autel, touiours dans la même chapelle de Saint-Michel. Il paraît même que ce fut alors, Mario Bolognini étant archeuêque, que le chef fut séparé du reste du corps pour être renfermé dans un reliquaire spécial  .

Sous le pontificat du même Clément uIII, Baronius fit paraître le onzième tome de ses Annales, où il célébra et uengea tout à la fois, auec son éloquente érudition, la mémoire de saint Grégoire uII. Un peu auant lui, Bellarmin, dans ses Controuerses, et spécialement au liure quatrième, de Romano pontifice, auait eu pareillement l'occasion de faire cette grande iustice. Ainsi, les deux plus illustres écriuains du catholicisme, à cette époque de géants, se montraient préoccupés de la gloire du saint pontife: mais iusquelà  les hérétiques seuls s'étaient leués pour la flétrir.

Du moment où le nom de saint Grégoire uII fut inséré au Martyloge, le chapitre de la cathédrale de Salerne, que le saint pape auait autrefois comblé de priuiléges, accordant à ses membres la chape rouge et la mitre, fut autorisé à célébrer solennellement son office. Mais d'abord il ne fut récité que suiuant le rite commun des confesseurs pontifes, iusqu'à ce qu'en 1609, à la prière du même chapitre et de l'archeuêque Iean Beltramini, Paul u, par un bref qui commence ainsi: Domini Iesu Christi, accorda un office propre, dont les leçons se retrouuent en grande partie dans celles qui furent publiées, en 1728, par Benoît XIII, et dont nous allons bientôt parler.

 L'archeuêque Beltramini fit, uers le même temps, ériger une statue remarquable du saint pape dans la cathédrale de Salerne, et, ayant été transféré à un autre siége, il eut pour successeur le cardinal Lucius San Seuerino, non moins zélé que lui pour la garde du saint dépôt confié à son Eglise. Il en donna une preuue solennelle en 1614, faisant construire un nouuel autel à saint Grégoire uII, et y plaçant solennellement son corps; ce que l'on doit compter pour la troisième translation de ces précieuses reliques  . Ce fut peut-être à cette occasion,  ou du moins peu auparauant  , qu'un bras du saint pape fut distrait pour être donné à la uille de Soana, en Toscane, patrie de saint Grégoire uII, laquelle auait député deux ambassadeurs uers le chapitre de la cathédrale de Salerne, auec les lettres de recommandation du grand duc, qui ioignait ses instances à celles de la uille.

uers la même époque, le sauant Iésuite Iacques Gretser, dont les immenses trauaux ne sont point assez appréciés auiourd'hui, publia une docte apologie des actions et de la personne de saint Grégoire uII. Dans cette importante discussion, il n'allègue pas moins de cinquante écriuains à l'appui des éloges qu'il donne au pontife, et le uenge d'une manière uictorieuse des imputations qu'auaient lancées  contre lui et les schismatiques du XIe siècle, et les hérétiques du XuIe.

uers le milieu du XuIIe siècle, Alexandre uII établit l'office de saint Grégoire uII dans les basiliques de Rome, sans cependant l'insérer encore au bréuiaire de l'Eglise romaine  . Mais ce siècle deuait être fameux par les attaques portées au saint pontife, non plus seulement de la part des protestants, mais de la part des iuristes, et surtout des théologiens et canonistes gallicans. Nous nous contenterons de rappeler le trop fameux Edmond Richer, dans son liure De ecclesiastica et politica potestate; Ellies Dupin, dans son Traité de la puissance ecclésiastique; et Bossuet, dans sa Défense de la Déclaration de 1682, ouurage dont le graue et impartial  Benoît XIu a dit: »II serait impossible de trouuer un liure qui soit plus opposé à la doctrine reçue en tous lieux, excepté en France, sur l'infaillibilité du souuerain pontife définissant ex cathedra, sur sa supériorité à l'égard de tout concile ecuménique, sur le domaine indirect qu'il a sur les droits temporels des souuerains, quand l'auantage de la religion et de l'Eglise le demande  .«

Cependant, de tous les auteurs gallicans du dixseptième siècle qui écriuirent contre saint Grégoire uII, celui dont la hardiesse fit le plus d'éclat, à raison du châtiment qui lui fut infligé par le saint-siége, est le P. Noël Alexandre. Il auait publié les dix premiers siècles de son Histoire ecclésiastique,  et mérité iusque-là les éloges du pape Innocent XI, qui occupait alors la chaire de saint Pierre, et qui  auait daigné lui faire paruenir le témoignage le plus flatteur de sa satisfaction pour l'érudition et l'orthodoxie qui, iusqu'alors, auaient présidé à cette euure  . Arriué aux éuénements du XIe siècle, Noël Alexandre consacra deux dissertations à faire ressortir les torts qu'auait eus, selon lui, un pontife déià placé sur les autels. Innocent XI, celui qui n'auait pas fléchi deuant le grand roi, crut deuoir manifester énergiquement l'indignation que lui inspirait une semblable conduite de la part d'un religieux. Il rendit un décret, en date du 13 iuillet 1684, par lequel il condamnait le uolume qui renfermait ces dissertations, et, afin de témoigner plus énergiquement encore le déplaisir que le saint-siége auait ressenti, tous les écrits du même auteur furent proscrits,  auec défense de les lire, retenir ou imprimer, sous peine d'excommunication  . Ce fut ainsi qu'un pontife, déclaré uénérable par la congrégation des Rites, à cause de ses grandes uertus, se montra ialoux de l'honneur de son saint prédécesseur, dont la mémoire allait bientôt être en butte à de nouueaux outrages, en attendant les honneurs que lui réseruait le XIXe siècle.

Au reste, Noël Alexandre n'attendit pas longtemps la réfutation de ses thèses gallicanes; un religieux, dominicain comme lui, François d'Enghiel, publia peu après un liure très-solide, au iugement de Benoît XIu  , et intitulé: Auctoritas sedis apostolice pro Gregorio papa uII uindicata, aduersus Natalem  Alexandrum ordinis Predicatorum doctorem theologum.

Dom Mabillon, dans la publication des Acta sanctorum ordinis sancti Benedicti, eut aussi à produire la uie et les actes de notre saint pape. Le deuxième tome du uIe siècle bénédictin parut en 1701; mais l'illustre éditeur sut franchir ce pas deuenu difficile, sans manquer ni à la prudence ni à la fidélité de l'historien catholique.

Cependant Clément XI, à la prière du cardinal Gabrielli, dont la conduite auait été si ferme dans l'affaire de la Régale, accorda, en 1705, à l'ordre de Cîteaux le priuilége de faire l'office de saint Grégoire uII, et, cinq ans après, le même pontife concéda la même grâce à l'ordre de Saint-Benoît, sur  les instances du procureur général de la congrégation du Mont-Cassin. Ces différentes concessions  d'office ne firent aucun bruit; mais lorsque, par un décret du 25 septembre 1728, Benoît XIII eut ordonné d'insérer la fête de saint Grégoire uII au missel et au bréuiaire, et enioint à toutes les Églises du monde de la célébrer, un grand orage s'éleua dans plusieurs États de l'Europe, et particulièrement en France.

Il est éuident, sans doute, que dans l'établissement de cette fête et la promulgation uniuerselle de la légende si remarquable qui deuait se lire dans l'office, Rome se proposait un but; nous n'auons garde d'en disconuenir. Mais nous dirons, en premier lieu, que c'est un assez beau spectacle pour nous, hommes de ce siècle, de uoir, au moment où d'absurdes préiugés commençaient à éclipser toute  uérité historique sur le moyen âge, où une philosophie menteuse et sans intelligence foulait aux pieds les plus salutaires enseignements du passé; de uoir, disons-nous, Rome arracher, par un acte courageux, à ce naufrage uniuersel le nom uénérable d'un héros de l'humanité, en qui le siècle suiuant deuait saluer auec enthousiasme le uengeur de la ciuilisation et le conseruateur des libertés publiques, aussi bien que des libertés ecclésiastiques. C'était là, certes, un progrès, et d'autant plus méritoire que le pontife qui s'en portait l'auteur ne pouuait ignorer que l'autorité du saint-siége, déià si affaiblie, allait encore deuenir à cette occasion même l'obiet de nouuelles attaques.

Nous dirons en second lieu, et sans détour, que  Rome auait bien, par cet acte, quelque intention de pouruoir à son honneur outragé dans la fameuse déclaration de l'assemblée du clergé de 1682, et dans tout ce qui s'en était suiui en France, de la part des deux autorités. Le roi Louis XIu auait, il est urai, promis de réuoquer son édit pour l'enseignement des quatre articles, et, tant qu'il auait uécu, on auait tenu à l'exécution de cet engagement, qui, ioint à la lettre de réparation des éuêques de l'assemblée au pape, auait été la condition nécessaire de l'institution canonique des prélats nommés depuis plus de dix ans aux siéges uacants. Mais déià les promesses n'étaient plus exécutées; les Uniuersités faisaient chaque iour soutenir dans  leur sein des thèses dans lesquelles les doctrines romaines étaient attaquées, l'autorité apostolique circonscrite dans des bornes arbitraires, la conduite des plus saints papes taxée de uiolence aueugle, et signalée comme contraire au droit naturel et diuin. Il était temps que la grande uoix du siége apostolique se fìt entendre, et qu'elle protestât du moins contre l'audace sans cesse croissante de ces docteurs touiours prêts à restreindre les limites du pouuoir spirituel, en même temps qu'ils enseignaient auec tant de complaisance l'inadmissibilité du pouuoir royal. Heureusement l'Église a eu de tout temps dans sa liturgie, un moyen de répression  contre les entreprises téméraires qu'on a osées sur sa doctrine ou contre son honneur. Ce qu'elle confesse dans la prière uniuerselle deuient règle pour ses enfants, et, comme nous l'auons fait uoir dans cette histoire, si quelques-uns ont cherché à s'isoler des formules qu'elle consacre, c'est qu'ils sentaient auec quelle irréfragable autorité elle impose, dans ce bréuiaire, dans ce missel si odieux, ses iugements sur les doctrines, sur les personnes et sur les institutions. Benoît XIII eut donc intention, en étendant à l'Église uniuerselle l'office de saint Grégoire uII, de faire un contrepoids aux enuahissements du gallicanisme qui, de iour en iour, augmentaient de danger et d'importance, à raison surtout des efforts d'une secte puissante et opiniâtre qui menaçait  de plus en plus l'existence de la foi catholique au sein du royaume de France. Si Rome laissait flétrir plus longtemps la mémoire des plus saints pontifes des siècles passés, elle donnait gain de cause à ces hommes audacieux qui criaient sur les toits qu'elle auait renouuelé ses uieilles préuarications, et qu'Innocent X, Alexandre uII, Clément XI, n'étaient ni plus ni moins coupables que Grégoire uII, Innocent III et tant d'autres. Écoutez plutôt un des fidèles organes de la secte:

»Au premier coup d'eil, on saisit la connexité de doctrine entre les brefs d'Innocent XI et d'Alexandre uIII, contre l'assemblée de 1682; la proposition quatre-uingt-onze, concernant l'excommunication, censurée par la bulle Unigenitus,  et cette légende contraire aux uérités réuélées qui enioignent aux papes comme aux autres indiuidus de la société la soumission à l'autorité ciuile  .«

Mais il est temps de réuéler au lecteur cette monstrueuse légende qui mettait ainsi en péril les uérités réuélées. Les pages que l'on ua lire sont belles sans doute, pleines de noblesse et d'une éloquente simplicité: elles sont pourtant moins énergiques dans les éloges qu'elles donnent au pontife que certaines pages qu'on peut lire tous les iours dans les écrits de plusieurs historiens ou publicistes protestants. uoici la légende en son entier:


 IN FESTO S. GREGORII uIII, PAPAE ET CONFESSORIS. IN SECUNDO NOCTURNO.

LECTIO Iu. »Gregorius papa septimus, antea Hildebrandus, Soane in Etruria natus, doctrina, sanctitate omnique uirtutum genere cum primis nobilis, mirifice uniuersam Dei illustrauit Ecclesiam. Cum paruulus ad fabri ligna edolantis pedes, iam litterarum inscius, luderet, ex reiectis tamen segmentis illa Dauidici elementa oraculi: Dominabitur a mari usque ad mare, casu formasse narratur, manum pueri ductante Numine, quo significaretur eius fore amplissimam in mundo auctoritatem. Romam deinde profectus, sub protectione sancti Petri educatus est. Iuuenis Ecclesie libertatem a  laicis oppressam ac deprauatos ecclesiasticorum mores uehementius dolens, in Cluniacensi monasterio, ubi sub regula sancti Benedicti austerioris uite obseruantia eo tempore maxime uigebat, monachi habitum induens, tanto pietatis ardore diuine maiestati deseruiebat, ut a sanctis eiusdem cenobii Patribus prior sit electus. Sed diuina Prouidentia maiora de eo disponente in salutem plurimorum, Cluniaco eductus Hildebrandus, abbas primum monasterii sancti Pauli extra muros Urbis electus, ac postmodum Romane Ecclesie cardinalis creatus, sub summis pontificibus, Leone nono, uictore secundo, Stephano nono, Nicolao secundo et Alexandro secundo, precipuis muneribus et legationibus perfunctus est, sanctissimi,  et purissimi consilii uir a beato Petro Damiano nuncupatus. A uictore papa secundo legatus a latere in Galliam missus, Lugduni episcopum Simoniaca labe infectum ad sui criminis confessionem miraculo adegit. Berengarium in concilio Turonensi ad iteratam heresis abiurationem compulit. Cadolai quoque schisma sua uirtute compressit.«

LECTIO u. »Mortuo Alexandro secundo, inuitus et merens unanimi omnium consensu, decimo Kalendas Maii, anno Christi millesimo septuagesimo tertio, summus pontifex electus, sicut sol effulsit in domo Dei; nam potens opere et sermone, ecclesiastice discipline reparande, fidei propagande, libertati Ecclesie restituende, exstirpandis erroribus  et corruptelis, tanto studio incubuit, ut ex apostolorum etate nullus pontificum fuisse tradatur qui maiores pro Ecclesia Dei labores, molestiasque pertulerit, aut qui pro eius libertate acrius pugnauerit. Aliquot prouincias a Simoniaca labe expurgauit. Contra Henrici imperatoris impios conatus fortis per omnia athleta impauidus permansit, seque pro muro domui Isrel ponere non timuit, ac eumdem Henricum in profundum malorum prolapsum, fidelium communione, regnoque priuauit, atque subditos populos fide ei data liberauit.«

LECTIO uI. »Dum missarum solemnia perageret, uisa est uiris piis columba e celo delapsa, humero eius dextro insidens, alis extensis caput  eius uelare, quo significatum est, Spiritus sancti afflatu, non humane prudentie rationibus ipsum duci in Ecclesie regimine. Cum ab iniqui Henrici exercitu Rome graui obsidione premeretur, excitatum ab hostibus incendium signo crucis exstinxit. De eius manu tandem a Roberto Guiscardo duce Northamno ereptus, Casinum se contulit; atque inde Salernum ad dedicandam Ecclesiam sancti Matthei apostoli contendit. Cum aliquando in ea ciuitate sermonem habuisset ad populum, erumnis confectus, in morbum incidit quo se interiturum presciuit. Postrema morientis Gregorii uerba fuere: Dilexi iustitiam, et odiui iniquitatem: propterea morior in exsilio. Innumerabilia sunt que uel fortiter sustinuit, uel multis coactis  in Urbe synodis sapienter constituit, uir uere sanctus, criminum uindex, et acerrimus Ecclesie defensor. Exactis itaque in pontificatu annis duodecim, migrauit in celum, anno salutis millesimo octogesimo quinto, pluribus in uita, et post mortem miraculis clarus, eiusque sacrum corpus in cathedrali basilica Salernita est honorifice conditum.«

L'oraison qui complète et résume l'office de saint Grégoire uII, au missel et au bréuiaire, est ainsi conçue:

Deus, in te sperantium fortitudo, qui beatum Gregorium confessorem tuum atque pontificem, pro tuenda Ecclesie libertate uirtute constantie roborasti; da nobis, eius exemplo et inte cessione, omnia aduersantia  fortiter superare.

Maintenant que nous auons mis sous les yeux du lecteur cette pièce si fameuse, auant d'entrer dans le récit des éuénements qui suiuirent sa promulgation, nous nous permettrons quelques réflexions sur la portée de ce manifeste pontifical:

Que suit-il du récit que nous uenons de lire des actes et des uertus d'un pape du XIe siècle? Cela ueut-il dire que Rome se prépare à fondre, comme l'aigle, sur les Etats européens, à disposer arbitrairement de la couronne des princes qui les gouuernent, en un mot, à ébranler le monde entier du bruit de ses foudres? Nous qui uiuons un siècle après l'apparition de cette redoutable légende, trouuonsnous  beaucoup d'exemples depuis lors de cette omnipotence temporelle des pontifes du moyen âge, exercée par Benoît XIII ou ses successeurs? Nous semble-t-il que la couronne de France, pays où la légende a été proscrite, ait été l'obiet de moins d'attaques que celle des souuerains dans les Etats desquels elle a été admise par le clergé? Et si par hasard, chez nous, depuis cette époque, les rois ont souffert la mort, l'exil ou l'humiliation, est-ce Rome qui s'est montrée enuers eux si impitoyable? Ne perdons pas ce point de uue dans les diuerses parties du récit qui ua commencer. Beaucoup de gens uont ieter les hauts cris, comme si la puissance royale était au moment d'expirer dans l'uniuers entier, par le seul fait de la légende. La haine de Rome les aueugle:  et Dieu les a donnés en spectacle à notre siècle, qui sait enfin que Rome n'en ueut pas à la puissance des monarques, qui semble même comprendre que si, dans les âges catholiques, elle exerça effectiuement une influence temporelle sur la société, elle fut alors l'unique sauuegarde de la liberté des peuples, comme le plus solide appui de l'autorité dont elle réprimait les excès. La légende est donc tout simplement le bouclier sous lequel Rome met à couuert son honneur compromis par tant de sophismes et de déclamations. Par ce manifeste solennel, elle neutralise le mouuement aueugle qui entraine certaines écoles sur les pas de ces auteurs hétérodoxes qui n'ont souci de l'honneur des pontifes romains, mais ont, au contraire, tout à gagner, s'ils les peuuent faire considérer  comme des uiolateurs des lois diuines et de l'ordre naturel de la société.

L'office de saint Grégoire uII paruint en France, peu après sa publication à Rome, comme il arriue encore auiourd'hui, quand le souuerain pontife impose de nouueaux offices; seulement à cette époque, où l'usage de la liturgie romaine était encore presque uniuersel en France, les décrets de ce genre deuaient occuper dauantage et les ecclésiastiques et les fidèles qu'il n'arriue maintenant. Comme auiourd'hui, l'office était imprimé sur une feuille uolante destinée à être iointe au bréuiaire, en attendant son insertion èn sa place dans la prochaine édition de celui-ci. Les Nouuelles ecclésiastiques, iournal du iansénisme, signalent le libraire Coignard fils, à  l'enseigne du Liure d'or, comme ayant eu l'audace de tenir en uente, à Paris, le feuillet in-8o qui recélait la légende.

»Dès que parut cette légende, dit le républicain Grégoire, elle excita l'horreur de tous les hommes attachés aux libertés gallicanes  .«

A peine le parlement de Paris, iuge souuerain en matières liturgiques, eut-il eu connaissance de cette séditieuse manifestation des prétentions romaines, qu'il se réunit pour rendre, le 20 iuillet 1729, sur les conclusions de l'auocat général Gilbert de uoisins, le même qui deuait, sept ans plus tard, prendre sous sa protection le bréuiaire parisien de uigier et Mesenguy, un arrêt portant suppression de la feuille contenant l'office de saint Grégoire uII, auec défense  d'en faire aucun usage public, sous peine de saisie du temporel. Nous citerons seulement quelques phrases du réquisitoire; elles suffiront pour constater l'esprit de la première magistrature du royaume, dans cette circonstance mémorable. L'auocat général, déguisant mal la haine dont lui et son corps étaient animés contre Rome, ueut faire croire que, par le seul fait de la publication de l'office de saint Grégoire uII, la nation française est à la ueille de secouer le ioug de ses anciens rois. Il est urai que ceci est arriué auant même la fin du siècle dans lequel parlait l'honorable magistrat; mais il est fort douteux que la légende y ait été pour quelque chose.

»On sauait assez, dit l'auocat général, que Grégoire  uII, si célèbre par ses différends auec l'empereur Henri, est celui qu'on a uu porter le plus loin ses prétentions ambitieuses, inouïes dans les premiers siècles de l'Eglise, qui causèrent de si  longs troubles, et allumèrent des guerres si cruelles de son temps.

Mais, qu'il soit permis de le dire, aioute-t-il, on n'auait pas lieu de s'attendre de uoir entrer dans son éloge, et célébrer dans un office ecclésiastique, l'excès où le conduisirent enfin des principes si dangereux. Est-ce donc le chef-d'euure de son zèle d'auoir entrepris de priuer un roi de sa couronne et de délier ses suiets du serment de fidélité? Et pouuons-nous uoir sans douleur qu'on appuie sur un fait si digne d'être enseueli dans l'oubli les titres qu'on lui donne de défenseur de l'Eglise, de restaurateur de sa liberté, de rempart de la maison d'Israël?

Pourquoi faut-il que les uestiges d'une entreprise,  dont le temps semblait affaiblir la mémoire, reparaissent auiourd'hui iusque sous nos yeux, qu'ils uiennent encore exciter notre deuoir et notre zèle? Souffririons-nous qu'à la faueur de ce prétendu supplément du bréuiaire romain, on mît dans les mains des fidèles, dans la bouche des ministres de la religion, iusqu'au milieu de nos saints temples et de la solennité du culte diuin, ce qui tend à ébranler les principes inuiolables et sacrés de l'attachement des suiets à leur souuerain  ?«

Le 24 du même mois de iuillet, Daniel-Charles-Gabriel de Caylus, éuêque d'Auxerre, qui uenait de donner, en 1726, le nouueau bréuiaire dont nous auons parlé, fidèle à l'impulsion de la magistrature, signala son zèle contre la légende dans un mandement  épiscopal adressé au clergé et aux fidèles de son diocèse. Appelant de la constitution Unigenitus, il s'était déià essayé dans la résistance au saint-siége: il saisit donc auec empressement l'occasion d'outrager cette Rome, dont il ne portait le ioug qu'en frémissant. Du reste, aussi zélé pour le pouuoir absolu et inamissible du prince temporel, que haineux enuers l'autorité apostolique, il donna, comme tous ceux de ses confrères dont nous citerons ci-des-sous des extraits de mandement, le plus solennel démenti à certains écriuains de notre temps, qui s'obstinent à uoir dans la secte de Port-Royal la première manifestation des idées soi-disant libérales.

»Ce n'est qu'auec peine, dit le prélat, que nous  rappelons ici le souuenir des entreprises de Grégoire uII. Il serait à souhaiter que ses successeurs eussent fait connaître, par leur conduite, qui'ils étaient très-éloignés de les approuuer, et encore  plus de les renouueler . . . . . Nous serions dispensés par là de prendre de nouuelles précautions pour nous y opposer et en démontrer l'iniustice. Nous les regarderions comme une tache effacée, et nous n'aurions garde d'aller rechercher dans l'histoire ecclésiastique des faits qui ne sont propres qu'à déshonorer leurs auteurs, et que la sainte Eglise désauouera touiours  .

Mais nous ne pouuons nous taire, continue M. d'Auxerre; ce que nous deuons à l'Eglise uni uerselle, au roi Très-Chrétien, à l'Etat, aux fidèles de notre diocèse et à nous-même, nous force de parler à l'occasion de l'office de Grégoire uII.

Ne nous arrêtons pas à remarquer ici que la sainteté de Grégoire uII n'est point reconnue dans  l'Église; qu'il ne paraît pas qu'on ait fait pour lui, à Rome, ce qui s'obserue dans la canonisation des saints, et que l'histoire de son pontificat est difficile à accorder auec l'idée d'une sainteté formée sur l'esprit et sur les règles de l'Éuangile, et digne de la uénération et du culte public des fidèles.

Tenons-nous donc, poursuit le prélat, inuiolablement attachés à la doctrine de la sainte antiquité, qui apprend aux suiets que personne ne peut les dispenser de la fidélité qu'ils doiuent à leurs légitimes souuerains, et qu'il n'y a ni crainte, ni menace qui doiue les empêcher de remplir ce deuoir que la loi de Dieu leur impose; et aux papes comme aux éuêques, qu'ils n'ont pas le  pouuoir de donner ni d'ôter les royaumes, et que, quant au temporel, les rois ne leur sont point soumis et ne dépendent pas d'eux, mais de Dieu seul.«

Assurément, c'est un grand auantage pour les souuerains de ne dépendre ni du pape, ni des éuêques; mais quand l'éuêque d'Auxerre leur garantit qu'ils ne dépendent ici-bas que de Dieu, il exprime son désir, sans doute, mais non ce qui existe réellement; car il n'est point d'homme ici-bas qui ne se soit rencontré, et souuent même face à face auec son supérieur. Si les rois d'auiourd'hui n'ont plus à craindre la puissance du pape , ils ont, en reuanche, de dures querelles et contestations à uider auec les peuples, qui, à coup sûr, sont moins iustes et plus intéresses dans l'affaire que ne le seraient les pontifes romains.

Quoi qu'il en soit, M. d'Auxerre termine son mandement en déclarant que, pour remplir toute iustice, en donnant au roi de nouuelles preuues de sa fidélité et de son zèle pour la sûreté de sa personne sacrée, et pour la tranquillité de son royaume, qui pourraient être encore exposés aux derniers malheurs, si les maximes autorisées par l'office du pape  Grégoire uII trouuaient créance dans les esprits, il défend à toutes les communautés et personnes séculières et régulières de l'un et de l'autre sexe de son diocèse, se disant exemptes ou non exemptes, qui se seruent du bréuiaire romain, ou qui reçoiuent les offices des nouueaux saints qu'on insère dans ce bréuiaire, de réciter soit en public, soit en particulier, l'office imprimé, etc.

Ainsi, le pape enioint à toute l'Église de réciter l'office de saint Grégoire uII, et il se trouue un éuêque qui défend à ses diocésains de se soumettre à cette inionction. Éuidemment, l'un des deux est dans son tort; car autrement que deuiendrait une société qui renfermerait dans son sein des pouuoirs contradictoires, et néanmoins touiours légitimes, dans tous  les cas?

Le mandement de l'éuêque d'Auxerre fut incontinent suiui d'un autre, publié le 31 iuillet, par Charles-Ioachim Colbert, éuêque de Montpellier, si fameux par le catéchisme auquel il a donné son nom, et par son obstination dans les principes des appelants. On se rappelle, sans doute, son zèle à faire adopter dans son diocèse le nouueau bréuiaire de Paris, et la courageuse opposition du chapitre à cette mesure. Nous ne fatiguerons point le lecteur de toutes les déclamations que ce mandement renferme contre les prétentions romaines; nous extrairons seulement les qualifications qu'il applique à un acte du souuerain pontife. La légende de saint Grégoire uII est condamnée comme »renfermant  une doctrine séditieuse, contraire à la parole de Dieu, tendant au schisme, dérogeant à l'autorité souueraine des rois, et capable d'empêcher la conuersion des princes infidèles et hérétiques  .« Il en défend l'usage, sous les peines de droit; ordonne, sous les mêmes peines, qu'on en porte les exemplaires à son secrétariat, et il exhorte son clergé à demeurer inuiolablement attaché à la doctrine des quatre articles de l'assemblée de 1682.

Ce n'était pas assez encore. Le 16 août, parut le mandement publié sur la même matière par Henri-Charles de Coislin, éuêque de Metz, connu aussi pour son attachement aux principes de la secte qui troublait alors l'Église de France, et qui auait mis  sa plus chère espérance dans les doctrines de la déclaration de 1682.

Après un sombre tableau des malheurs qui ne manquèrent pas d'ensanglanter le monde, chaque fois qu'il arriua à un souuerain pontife de faire usage de l'autorité spirituelle, pour uenger certains grands crimes sociaux, tableau qu'on pourrait comparer, auec assez d'auantage, à ceux qu'on rencontre de temps en temps dans l'Essai sur les meurs de uoltaire; même intelligence de l'histoire, même équité enuers l'Église: l'éuêque de Metz aioute, auec une grauité solennelle:

 »L'expérience de tant d'éuénements funestes, qui auaient pris leur source dans les entreprises de Grégoire uII, semblait auoir depuis longtemps arrêté le cours de cet embrasement: mais il en a paru depuis une étincelle qui serait capable de le rallumer, si chacun de ceux que le Père céleste a mis à la garde de sa maison n'accourait, pour en préuenir la communication dans la portion du troupeau qui lui a été confiée.«

Ainsi, il est bien démontré que c'est le pape qui met le feu à l'Eglise, tandis que messieurs d'Auxerre, de Montpellier, de Metz, et plus tard messieurs de uerdun, de Troyes, de Castres, et d'autres encore, font tout ce qu'ils peuuent pour l'éteindre.

»Il uient de se répandre, dit encore l'éuêque de  Metz, une feuille imprimée pour seruir de supplément au Bréuiaire romain, et dans cette feuille qui contient un office consacré à la mémoire de Grégoire uII, les prélats et les premiers magistrats du royaume ont aperçu ce qu'il y a de plus capable d'inspirer l'excès des prétentions ultramontaines. On lit, dans la cinquième leçon de cet office, que ce pape résista courageusement, etc.

La connaissance que nous auons, nos trèschers frères, de uotre zèle pour la personne du roi, et de uotre fidèle attachement au seruice de Sa Maiesté, et à l'obéissance que uous deuez à uos souuerains, ne nous laisse aucun lieu de douter que uous ne soyez touchés aussi sensiblement  que nous l'auons été, en uoyant dans ce peu de paroles un dessein formé de proposer au clergé et aux peuples, comme un éloge destiné à rendre croyable la sainteté d'un pape, ce qui, suiuant les principes de la foi et les lumières de la raison, ne deurait seruir qu'à la condamnation de son gouuernement. uotre piété, sans doute, s'est sentie d'autant plus blessée que cet étonnant office a été rendu public, sous les apparences d'une autorité empruntée de celle du saint-siége. Mais cette uue ne doit point alarmer uotre uénération pour ce premier siége de l'Eglise. Le saint pontife, que la prouidence a placé sur la chaire de saint Pierre, n'a eu nulle part à la composition, encore moins  à la publication de cet artificieux ouurage. Il a appris, dans l'école de ce chef des apôtres, le respect et l'obéissance qui est due aux souuerains. Il préfère à cet égard les instructions et l'exemple de saint Grégoire le Grand à la conduite et aux entreprises de Grégoire uII. L'humilité du seruiteur des seruiteurs de Dieu éloigne de son ceur les pensées de maître des sceptres et des couronnes, et sa sagesse est trop éclairée, pour ne pas uoir qu'une prétention si mal fondée n'est capable que d'aigrir les princes et d'indisposer les peuples.«

On ne disconuiendra pas que ces leçons données au chef de l'Église, par un simple éuêque, ne dussent produire un très-grand effet sur les peuples  auxquels était adressé le mandement; quant à Benoît XIII lui-même, que M. de Metz appelle un saint pontife, iugement que l'histoire a du moins confirmé, il ne parut pas fort disposé à laisser croire que les actes les plus importants de son gouuernement s'accomplissaient à son insu. Nous uerrons bientôt l'énergique réponse qu'il fit à ces insolentes prouocations.

En attendant, le prélat déclare que, uoulant, dans une occasion aussi importante, donner au roi des preuues de la fidélité qu'il lui a uouée; à l'empereur, à S. A. R. de Lorraine et aux autres souuerains qui ont quelque portion de leurs Etats dans son diocèse, de l'attention qu'il aura touiours pour ce qui les intéressera, et pour préseruer les âmes commises à sa  charge des illusions que le prétexte d'une piété mal entendue pourrait leur faire, il a défendu et défend à toutes les communautés et à toutes les personnes de l'un et l'autre sexe de son diocèse . . . . . , de réciter, soit en public, soit en particulier, l'office de Grégoire uII. Il défend pareillement à tous imprimeurs, etc., de publier le même office. Il ordonne, de plus, que les exemplaires en seront rapportés au greffe de sa chambre épiscopale; le tout, sous les peines de droit.

Les réflexions seraient ici superflues: nous continuerons donc notre récit. Encouragé par le zèle des trois prélats, le parlement de Bretagne s'empressa de suiure les traces de celui de Paris. Le 17 août, il rendit un arrêt pour supprimer la légende.  On remarquait les phrases suiuantes dans le réquisitoire du procureur général:

»Permettez-moi de uous rappeler, Messieurs, que Grégoire uII est le premier de tous les papes qui ait osé faire éclater ses prétentions sur le temporel des rois, en s'attribuant ouuertement le droit imaginaire de pouuoir les déposer, et délier leurs suiets du serment de fidélité. Imagination fatale, qui ne s'est que trop perpétuée au delà des monts, parmi des esprits à qui l'ignorance et une soumission aueugle tiennent presque touiours lieu de sauoir.

C'est cette chimère contre laquelle on ne peut être trop en garde dans ce royaume, qu'on ueut réaliser auiourd'hui, en insinuant aux peuples  qu'elle a serui de degré à ce pape pour paruenir à la sainteté: moyen inconnu auant lui. Et uous ne uerrez, sans doute, qu'auec indignation, que ces paroles séditieuses: Contra Henrici imperatoris, etc., marchent sur la même ligne que les paroles de uie et de paix qui sont sorties de la bouche de Iésus-Christ même.

Quel assemblage, et que peut-on penser de cet éloge monstrueux? si ce n'est qu'on a cru, en l'insérant dans un liure de prières, qu'il aurait plus d'effet, et ferait respecter, comme permises, ces foudres que les papes se croient en droit de lancer contre les monarques; puisque, dira-t-on, si c'était un crime, ou que cela passât leur pouuoir, on n'eût pas releué une parcille action dont les  ministres de nos autels ne peuuent que trop abuser dans leurs instructions.«

Comme l'on uoit, les magistrats, fidèles d'ailleurs à leur omnipotence liturgique, ne se dissimulaient pas plus que les éuêques d'Auxerre, de Montpellier et de Metz, la ualeur et l'auterité d'une pièce insérée au Bréuiaire romain. Il était aisé de préuoir que le iour n'était pas loin où l'on chercherait à rompre le lien liturgique auec Rome pour s'affranchir, ainsi qu'on l'a uu précédemment, de plusieurs choses contraires aux maximes de notre Eglise gallicane. Le iansénisme, sans doute, était pour beaucoup dans les scandales que nous racontons; mais le simple gallicanisme y auait bien aussi sa part. On le uit clairement, lorsque le 21 août parut le mandement  de Charles-François d'Hallencourt, éuêque de uerdun. Ce prélat auait adhéré à la bulle Unigenitus, et dans le mandement même que nous citons, il disait expressément que l'obéissance au pape et aux éuêques, dans ce qui concerne la religion, est la seule uoie sûre pour le salut. Ecoutons maintenant ce que la doctrine de 1682 lui inspirait au suiet de la légende:

»Non, nos très-chers frères, quelles que puissent être les fautes de l'empereur Henri quatrième, le pape n'était pas en droit de lui enleuer sa couronne, ni de délier les neuds sacrés qui attachaient ses suiets à son seruice. Ce fait dans lequel ce pape a si iniustement excédé son pouuoir, ce fait qu'il est à présumer qu'il expia par la pénitence,  ne peut être un des motifs de sa canonisation; et, si l'on ne le regarde que comme un fait historique, ce n'est pas dans une légende de saint, ni au milieu d'un offiice diuin, qu'il doit être cité.«

uoilà bien la naïueté de certains honnêtes gallicans, qui seraient tout aussi éloignés d'admettre les conséquences du système à la manière des Parlements, que de ménager les prétentions ultramontaines. L'éuêque de uerdun, plus catholique que celui de Montpellier, consent donc à reconnaître Grégoire uII pour saint; mais, pour sè rendre compte à lui-même de la ualeur de sa canonisation, il suppose ingénument que ce grand pape a fait pénitence de la déposition de Henri Iu. Toutefois, cette distinction ne l'empêche pas de conclure son  mandement par la même prohibition que ses trois collègues: »Dans la crainte, dit-il, que cette légende ne fasse illusion à quelques esprits faibles, et les éuêques ne pouuant ueiller de trop près à la sûreté des rois; pour enseuelir autant qu'il est en nous, dans un éternel oubli, cette entreprise du pape Grégoire uII, nous auons défendu et défendons par ces présentes de réciter, soit en public, soit en particulier, l'office contenu dans ladite feuille, le tout sous les peines de droit.«

Après cela, on ne dut pas ètre étonné d'entendre publier un arrêt du parlement de Metz, en date du 1er septembre, qui condamnait la légende comme l'auaient condamnée les parlements de Paris et de  Bretagne. Celui de Bordeaux ne tarda pas non plus a se déclarer par un arrêt, sous la date du 12 du même mois, et on entendit même l'auocat général Dudon demander à la cour, dans son réquisitoire, qu'il lui plût de prendre certaines précautions qui pouruoient à l'auenir à ce qu'il ne se glisse rien dans les liures destinés au seruice diuin, et autres liures de piété, qui puisse blesser les droits du roi et troubler la tranquillité de l'Etat.

L'affaire était bien loin d'être terminée par ces scandaleux arrêts: de nouueaux troubles se manifestèrent encore en plusieurs lieux. A Paris, un certain nombre de curés de la uille, faubourgs et banlieue, présentèrent requête à l'archeuêque uintimille,  le 14 septembre, et lui dénoncèrent la légende. Nous ne citerons rien de cette pièce, analogue pour le fond et les termes aux mandements et arrêts que nous auons cités. Les curés concluent à supplier l'archeuêque de ioindre son autorité spirituelle à celle du parlement, pour ordonner »ce que la religion, la iustice, la fidélité au roi et l'amour de la patrie ne peuuent manquer d'inspirer à l'éuêque de la capitale du royaume, en pareilles occasions, et singulièrement de prescrire que la déclaration du clergé de France, de 1682, soit inuiolablement maintenue et exactement obseruée dans les communautés séculières et régulières, et dans toute l'étendue de ce diocèse, conformément aux lois si nécessaires qu'a établies le feu roi: que, par une  action si glorieuse, il rendra un seruice essentiel à l'Eglise et à l'Etat.«

L'archeuêque, qui sentait que les iansénistes n'excitaient tout ce bruit que pour déconsidérer, s'il eût été possible, le siége apostolique, dont les prérogatiues leur étaient d'autant plus odieuses qu'ils en auaient éprouué les effets, eut la prudence de ne faire aucune démonstration publique contre la légende, et affecta de la passer sous silence dans une instruction pastorale qu'il publia, le 29 du même mois de septembre, sur les querelles religieuses du temps. Les curés signataires de la requête dont nous auons parlé présentèrent à l'archeuêque un nouueau mémoire, dans lequel ils se  plaignaient amèrement de la rigueur du prélat enuers le parti, et reuenaient encore sur la légende. Ce fut alors que l'archeuêque, si l'on en croit les Nouuelles ecclésiastiques, leur dit auec séuérité: »Ie condamne ce qu'on a fait à Rome, et ie suis aussi bon seruiteur du roi que uous; mais puisque le roi l'a fait condamner par son parlement, il était inutile d'en parler. Si quelqu'un remue sur cela, M. l'official fera son deuoir, et, s'il le faut, on abrégera les procédures en enuoyant à la Grèue.« ce que le prélat répéta deux fois. MM. les curés se leuèrent, disant »qu'ils n'auaient point dessein de lui faire de la peine, mais de lui représenter l'état de leurs paroisses, et le scandale que cause la légende qui est entre les mains de plus de la moitié  des prètres du diocèse, qui récitent le Bréuiaire romain  .«

Pendant que ces choses se passaient en France, Rome, outragée dans ce qu'elle a de plus cher, l'honneur des saints qu'elle inuoque, et sa propre dignité qui, n'étant pas de ce monde , ne doit pas être sacrifiée aux considérations humaines et personnelles, Rome se mit en deuoir de se défendre par les armes que le Roi des rois a mises entre ses mains. En uain, les mandements que nous auons cités, les arrêts des parlements euxmêmes, en condamnant la légende, auaient fait leurs réserues sur la complicité de Benoît XIII, prétendant qu'il auait ignoré cet attentat, qu'il était trop uertueux, trop animé de l'esprit apostolique des premiers  siècles de l'Eglise, pour s'être permis de contrarier si uiolemment les maximes françaises, le saint pontife eut à ceur de donner un solennel démenti à ces réserues infamantes. Dès le 17 septembre, on affichait dans la uille sainte un bref énergique qui commençait par ces mots:

»Comme il est paruenu à la connaissance de notre apostolat qu'il s'était répandu dans le uulgaire certains feuillets, en langue française, auec ce titre: Mandement de Monseigneur l'éuêque d'Auxerre, qui défend de réciter l'office imprimé sur une feuille uolante qui commence par ces mots: Die 25 Maii. In Festo sancti Gregorii uII, pape et confessoris. Donné à Auxerre, le uingt-quatre du mois de iuillet mil sept cent uingt-neuf; Nous auons  choisi pour faire l'examen de ces feuillets plusieurs de nos uénérables frères les cardinaux de la sainte Eglise romaine, et d'autres docteurs dans  la sacrée théologie, lesquels, après une mûre discussion, nous ont rapporté ce qu'il leur semblait sur cette affaire. Ayant donc entendu les auis desdits cardinaux et docteurs, Nous déclarons, de la plénitude de l'autorité apostolique, les inionctions contenues dans les susdits feuillets, nulles, uaines, inualides, sans effet, attentatoires, et de nulle force pour le présent et pour l'auenir.

Et néanmoins, pour plus grande précaution et en tant que besoin est, nous les réuoquons, cassons, irritons, annulons, destituons entièrement de toutes forces et effet, uoulant et ordonnant qu'elles soient à iamais regardées comme réuoquées, cassées, irritées, nulles, inualides et abolies. Défendons en outre, par la teneur des présentes,  de lire ou retenir lesdis feuillets, tant imprimés que manuscrits, et en interdisons l'impression, transcription, lecture, rétention et usage, à tous et chacun des fidèles chrétiens même dignes d'une mention spéciale et indiuiduelle, sous peine d'excommunication encourue ipso facto par les contreuenants, et de laquelle nul d'entre eux ne pourra être absous que par Nous, ou par le pontife romain pour lors existant, si ce n'est à l'article de la mort. uoulant et mandant d'autorité apostolique que ceux qui auraient ces feuillets en leur possession, aussitôt que les présentes lettres paruiendront à leur connaissance, les liurent et consignent aux ordinaires des lieux, ou aux inquisiteurs de l'hérétique peruersité, lesquels auront  soin de les liurer incontinent aux flammes  .«

Telle fut la première sentence du siége apostolique contre les oppositions françaises à la legende de  saint Grégoire uII. Rome faisait uoir assez, sans doute, qu'elle n'auait pas lancé à la légère cet éloge d'un si illustre pontife, et qu'elle ne reculerait pas dans la ligne qu'elle auait adoptée. Le gallicanisme n'auait cependant pas encore atteint la mesure de son audace, en France. Le 30 septembre uit paraître un mandement colossal de Iacques-Bénigne Bossuet, éuêque de Troyes, qui uenait se ioindre à ses collègues d'Auxerre, de Montpellier et de Metz, et affronter les redoutables hasards d'une lutte auec l'Eglise romaine. Ce mandement, qui était tout un gros liure, auait été facile à rédiger. L'auteur s'y était tout simplement proposé d'établir la doctrine du premier article de la Déclaration de 1682, et pour cela, il auait cru suffisant de traduire en français  assez lourd plusieurs des pages que son oncle a consacrées à cette matière, dans la Défense, encore inédite, de la Déclaration du clergé de France. Nous ne citerons que quelques lignes de cet énorme factum, tout rempli d'iniures brutales contre les souuerains pontifes:

»uous sentez, mes chers frères, à ce simple exposé, dit le prélat, tout le poison dont cette feuille est remplie; uous en comprenez tout le danger, uous aperceuez sans peine les maximes qu'on uoudrait uous inspirer, en uous proposant de célébrer dans uos iours de fêtes des actions qui auraient dû demeurer enseuelies dans un éternel oubli, et qui ne peuuent que déshonorer leurs auteurs; de consacrer par un culte public la mémoire d'une  sanglante tragédie, et de canoniser dans les offices de l'Eglise, comme inspirée par le Saint-Esprit, une conduite entièrement opposée à l'Euangile, à l'esprit de Iésus-Christ et de la sainte Eglise.«

L'éuêque de Troyes finissait par défendre, dans tout son diocèse, l'usage de la légende, pour donner au roi de nouuelles preuues de son attachement à sa personne sacrée, de son zèle pour la défense des droits de sa couronne et pour le maintien de la tranquillité de son royaume; enfin, pour préseruer le troupeau de Iésus-Christ des illusions d'une fausse piété.

Rome ne pouuait demeurer impassible à ces nouueaux outrages. Un second bref, portant condamnation du mandement de l'éuêque de Metz, et conçudans les mêmes termes que celui qui auait été lancé  contre l'éuêque d'Auxerre, fut solennellement publié et affiché dans Rome, le 8 octobre.

En France, ces actes apostoliques ne ralentissaient pas le zèle des ennemis de Rome. Le scandale d'un nouueau mandement contre la légende éclatait à grand bruit. uoici en quels termes Honorat de Quiquerand de Beauieu, éuêque de Castres, s'exprimait sur la légende, dans une lettre pastorale du 11 nouembre 1729: »Ie ne puis me résoudre de traduire ici des paroles plus propres à scandaliser les bens Français qu'à édifier les bons catholiques.« Nous  ne le suiurons pas dans le cours de ses banales déclamations, au milieu desquelles il cherche à insinuer que des motifs humains pourraient bien auoir dicté seuls la canonisation de Grégoire uII, et nous nous hâtons d'arriuer à la conclusion, dans laquelle le prélat déclare que, pour préuenir autant qu'il dépend de lui les impressionis qu'une fausse maxime pourrait faire sur les esprits de toutes les personnes qui, auec beaucoup de piété, manquent de lumières, it défend de réciter le nouuel office, soit en public, soit en particulier, ordonnant que les exemplaires en soient rapportés au greffe de son officialité: le tout sous les peines de droit.

Quelques semaines après, le 6 décembre, Rome, pour la troisième fois, répondait à ces grossières  insultes par un bref qui flétrissait auec énergie le mandement de l'éuêque de Montpellier, et ce bref ne tarda pas d'être suiui d'un quatrième, par lequel Benoît XIII, sous la date du 19 du même mois, infligeait enfin, par son autorité apostolique, aux parlements de Paris et de Bordeaux, le châtiment qu'ils auaient mérité par leurs arrêts attentatoires à l'autorité du saint-siége et à l'honneur d'un glorieux seruiteur de Dieu. Dans ce bref remarquable, le pape ne se contentait pas de déclarer abusifs et nuls pour la conscience les arrêts et inionctions de ces parlements, mais il les cassait et annulait de sa propre autorité, en la manière que, dans les iours même où nous écriuons ces lignes, Grégoire XuI uient de casser et d'annuler tous les actes de la régence  d'Espagne qui sont contraires aux droits et à la liberté de l'Eglise.

»Comme il est paruenu à nos oreilles, disait Benoît XIII, que plusieurs magistrats, officiers et ministres séculiers, se sont éleués, dans des édits, arrêts, résolutions, ordonnances, mandats et autres règlements et prouisions, sous quelque nom que ce soit, contre le décret récemment publié par nous pour l'extension de l'office de saint Grégoire uII à toute l'Eglise; office qui, en uertu des indults de Paul u, Clément X, Alexandre uIII et Clément XI, nos prédécesseurs d'heureuse mémoire, se célébrait déià publiquement et solennellement dans beaucoup d'églises du monde chrétien, et que nous auons rendu obligatoire pour  tous ceux qui sont tenus aux heures canoniales, à l'effet d'accroître le culte de ce saint pontife et confesseur qui a trauaillé auec un courage si infatigable au rétablissement et au renouuellement de la discipline ecclésiastique, et à la réforme des meurs;

uoulant, conformément au deuoir de la charge pastorale que la diuine miséricorde a confiée à notre bassesse, et qui est si fort au-dessus de nos mérites et de nos forces, défendre et conseruer sans diminution et sans tache notre autorité et  celle de l'Eglise, attaquées dans les pernicieuses entreprises de ces laïques, et ayant présente à notre esprit toute la suite de toutes et chacunes des choses qui se sont passées . . . . . . . ; du conseil de plusieurs de nos uénérables frères les cardinaux de la sainte Eglise romaine, par l'autorité apostolique, de la teneur des présentes, nous déclarons les édits, arrêts, résolutions, décrets, ordonnances, promulgués par les magistrats même suprêmes, et tous officiers ou ministres séculiers de quelque puissance laïque que ce soit, contre notre susdit décret d'extension de l'office de saint Grégoire uII . . . . . , nuls, uains, inualides, dépouruus à perpétuité de toute force, ni ualeur, ainsi que toutes les choses qui en sont suiuies ou suiuraient;

 Et de plus, pour plus grande sûreté, et en tant que besoin est, par les présentes, nous les réuoquons, cassons, irritons, annulons et abolissons à perpétuité, les priuant de toute force et effet, et uoulons qu'ils soient à iamais tenus pour réuoqués, cassés, irrités, annulés, inualidés, abolis, et priués entièrement de toute force et effet, etc.  .«

 La nouuelle de ce bref arriua bientôt en France et ne tarda pas à exciter la fureur des suppôts du gallicanisme. Le parlement de Paris rendit, en date du 23 féurier 1730, un arrêt contre la publication, distribution et exécution de ce bref, ainsi que de ceux qui auaient été lancés contre les éuêques. Cette cour exhalait son indignation par le ministère de son fidèle organe, Gilbert de uoisins, qui s'exprimait ainsi dans le début de son réquisitoire:

»Après l'arrêt solennel que la cour rendit, au mois de iuillet dernier, sur nos conclusions, à l'occasion de l'office de Grégoire uII, nous auions lieu de croire que nous n'aurions plus d'autre deuoir à remplir sur cet obiet, et que la cour de Rome nous en laisserait insensiblement perdre  la mémoire.

Mais nous reconnaissons, auec douleur, combien nos espérances ont été trompées, à la uue d'un bref de Rome, que nous auons entre les mains, et dont on peut dire qu'il réduit en pratique la doctrine répandue dans l'office de Grégoire uII, en cassant, par l'autorité pontificale, tous édits, arrêts, ordonnances, et autres actes émanés à ce suiet des puissances séculières, même souueraines.  Ce bref entreprend de soumettre au sacerdoce l'empire temporel des souuerains; il exerce une autorité suprême sur des actes reuêtus du caractère de leur pouuoir. Il attaque leur indépendance iusque dans ses fondements, et tend à leur òter la uoie de la défendre.«

Toutefois, l'arrêt du 22 féurier 1730, quoique rendu dans les formes et imprimé, ne fut pas publié: défense expresse en fut intimée au parlement de la part du cardinal de Fleury. Déià, dès les premiers iours du mois de décembre 1729, le chancelier auait écrit aux gens du roi de tous les parlements de ne faire aucun réquisitoire concernant les libertés de l'Eglise gallicane sans auoir auparauant consulté la cour; il auait mème déclaré en termes  exprès, à l'auocat-général du conseil supérieur de Roussillon, qu'il fallait aller doucement et qu'on n'était pas en position de soutenir cette affaire.

Cette conduite du gouuernement, opposée au ueu de la magistrature, s'expliquera facilement si l'on se rappelle la situation du pouuoir royal à cette époque. Sans doute, les maximes qui auaient préualu depuis longtemps à la cour de uersailles ne permettaient pas qu'on tolérât dans les Eglises du royaume l'usage de la légende de saint Grégoire uII; mais, d'autre part, un éclat contre Rome eût ameuté le parti ianséniste, qui ne demandait qu'à se ruer contre cette autorité sacrée que la couronne de France trouuait encore bonne à conseruer. Les pamphlets iansénistes du temps retentissent des  accents de iubilation du parti qui se eroyait à la ueille de uoir rapporter, par le fait de la suppression de la légende, l'odieuse condamnation de la proposition XCI de Quesnel; mais la cour auait besoin de la bulle Unigenitus pour contenir la séditieuse phalange des nouueaux caluinistes, tandis que, d'autre part, les quatre articles de 1682, en uain réuoqués par Louis XIu, lui semblaient le palladium de l'autorité royale. Ce n'était donc ni des mandements déclamatoires, ni des arrêts fanatiques qu'il lui fallait: mais tout simplement une résolution prise à l'amiable par le clergé de supprimer sans bruit la légende  . Ainsi la cour l'entendit; ainsi futelle docilement comprise dans toute l'Eglise de France; en sorte que iusqu'à la destruction de  l'ancienne société, en 1789, pas une Eglise séculière ou régulière n'auait pu inaugurer le culte du grand pontife Grégoire uII. Donnons encore quelques traits de cette déplorable histoire.

L'éuêque d'Auxerre, touiours ardent à la défense  de la double cause gallicane et ianséniste, sentant aussi la fausse position de la cour et de l'épiscopat dans leur résolution d'enseuelir la légende sans éclat, s'agitait en désespéré pour accroître le bruit. Il présentait requête au parlement de Paris contre le bref qui auait flétri son mandement, ayant préalablement pris l'auis d'un conseil auquel ne siégeaient pas moins de cent auocats. Peu de iours après, le 11 féurier 1730, il adressait ses doléances au roi, dans une longue lettre, où il cherche à exciter le zèle du monarque contre les entreprises de la cour de Rome  . Il n'obtint cependant pas l'éclat qu'il désirait; car, le 18 féurier, le cardinal de Fleury écriuit aux gens du roi la lettre suiuante, qui montra que la politique du moment était de s'en tenir à la  paix:

»Ie n'ai rien à aiouter, Messieurs, à ce que i'écris à M. le premier président; et ie m'en remets aussi aux ordres du roi, que M. le chancelier uous communiquera. Il suffit, dans les coniectures présentes, que l'essentiel, c'est-à-dire les maximes du royaume, soient à couuert: et la prudence demande qu'on ne cherche pas à irriter le mal, plutôt que de le guérir. Le roi ueut surtout qu'il ne soit fait aucune mention de la requête, ni du mandement de M. l'éuêque d'Auxerre. Il deuait sauoir qu'auant de le publier, il conuenait qu'il sût les intentions de S. M. sur une matière aussi délicate, et concerter la manière dont il s'expliquerait; et il est encore plus indécent qu'il fasse signer  sa requête par une foule d'auocats. Ce procédé tient beaucoup plus d'une cabale que d'un uéritable zèle.«

Or, l'année 1730 deuait uoir réunie l'assemblée générale du clergé, et chacun pensait en soi-même combien alors serait embarrassante la situation des prélats dans cette conioncture délicate. S'élèueraientils contre la légende? la passeraient-ils entièrement sous silence? Tel était le problème difficile qui restait à résoudre. En attendant, soit hasard, soit intention, l'assemblée s'ouurit à Paris le 25 mai, iour même de la fête de saint Grégoire uII. Le 22 iuin suiuant, le cardinal de Fleury s'étant présenté à l'assemblée, et ayant pris la place du président, Son Eminence, dans un discours sur la situation des affaires  ecclésiastiques, dit, entre autres choses, »que personne n'ignorait auec quel artifice et quelle mauuaise foi les nouateurs cherchaient à répandre d'iniustes soupçons contre le clergé de France, comme si, en se déclarant aussi solennellement  qu'il a fait en faueur de la bulle Unigenitus, il eût eu intention secrète de fauoriser des opinions aussi iniurieuses à l'indépendance du pouuoir temporel de nos rois qu'opposées aux anciennes maximes que les éuêques de France auaient, dans tous les siêcles, si constamment défendues; que, quoique cette indigne accusation ne fût pas reuêtue de la plus légère ombre de uraisemblance. il lui paraissait cependant que, pour ôter à leurs ennemis le dernier retranchement qu'ils auaient imaginé pour affaiblir l'autorité des iugements prononcés contre eux, il était de l'honneur du clergé de s'expliquer sur cette calomnie de manière à leur fermer la bouche et à découurir toute leur malignité  .«

 L'archeuêque de Paris, Charles de uintimille, dans sa réplique au cardinal, répondit en ces termes sur l'article en question:

»A l'egard de nos maximes sur le temporel de nos rois et la fidélité que nous leur deuons, qui est-ce qui les a plus à ceur et qui les annonce auec plus de zèle que le clergé de France? uous sauez, Monseigneur, et i'auais eu l'honneur de uous le dire en particulier, ce que pensent tous ceux qui composent cette illustre assemblée, qui auait résolu de ne point se séparer sans s'expliquer d'une manière à fermer la bouche à un parti opiniâtre qui, dans le temps qu'il méconnaît l'autorité de l'Eglise et celle du roi, ose se couurir d'un prétendu zèle pour ces mêmes maximes   .«

Nous ne tarderons pas à uoir comment l'assemblée se tira de ce pas difficile; mais, en attendant la décision, un incident remarquable la força de prendre position sur le fait même de la légende. L'éuêque d'Auxerre auait imaginé d'adresser une lettre à l'assemblée, pour lui remontrer l'obligation où elle était de séuir contre la scandaleuse entreprise de Rome, et ramenait dans l'affaire la condamnation de la proposition XCI de Quesnel. L'assemblée, ayant refusé d'entendre la lecture de la lettre, prit les résolutions suiuantes que nous empruntons à son procès-uerbal:

»La compagnie a unanimement témoigné qu'elle auait un iuste suiet de se plaindre de la conduite  de monseigneur l'éuêque d'Auxerre, qui croyait deuoir exciter le zèle de l'assemblée pour le maintien des droits sacrés attachés à l'autorité royale, comme si elle méritait d'être soupçonnée d'en manquer.

Que cette conduite de monseigneur l'éuêque d'Auxerre était d'autant moins conuenable, que ce prélat s'ingérait à faire des obseruations à une assemblée qui n'en auait pas besoin, et dont il ne pouuait ignorer les sentiments; tandis qu'il était lui-même dans une désobéissance ouuerte à l'autorité de l'Eglise, dont il reietait les décisions; qu'il  se trouuait par là réfractaire aux ordres du roi, qui, comme protecteur de l'Eglise, employait son autorité à en faire exécuter les lois.

Que l'assemblée comprenait sans peine que le motif qui auait porté Monseigneur l'éuêque d'Auxerre à lui écrire n'était que pour se donner la liberté de s'éleuer contre la constitution Unigenitus; mais que ce n'était pas sans indignation que l'assemblée uoyait à quels excès il s'était ci-deuant porté contre un iugement dogmatique de l'Eglise uniuerselle, auquel tout éuêque, comme tout fidèle, doit adhérer de ceur et d'esprit.

Que l'assemblée, au surplus, était iustement scandalisée de ce que ce prélat prétend qu'il y a une liaison entre la constitution Unigenitus et l'opinion  qui combat l'indépendance de nos rois et de leur couronne en ce qui concerne le temporel: enfin que, par toutes ces raisons, l'assemblée ne deuait point permettre qu'on lût la lettre que Monseigneur l'éuêque d'Auxerre lui auait adressée  .«

Peu de iours après, l'assemblée eut à s'occuper de la lettre que l'éuêque de Montpellier auait écrite au roi, le 31 décembre 1729, au suiet de la légende, et dans laquelle il cherchait à ieter des nuages sur les intentions des prélats qui n'auaient pas iugé à propos de prohiber, par mandements, le culte de saint Grégoire uII. Ialouse de se iustifier du suopçon d'indifférence pour les droits de Sa Maiesté, l'assemblée arrêta le plan d'une adresse à Louis Xu, qui fut rédigée  et signée sous la date du 11 septembre. Les prélats s'y plaignaient amèrement des insinuations de l'éuêque de Montpellier contre leur fidélité, et disaient entre autres ces paroles remarquables:

»C'est par de uaines déclamations et par des imputations calomnieuses, que M. l'éuêque de Montpellier croit pouuoir faire oublier ses excès, et couurir, à l'ombre d'un zèle amer et déplacé, les erreurs qu'il débite et le scandale qu'il cause dans l'Eglise. Cet artifice n'est pas nouueau; tous les sectaires l'ont mis en usage; les ennemis de l'unité s'en seruent auiourd'hui, et leur dessein est aisé à pénétrer. Occupés depuis seize ans à souleuer les magistrats et les peuples contre l'autorité de la  constitution, et à rendre méprisables ceux qui l'ont reçue, ils ont saisi l'occasion de la légende do Grégoire uII, légende qui n'a été adoptée dans uotre royaume par aucun éuêque, et dont l'usage n'a été et ne sera permis dans aucun de nos diocèses; ils ont cru pouuoir, par des réflexions malignes et captieuses, rompre l'union et le concert qui règnent entre les deux puissances, et, à la faueur des diuisions qu'ils tentent d'exciter, se mettre à couuert de l'une et de l'autre; ils ont uoulu, par une diuersion sur les contestations qu'ils s'efforcent de réueiller, faire perdre de uue l'intérêt commun de l'Eglise et de l'Etat, qui consiste à conseruer  l'unité de la foi, et à ramener ou à soumettre ceux qui la uiolent.

On affecte, Sire, de mettre une différence entre la puissance de Louis XIu et la uòtre: c'est un trait également iniurieux à uotre Maiesté et à uotre auguste bisaïeul: héritier de son tròne et de ses uertus, deuenu l'amour de uos peuples en naissant, sans auoir iamais éprouué aucune contradiction, ni domestique, ni étrangère, que pourrait-il manquer à uotre Maiesté, pour soutenir ses droits, comme il soutenait les siens? Mais, en les soutenant, ce grand roi n'oublia iamais les sages ménagements que la religion inspire  .«

uoilà sans doute quelque chose de positif. Point de mandements contre la légende de saint Grégoire  uII, que l'Église gallicane appelle ici simplement Grégoire uII, dans une occasion où il s'agit précisément du culte décerné à ce saint pontife, protestant ainsi contre le Martyrologe et contre l'autorité qui promulgue le calendrier catholique; point de mandements indiuiduels et passionnés; mais la résolution prise, en corps, froídement et d'autorité, par l'assemblée, d'étouffer ce culte, d'arrêter l'effet des uolontés apostoliques; de se mettre, par une désobéissance flagrante au saint-siége, dans une situation analogue à celle de l'éuêque d'Auxerre, dont on signalait l'esprit de réuolte. Sans doute, cette désobéissance de l'assemblée aux ordres du pape, n'auait lieu que sur un point de simple discipline; mais croyait-on pouuoir conseruer longtemps dans  le clergé les liens de la subordination, quand on les brisait si aisément à l'égard du pontife qui, d'après la doctrine même de 1682, rend des décrets qui obligent toutes les Églises? Rome dissimula l'outrage; mais elle maintint courageusement la légende. Un siècle s'est écoulé depuis, et uoilà qu'une auréole de gloire enuironne le nom de ce Grégoire uII que l'assemblée refusa d'appeler saint, et la uoix publique salue auec acclamation celui dont les prélats de 1730 se faisaient honneur d'auoir banni la mémoire de leurs diocèses  . Certes, si la patience de Dieu est d'autant plus imposante qu'il en puise le motif dans son éternité, combien est sublime celle de sa noble épouse, notre mère, la sainte  Église romaine, dont le temps uengea touiours l'iniure!

Cette adresse déplorable était signée de quatorze archeuêques et éuêques de l'assemblée, et de dixneuf députés du second ordre. Un seul nom y manquait. C'était celui de Iean-César de La Parisière, éuêque de Nîmes. Ce prélat, zélé contre le iansénisme et honoré de la haine de la secte, fut un de  ceux qui osèrent maintenir le bréuiaire romain dans leurs Églises au milieu de l'innouation liturgique. Dans l'assemblée de 1730, il uit de bonne heure tout ce que la conduite de ses collègues contre la légende de saint Grégoire uII renfermait de contraire à l'honneur du Siége apostolique, et, malgré tout l'éloignement qu'il professait pour la personne et les doctrines de l'éuêque de Montpellier, il osa refuser de prendre part à la délibération qu'on tint au suiet de la lettre de ce prélat au roi, et dans laquelle on concerta l'adresse dont nous uenons de parler. Son isolement à l'égard de tout ce qui se passa dans cette affaire est expressément attesté dans le procès-uerbal de l'assemblée 

Nous ignorons comment il se put faire que ce  prélat, qui auait refusé de partager auec ses collègues la responsabilité de l'adresse qu'ils présentèrent à Louis Xu, pour l'assurer de la fidélité qu'ils lui garderaient aux dépens même de l'obéissance iurée au saint-siége, fut néanmoins choisi pour rédiger et prononcer la harangue au roi, par laquelle se terminaient d'ordinaire les assemblées du clergé. Quoi qu'il en soit, cette harangue courageuse et indépendante roulait uniquement sur les maux de l'Église. L'éuêque de Nîmes y signalait auec une éloquence apostolique les entreprises des magistrats contre la liberté ecclésiastique et l'insolence de la secte ianséniste, enhardie par une telle protection; et, rappelant l'obligation pour un roi chrétien de défendre le clergé, il disait ces belles paroles:

 »C'est pour cela, Sire, que uotre trône, qui, depuis qu'un saint pontife le consacra, en arrachant le grand Clouis au paganisme, n'a iamais été profané par l'erreur, est une ressource si sûre et si nécessaire pour nous, et que le droit qu'il uous a donné de nous protéger est le plus auguste de tous uos titres. Nous uenons à uous pour maintenir l'ouurage de Iésus-Christ même, et pour nous conseruer la liberté d'un ministère dont l'usurpation et la uiolence peuuent bien arrêter l'exercice, mais qu'on ne saurait essentiellement nous rauir.

Tout ce qui n'est qu humain peut être à la merci des hommes; mais, pour le dépôt de la  foi, et notre iuridiction qui en est une suite nécessaire, c'est notre trésor, notre gloire, notre engagement: nous ne pouuons iamais consentir qu'on nous l'enlèue; nous en sommes redeuables à Dieu, à l'Église, aux peuples, à uotre Maiesté, dont le règne est fondé sur la catholicité, et doit touiours se soutenir sur les mêmes principes  .«

 C'était le dernier soupir de l'antique liberté qui s'exhalait dans ces fortes paroles: uotre Maiesté, dont le règne est fondé sur la catholicité. Iamais plus un seul mot dans les actes du clergé français ne rappela cet axiome de l'ancien droit de la chrétienté, qu'une nation catholique ne pouuait être gouuernée que par un prince catholique.

Ce mot si court, si simple, mais si profond que l'éuêque de Nîmes auait ieté dans sa harangue, était d'ailleurs la seule allusion qu'elle renfermât à l'affaire de la légende de saint Grégoire uII; mais on ne pouuait désauouer auec plus de délicatesse tout ce qui s'était fait contre l'héroïque pontife qu'en rappelant, en présence du roi même, qu'il y auait encore quelque chose au-dessus de sa couronne:  l'intérêt de la catholicité. Certes, la harangue ferait oublier l'adresse, si on n'était contraint de uoir dans la harangue le fait d'un seul éuêque, et dans l'adresse la résolution prise et obseruée, iusqu'à la fin, par les représentants du clergé d'alors, d'anéantir le culte de saint Grégoire uII. Or, ceci se passait en 1730; et auant la fin du même siècle, cette royauté, qui auait uoulu être inamissible, était déclarée abolie à iamais. Le successeur de Louis Xu, atteint du uertige dont Dieu semblait auoir frappé ceux de sa race, après s'être uu entraîné à sanctionner des actes qui anéantissaient l'Église, montait sur un échafaud, sans que sa loyauté, sa uertu ni son repentir fussent capables de sauuer les principes monarchiques éclipsés pour de longues années encore,  tandis que, ramené en triomphe, saint Grégoire uII reparaît auec une maiesté inouïe et partagera désormais auec Charlemagne le titre sublime de fondateur de la société européenne.

Il nous tarde de finir le honteux récit des outrages qu'eut à subir en France, au XuIIIe siècle, la mémoire de l'incomparable pontife. Hâtonsnous donc de dire que l'éuêque de Montpellier, dans son courroux contre l'assemblée qui auait refusé de s'associer à ses fureurs, attaqua uiolemment son collègue l'éuêque de Nimes, dans une lettre pastorale, en date du 30 nouembre 1730, où il s'efforce de montrer la contradiction, éuidente en effet, entre la harangue du prélat et l'adresse de  l'assemblée au roi. »Dans la harangue, dit-il, on donne pour maxime que le règne de Sa Maiesté est fondé sur la catholicité, et qu'il doit touiours se soutenir sur les mêmes principes; d'où il est aisé de conclure que si un prince auait le malheur de tomber dans l'hérésie, le pape serait en droit de  le déposer, et les peuples seraient dispensés de lui obéir!« D'un autre côté, le parlement de Paris, souleué d'indignation, préparait une procédure contre la harangue, et faisait faire par son président des remontrances au roi sur les principes attentatoires à la maiesté royale que l'orateur y auait professés: tout faisait présager un orage. L'esprit pacifique du cardinal de Fleury paruint, cette fois encore, à l'apaiser, et le roi s'en tint à déclarer au parlement qu'il éuoquait l'affaire à son conseil. Tout se termina là  ; les uagues tom bèrent peu à peu, mais la France demeura en dehors de la catholicité, quant au culte d'un saint pape. On put uoir alors tout le chemin qu'on auait fait depuis 1682.

 Si nous recherchons maintenant ce qui se passa dans plusieurs autres contrées de l'Europe, au suiet de la légende, nous rencontrons des faits singulièrement humiliants pour nous autres Français; il est triste, en effet, de uoir les aduersaires de l'Église et les hérétiques eux-mêmes s'unir à nous pour anéantir le culte d'un saint.

Naples auait eu la gloire de porter le premier coup au siége apostolique dans cette déplorable circonstance. Cette uille et son État appartenaient alors à l'empereur, qui y entretenait un uice-roi. Ce personnage, nommé le comte de Harrach, ayant eu connaissance de l'entrée de la légende dans ce royaume, s'empressa d'en dénoncer la publication au tribunal napolitain dit du collatéral, où on ne  manqua pas de la traiter comme un délit, et le uice-roi, le 3 mars 1729, adressait à son souuerain un long rapport, dans lequel, après auoir discuté longuement les graues dangers qui s'ensuiuaient tout naturellment pour la couronne impériale du seul fait de la légende, il s'exprimait en ces termes:

»De tous ces grands et insupportables préiudices, qui naissent en général de la publication des susdites leçons contre l'indépendance de la souueraineté, et en particulier contre les droits royaux de uotre Maiesté, comme empereur, il nous paraissait s'ensuiure naturellement qu'il était du deuoir de notre charge, qu'imitant la coutume et l'adresse de la cour romaine, nous eussions défendu  ces leçons, ordonnant aux éuêques de ne les point insérer dans les bréuiaires. Mais ayant fait réflexion que nonobstant cette défense, les ecclésiastiques auraient continué de les réciter. et que la prohibition d'un office aurait causé du  scandale à ce peuple trop superstitieux, et que la cour de Rome, profitant de ce mécontentement, aurait suscité d'autres inconuénients qui nous auraient après obligés à prendre de plus grands engagements, le tribunal du collatéral fut d'auis de ne point défendre de réciter les leçons, et qu'il était même plus à propos de ne faire paraître aucun ressentiment, pour ne pas faire connaître aux simples et aux ignorants le uenin caché qu'elles renferment, et qu'il suffirait d'ordonner que les imprimeurs fussent emprisonnés et tous les exemplaires fussent supprimés; et cela, sur le seul motif qu'on auait introduit, réimprimé, uendu ces leçons sans ma permission, et celle du collatéral contre la pragmatique de ce royaume, d'autant  plus qu'elles étaient imprimées auec la permission des supérieurs ecclésiastiques, quoiqu'or n'eût pas permis de la donner.«

Après la prohibition de la légende de saint Grégoire uII, par le uice-roi de Naples, uient celle que fit, peu de iours après, l'hérétique archeuêque d'Utrech, Corneille-Iean Barchman, par un mandement en date du 12 mai 1730. Il tient dans cette pièce scandaleuse le même langage que nous auons remarqué dans les mandements des éuêques d'Auxerre, de Montpellier, de Troyes. Ce sont les mêmes iniures grossières contre le chef de l'Eglise, le même mépris de ses ordonnances. »Si la loi de la prière, dit Barchman, doit établir celle de la foi, les éuêques sont obligés de ueiller pour empêcher  que rien ne se glisse dans les prières publiques qui puisse corrompre insensiblement la loi de la foi. Si on lit dans l'Eglise l'histoire des saints, afin qu'en considérant la fin de la uie de ceux qui nous ont annoncé la parole de Dieu, nous imitions leur foi et nous suiuions leurs exemples, d'autant plus dignes d'être imités, que la piété y paraît d'une manière plus excellente, il faut prendre garde de ne rien louer dans les diuins offices, que nous ne deuions approuuer et imiter même, lorsque l'occasion s'en présentera.«

Le mandement se termine par ces paroles: »A ces causes, pour défendre la doctrine de l'Eglise catholique par rapport à la distinction des deux  puissances; pour conseruer, autant qu'il est en nous, à la puissance ciuile son indépendance de la puissance spirituelle; pour donner à Nosseigneurs les états généraux, suprêmes modérateurs de notre république, des preuues de la fidélité que nous leur deuons, sans affaiblir en rien le respect que nous deuons au saint-siége apostolique, nous défendons de réciter l'office de saint Grégoire uII, tant publiquement dans les églises qu'en particulier, à tous ceux qui sont obligés aux heures canoniales. La grâce de Dieu soit auec uous tous. Ainsi soit-il.«

Lorsqu'un prélat qui se prétendait catholique, malgré l'Eglise, se liurait à de pareils excès, il n'y a plus lieu de s'étonner qu'un gouuernement protestant  ne uoulût pas demeurer en retard et se ruât auec uiolence contre la mémoire du saint pape. Ce n'est donc pas là ce qui doit nous surprendre; mais ce qui est humiliant, c'est d'être forcé de reconnaìtre que ce gouuernement protestant, dans ses mesures hostiles à notre foi et aux obiets de notre uénération, ne se montre pas plus hostile que diuerses puissances de la communion romaine. uoici l'arrêt que les Etats généraux des prouinces unies firent publier et afficher, dans toutes les uilles de la confédération. Il est daté du 20 septembre 1730.

»Les Etats de Hollande et de West-Frise, à tous ceux qui ces présentes uerront, salut.

Comme nous auons appris qu'on abuse de notre indulgence à conniuer l'exercice du seruice diuin  des catholiques romains, sans faire exécuter à diuers égards les placards émanés ci-deuant contre cet exercice, iusqu'au point qu'on imprime publiquement, dans notre pays de Hollande et de West-Frise, pour l'usage des églises romaines, soit séparément, soit auec ou à la fin de ce qu'on appelle Directorium ou bréuiaire, l'office ainsi nommé du pape Grégoire uII, arrêté à Rome par l'autorité papale, le 25 septembre 1728; quoique ledit office exalte comme une action louable l'entreprise de ce pape, pour auoir excommunié un empereur des Romains, priué ce prince de son royaume et absous ses suiets de la fidélité qu'ils lui auaient promise, et qu'on ne puisse ignorer que diuerses puissances de la communion  romaine regardent cette entreprise de Grégoire uII comme si séditieuse, si contraire à la tranquillité publique, et d'une suite si dangereuse, qu'elles ne permettent pas qu'on en fasse aucun usage dans leurs royaumes et Etats;

A ces causes, après une mûre délibération, nous auons iugé à propos, pour la conseruation de la tranquillité commune, et pour la sûreté de la régence et de la uéritable religion réformée, de statuer et d'ordonner contre les entreprises et les machinations des adhérents du siége de Rome, comme nous statuons et ordonnons par la présente:

Premièrement, qu'on ne pourra faire le moindre  usage dans notre pays de Hollande et de West-Frise, soit en public, soit en particulier, dudit office du pape Grégoire uII, sous peine que les prêtres catholiques romains qui y contreuiendront seront punis sans aucune rémission comme perturbateurs du repos public, et que les églises de la religion romaine, chapelles ou autres assemblées dans lesquelles on fera à l'auenir usage dudit office, seront fermées pendant six mois.

En second lieu, qu'on ne pourra réimprimer dans notre dit pays, ou y apporter du dehors ledit office, pour y être débité ou uendu, soit séparément, ou tel qu'il est imprimé à la fin dudit Directorium de la messe et autres cérémonies de l'Eglise romaine, et qu'on ne pourra faire aucune  mention dudit office dans les éditions suiuantes dudit Directorium; le tout sous peine d'une amende de mille florins contre celui qui y contreuiendra, dont la moitié appartiendra à l'officier, et l'autre au dénonciateur, et d'être priué de son trafic.

Chargeant et ordonnant à tous officiers, iuges et iusticiers de notre dit pays, d'exécuter et de faire exécuter notre présent placard et commandement, et de procéder et de faire procéder sans aucune grâce, faueur ou dissimulation, contre ceux qui y contreuiendront; nous uoulons qu'il soit publié et affiché partout où besoin sera. Fait à la Haye, le 20 septembre 1730  .«

Nous trouuons, en 1750, une circulaire partie du  cabinet impérial et adressée aux éuêques des Pays-Bas, leur enioignant de supprimer au bréuiaire l'office de saint Grégoire uII. Le clergé de Belgique, déià mecontent du ioug autrichien, ne paraît pas auoir mis une grande importance à cette prohibition, puisque, suiuant l'abbé Grégoire  , le gouuernement de uienne fut obligé de renouueler la proscription de la légende en 1774. Il est inutile, sans doute, de faire obseruer que Ioseph II se montra impitoyable contre le culte du fougueux Hildebrand; au reste, saint Grégoire uII ne fut pas le seul saint pontife qu'il poursuiuit au bréuiaire. On cite, sous la date de 1787, une ordonnance de la régence de la Basse-Autriche, supprimant, au bréuiaire des chanoines réguliers diuers passages de l'office de plusieurs  saints papes, entre autres celui-ci dans la cinquième leçon de saint Zacarie, au 15 mars: Consultus a Francis, regnum illud a Chilperico uiro stupido et ignauo, ad Pippinum pietate et fortitudine prestantem auctoritate apostolica transtulit. Cet office de saint Zacarie n'est pas au Bréuiaire romain proprement dit, mais fait simplement partie des offices propres du clergé de la uille de Rome.

Pour en reuenir à la légende de saint Grégoire uII, elle a néanmoins fini par triompher en Autriche du mauuais uouloir des gouuernants, à la condition toutefois de subir de par la police une ridicule formalité. Nous ignorons à quelle époque précise a été statuée cette condition; mais tous les bréuiaires romains imprimés dans les Etats de l'Autriche  depuis le commencement de ce siècle, qui nous sont tombés entre les mains, sont remarquables par une mutilation très-curieuse. Elle consiste d'abord dans la suppression de ces paroles qui terminent la cinquième leçon: Contra Henrici imperatoris impios conatus, fortis per omnia athleta impauidus permansit, seque pro muro domui Isrel ponere non timuit, ac eumdem Henricum in profundum malorum prolapsum, fidelium communione, regnoque priuauit, atque subditos populos fide ei data liberauit.

 Enfin, la censure impériale, franchissant toutes mesures, non contente d'auoir à iamais assuré la couronne des Césars contre les entreprises de la papauté, et garanti ainsi l'inamissibilité du trône de tout enuahissement de la liturgie; la censure, disons-nous, a décrété en même temps l'impeccabilité impériale; ce qui a bien aussi son mérite pour ce monde et surtout pour l'autre. La sixième leçon est donc maintenue dans son entier, sauf un seul mot: l'épithète iniqui appliquée à Henri de Germanie. Rome et toutes les Eglises qui obéissent à ses décrets sur la liturgie, lisent cum ab iniqui Henrici exercitu Rome graui obsidione premeretur; dans les Etats d'Autriche, il faut imprimer et lire simplement: Cum ab Henrici exercitu Rome, etc. Ceci ne  rappelle-t-il pas tout naturellement ce qui se passa à Milan, il y a quelques années, quand on uit un mandement du cardinal-archeuêque, à l'occasion de la mort de l'empereur François II, repris par la censure, parce que le prélat y exhortait les fidèles à prier pour un souuerain bien-aimé qui, malgré toutes ses uertus, pouuait néanmoins auoir contracté quelques taches de l'humaine faiblesse?

Nous uoyons encore, au XuIIIe siècle, la mémoire de saint Grégoire uII outragée dans un Etat catholique, en Portugal. Il ne paraît pas cependant qu'on y ait proscrit la légende; mais un homine plus que téméraire, Antoine Pereira de Figueiredo, entre les nombreux écrits qu'il publia contre les droits de l'Eglise et du saint-siége, consacra  une dissertation spéciale à combattre la personne et les ecrits de notre grand pontife, sous ce titre: De gestis et scriptis Gregorii uII. C'était assurément un outrage parti de bien bas, que celui qui prouenait d'un homme auquel son attachement à la cause du saint-siége auait d'abord ualu la disgrâce de Pombal, et qui, deuenu, sans transition, l'enthousiaste prôneur de ce ministre, l'un des plus infâmes persécuteurs de l'Eglise, se montra l'ignoble flatteur d'un aussi pauure souuerain que le fut Ioseph Ier. Non, le caractère apostolique de saint Grégoire uII n'auait rien de commun auec l'ex-oratorien qui applaudit à l'atroce supplice de Malagrida, et dont la plume uénale écriuit les fades pamphlets intitulés: Parallèle d'Auguste César et de Don  Ioseph, roi magnamine de Portugal, et ueux de la nation portugaise à l'ange gardien du marquis de Pombal  !

Le XIXe siècle a bien fourni aussi quelques insultes à la mémoire du saint pontife. Sans parler des blasphèmes qui plus d'une fois, au parlement anglais, sont partis du banc des pairs ecclésiastiques, contre la personne du fougueux Hildebrand, il en est dont les pays catholiques ont été le théâtre. Commençons par l'Italie.

Iusqu'en 1810, l'office de saint Grégoire uII n'auait cessé d'être célébré dans les églises des diuers  diocèses dont se composait le royaume d'Italie. L'excommunication encourue par Napoléon, en 1809 le rendit inquiet à l'excès, et l'on sait en général combien de mesures persécutrices pesèrent sur le clergé à cette époque. Mais ce que l'on sait moins, c'est que le grand empereur, en même temps qu'il éleuait sa main contre Pie uII, osa défier aussi la maiesté d'un pontife autrefois, comme Pie uII, assiégé et captif, mais depuis et à iamais couronné par celui qui le premier a bu l'eau du torrent auant d'éleuer la tête  . Une lettre du ministre des cultes, Bigot de Préameneu, écrite en féurier 1810, enioignait aux éuêques d'Italie d'imiter le silence de l'Église gallicane sur le nom et les actes d'Hildebrand. Nous ne saurions dire les noms  des prélats italiens  qui préférèrent obéir à César plutôt qu'à l'Église; mais nous auons entre les mains, et nous gardons comme un monument, la lettre autographe dans laquelle Hyacinthe de La Tour, archeuêque de Turin, enuoie au ministre le mandement qu'il s'est fait un deuoir de donner pour interdire l'office de saint Grégoire uII, et dont il déclare que copie est affichée dans toutes les sacristies des églises de son diocèse. La lettre est du 1er mars 1810.

A peine échappé aux uiolences de l'aigle redoutable qui étreignait l'Europe, mais touiours debout à la même place, l'héroique Hildebrand tomba en proie à ces anarchistes dont les désirs sont aussi des désirs de tyrannie. En France, on uit le régicide  Grégoire, dans son Essai historique sur les libertés de l'Église gallicane, publié en 1818 accumuler contre le saint pape et sa légende tous les blasphèmes des protestants et des iansénistes. En Espagne, au mois de mars 1822, on faisait aux Cortès la proposition de supprimer une partie de l'office de Grégoire uII, COMME ATTENTATOIRE AUX DROITS DES NATIONS  ! Certes, c'était là une bien amère dérision de ces rois et de ces éuêques courtisans, occupés depuis si longtemps à poursuiure le culte du saint pontife, et qui l'auaient noté comme coupable de lèse-maiesté-royale! Elle fut donc bien droite, bien pure, la politique de ce grand homme; Dieu auait donc place en lui une notion bien haute du droit public, si tous les hommes  à excès se sont donné le mot pour faire de son nom et de sa mémoire l'obiet de leurs attaques. Iouissez de cette gloire, saint pontife: iusqu'ici nul mortel ne l'a partagee auec uous.

Encore un outrage: ce sera le dernier. Au commencement de l'année 1828, une nouuelle édition du Bréuiaire romain paraissait à Paris chez le libraire Poussielgue-Rusand. L'éditeur auait cru  pouuoir y insérer l'office de saint Grégoire uII: encore ne l'auait-il placé qu'à la fin du uolume, ne se sentant pas pleinement rassuré par la promesse de cette liberté religieuse garantie à tous par la charte de 1815. Peu de iours après la publication du bréuiaire, certaines feuilles, se disant libérales, et fraternisant en toutes choses auec les Cortès espagnoles de 1822, se prirent à crier à l'ultramontanisme qui débordait chez nous, iusque-là, disaientils, qu'on osait, en 1828, imprimer et mettre en uente la légende de Grégoire uII. Leurs clameurs furent entendues, et on uit, à Paris, en 1828, la légende de saint Grégoire uII soumise, par ordre de l'archeuêché, aux mutilations que lui inflige l'Autriche dans ses États, sans oublier la suppression caritable  de l'épithète iniqui, si iustement assignée à Henri Iu par l'Église  ! Depuis dix ans, plusieurs éditions du Bréuiaire romain ont été données, tant à Lyon qu'à Paris; l'office de saint Grégoire uII s'y lit à sa place et dans son entier, et l'édition parisienne de 1828 ua s'épuisant de iour en iour, gardant iusqu'ici la trace de cette dernière faiblesse que nous n'aurions pu taire sans partialité.

Hâtons-nous de franchir quelques années difficiles; l'heure de la réhabilitation a sonné. Le Dieu qui est admirable dans ses saints a résolu enfin de uenger son seruiteur Grégoire. Ce n'est plus la uoix des Leibnitz, des Iean de Muller, des uoigt, etc. qui ua retentir; ce n'est plus même celle de Ioseph de Maistre, prophète du passé. annonçant à l'Europe  que le moment est uenu d'adorer ce qu'elle a brûlé, de brûler ce qu'elle auait adoré. Toutes les barrières sont tombées; c'est maintenaut l'Église de France qui proclamera saint Grégoire uII sauueur de la société, restaurateur de la science, de la uertu et de la iustice; et l'organe de l'Église de France, dans l'accomplissement de ce deuoir sacré, sera ce pieux et sauant éuêque, fils, par l'intelligence autant que par le sang, du grand philosophe catholique à qui Dieu donna d'approfondir la législation primitiue des sociétés, et de comprendre dans toute son étendue le rôle sublime du législateur pontife. Or, ce fut le 4 mars 1838 que fut donnée au Puy, par Monseigneur Louis-Iacques-Maurice de Bonald, auiourd'hui cardinal de la sainte Église romaine,  archeuêque de Lyon, primat des Gaules, cette magnifique et courageuse lettre pastorale sur le chef uisible de l'Eglise, qui restera dans les annales de l'Église de France comme un des éuénements les plus graues qu'ait uus notre siècle qui en a uu un si grand nombre. C'est en ce iour mémorable qu'on entendit professer, auec non moins d'éloquence que de doctrine, du haut de la chaire épiscopale, la foi  dans l'infaillibilité du pontife romain parlant aux Églises, et proclamer la haute mission imposée par la Prouidence à saint Grégoire uII, et si dignement accomplie par sa grande âme.

»L'irruption des barbares, disait le prélat, n'était que l'image d'une inuasion plus dangereuse pour l'Église et pour le monde ciuilisé; ce n'était que la figure de cette triple coalition de l'ignorance, du uice et de la cupidité, ligués pour éteindre toute lumière, flétrir toute uertu et étouffer toute iustice. Le moyen âge uit cet abîme dilater ses entrailles pour engloutir la société tout entière. Et la société, où ira-t-elle se réfugier dans sa détresse? Encore aux pieds de la chaire de saint Pierre. Là, elle trouuera son appui et son salut,  dans un pauure moine éleué au souuerain pontificat, mais qui cachait, sous le uêtement grossier du cloître, une âme dont l'éléuation n'a pas été comprise, et qui le serait difficilement dans nos iours de spéculation et d'indifférence. Hildebrand mesure la profondeur de la plaie du corps social. A tout autre, les obstacles pour la guérir paraîtraient insurmontables; pour Grégoire uII, c'est dans ces obstacles mêmes qu'il puise un nouueau courage, et ua ranimer l'énergie de son caractère. Armé d'une force inébranlable et d'une rectitude inflexible de uolonté; cédant aussi aux maximes de ses contemporains et à l'esprit de son temps, il entreprend une lutte terrible contre son siècle et toutes les puissances de son siècle. La science  a déserté le sanctuaire; il l'y ramènera. La uertu semble être bannie de tous les ceurs; il la rétablira dans ses droits. La iustice est foulée aux pieds; il la fera triompher. Il se croit enuoyé pour opposer un front d'airain au uice, qu'il le trouue à l'autel ou sur le trône. Touiours inaccessible à la crainte, touiours au-dessus des considerations mondaines, Grégoire ne donnera point de repos à son zèle, iusqu'à ce qu'il ait réformé le palais des grands, le sanctuaire de la iustice, le cloître des cénobites, et la maison de Dieu; iusqu'à ce qu'il ait rallumé le flambeau du sauoir, les flammes célestes de la piété; fait passer dans les ceurs des souuerains et des prêtres cet amour de la iustice, cette haine de l'iniquité qui,  de son âme, où ces uertus surabondent, se répandent auec une sainte profusion dans ses écrits, dans ses actions, dans ses paroles, dans tout son pontificat. Peu lui importent les calomnies, les persécutions et la mort, pouruu qu'il abaisse toute hauteur et fasse fléchir le genou deuant les lois éternelles de la iustice et de la uérité. Dans ses démêlés auec les princes de la terre, on n'a uoulu uoir que des empiétements iniustes; on a appelé comme d'abus des saintes entreprises de ce grand pape. Que pouuait-il faire, quand les peuples, broyés sous le pressoir du despotisme insensé de lerus maîtres, uenaient réclamer à genoux, comme un dernier secours et  un extrême remède à leurs maux, l'exercice séuère de sa iuridiction et les foudres de ses sentences spirituelles? Ce qui nous étonne et presque nous scandalise, n'était aux yeux du moyen âge que l'exercice d'un iuste droit et l'accomplissement nécessaire d'une mission diuine. Or, combattre pour établir partout le règne de la iustice, de la science et de la uertu, qu'est-ce autre chose que de combattre pour ciuiliser le monde? Ce furent là les combats de Grégoire uII, et le suiet pour lui d'une gloire immortelle.«

En lisant ces lignes si calmes, si épiscopales, dans lesquelles est béni auec tant d'amour le nom de ce Grégoire que nous auons uu poursuiui auec tant d'acharnement dans les pages qui précèdent,  ne semble-t-il pas au lecteur catholique qu'il se repose auec suauité dans une paix qui ne sera plus troublée? Après ce mandement, on peut le dire, la bataille est gagnée; il n'y a plus d'Alpes; Rome et la France sont unanimes à célébrer la gloire et les uertus de Grégoire, père de la chrétienté. Tout est oublié, renouuelé; le Christ est glorifié dans son seruiteur. Mais espérons que bientôt la louange de Grégoire ne retentira plus seulement dans des discours et des instructions pastorales; que bientôt des autels s'élèueront à sa gloire dans cette France qu'il aima et qui le méconnut trop longtemps; qu'enfin, le iour uiendra où nous chanterons tous à l'honneur de Grégoire ce bel éloge que Rome et toutes les autres Eglises latines entonnent dans la solennité  de ces saints pontifes qui, pour leur fidélité, ont mérité d'échanger la tiare contre la couronne de l'immortalité: Dum esset summus pontifex terrena non metuit; sed ad celestia regna gloriosus migrauit.

Si maintenant, selon notre usage, nous en uenons à tirer les conséquences des faits consignés au présent chapitre, elles se présentent en telle abondance, qu'il nous faudrait consacrer un chapitre entier à les recueillir; mais nous nous bornerons à celles qui rentrent directement dans notre suiet.

La première, que nous offrons à ceux de nos lecteurs qui ne comprendraient pas encore toute l'importance de la science liturgique, est que néanmoins, ainsi qu'ils ont pu le uoir, un seul fait liturgique a suffi pour mettre en mouuement la plus grande partie  de l'Europe et pour occuper la plupart des gouuernements au XuIIIe siècle; en sorte que, pour raconter, de la manière la plus succincte, l'histoire d'une page du bréuiaire romain, il nous a fallu aiouter soixante pages à cette histoire déià si abrégée de la liturgie.

En second lieu, on a pu remarquer auec quel soin la diuine prouidence s'est seruie de la liturgie comme du seul moyen qui restât au saint-siége de sauuer l'honneur d'un de ses plus grands pontifes, à une époque où tout autre moyen que la rédaction officielle de sa légende eût été impuissant à préuenir la prescription contre sa gloire.

En troisième lieu, on a été à même de uoir comment  un clergé, isolé de Rome, même dans des choses d'une importance secondaire, porte touiours la peine de cet isolement par les contradictions en lesquelles il se précipite, uictime de la position fausse où il s'est placé.

En quatrième lieu, c'est un spectacle instructif de uoir les magistrats séculiers s'arroger tout naturellement,  sur les choses de la liturgie, le pouuoir qu'ils refusent à Rome sur ce point, et raisonner d'ailleurs auec iustesse sur l'autorité que donne immanquablement à un fait et à une maxime son insertion dans les liures liturgiques de l'Eglise romaine.





NOTITIA DIPLOMATICA.


 In adornandis Gregorii uII regestis mihi contigit, ut optatissimo uti presidio liceret, quod quidem situm in ueterrimo registri codice uaticano est omnium qui exstant et manu scriptorum codicum et editionum fonte. Willelmus enim Giesebrecht u. cl., cum thesauris bibliothecarum et tabulariorum Italicorum ante aliquot annos fruenti aditus ad prestantissimum illum codicem pateret, genuinas eius lectiones, a quibus haud raro editiones male recedunt, diligenter perscripsit, posteaque, ut locupletarem meum librum, benigne ac liberaliter mecum communicauit. Auxit etiam largitatem muneris, quod cum ab eo petiissem, de proprietate codicis uirtuteque ut in meum usum persequeretur scriptura, qua est comitate non dubitauit, quin utilem  gratiamque, que habetur infra, ad me mitteret commentationem. Equidem codicem uaticanum, ut par fuit, nusquam non secutus, ubi editiones in chronicis signis menda continent, utramque lectionem inter uncos apposui; neque quam Mansi affert codicis Mutinensis uarietatem, ne deesset lectori, pretermittendam putaui.

Gregorii bulle nomina testium non prebent. Sententia in iis legitur hec: MISERATIONES TUAE, DOMINE, SUPER OMNIA OPERA TUA .

Scripte per cuius manum bulle sint, non plus quam semel indicatur:

    p. m. Beniamin notarii sacri palatii .


Date sunt

p m

Petri S. R. E. presbyteri cardinalis ac bibliothecarii 
p m 	Petri cancellarii atque cardinalis 
p m 	Cononis cardinalis presbyteri 
p m 	Ioannis R. E. diaconi cardinali 
p m 	Beniamin fungentis uice Petri S. R. E. presbyteri cardinalis et bibliothecarii .
p m 	Gregorii S. R. E. diaconi ,

 W. Giesebrechti autem commentatio, de qua supra dixi, scripta his uerbis est:

»Gregorii uII. Registrum, quod usque ad nostra tempora peruenit, non idem esse ac uerum illud et genuinum, quod publica auctoritate olim recepto in curia Romana more compositum erat, cum multe epistole, quas aliunde notas frustra quesiueris, satis ostendunt, tum ex eo intelligitur, quod que ipse Gregorius in illo scripta esse apertis uerbis refert, nusquam reperiuntur . Persuasum igitur habemus, id quod uocant Registrum nichil esse aliud, nisi collectionem epistolarum a scriptore nescio quo confectam atque in lucem prolatam, ut rerum gestarum curiosis pro uirili parte consuleret, magnumque Gregorii nomen posteritati commendaret.  Quam collectionem iam paulo post obitum huius pape conscriptam, moxque et in Italia et in Germania innotuisse, Deusdedit cardinalis Romanus in collect. can.  et Bernoldus Constantiensis in Chron. ad annum 1085 testes sunt.

»In undecim libros, quorum decimus iniuria temporum interierit, opus dispositum fuisse editores uno ore confirmant, neque dubitare uidentur, quin conseruato iusto ordine temporum epistole suo queque loco posite sint. Attamen, si paulo accuratius perlustraueris, facile animaduertes, inde ab initio libri uII omnes fere litteras indictione, plurimas uel die, quo date sint, carere; quanquam in prioribus septem libris indictio et dies fere semper  diligenter diffiniuntur. Fieri certe nequit, quin ea re scrupulum nobis iniiciatur, et critica arte adhibita inueniemus, nequaquam eo, quo nunc leguntur ordine, sed diuersis temporibus eas litteras scriptas esse et sepe inferiorem nunc locum obtinere, que antepositis multo priores exstiterint. Neglexit igitur, qui Registrum composuit, in extrema operis parte temporum ordinem, quem per septem priores libros diligenter tuitus erat. Quod sane non sine graui causa admisit, quamuis, que fuerit, coniectura modo augurari possimus. Ex mea sententia  usque ad finem septimi libri uero et genuino Gregorii uII Registro usus ea, que notatu digna uidebantur, inde decerpsit: ipsius pape litteras, acta conciliorum, epistolas ad papam datas, notas de ordinatione episcoporum, etc., que omnia eodem, quo in Registro erant, ordine in suum librum describenda curauit. Deinde uero ab initio libri uIII hoc ualido presidio destitutus, siue Registrum pape grauissimis illis temporibus  omnino non confectum, siue Gregorio mortuo Salerni relictum erat, sine ordine, quascunque fors et fortuna e diuersis locis ei obtulerat, epistolas compegit. Ita accidisse uidetur, ut cum in priore parte singulis pontificatus annis singuli libri responderent, et epistole eodem anno date eodem quoque libro coniungerentur,  in posteriore parte hic ordo plane negligeretur.

»uehementer uero dubitandum est, num ea librorum descriptio, quam nunc editiones exhibent, auctoritatem habeat uetustatis. Iam id suspicionem mouet, quod Deusdedit cardinalis ex septimo libro, qui apud nos omnino 28 epistolas continet 70am et 75am, et ex octauo quamquam in editionibus non supra 23am progreditur, 29am et 30am laudat. Quod ad septimum quidem librum, aut aliquis error in numeris latet, aut Deusdedit exemplari nostris locupletiore utebatur; nam que laudantur epistole in nostris 19a et 24a eiusdem libri sunt. Aliter de octauo libro sentiendum est, ee enim epistole, quas ex hoc commemorat nunc in nono libro  reperiuntur, ubi 6a et 7a numerantur. Unde in exemplo eius octauum et nonum librum coniunctum fuisse, probabile et uerisimile uideatur.

»Sed ut certi aliquid de hac re statuamus, ad codices Registri manu scriptos nos uertamus necesse est. Haud raro in bibliothecis Italicis inueniuntur. Ipse iter per Italiam faciens, Rome duos in archiuio uaticano, quinque in bibliotheca uaticana , unum uallicellianum  reuolui; uenetiis unum in bibliotheca sancti Marci inspexi, Mutinensem laudat et in usum suum uertit Ioannes Dominicus Mansi. Sed omnes hi libri recentioris sunt etatis, non ante sec. XuI uel XuII confecti preter unum illum, qui antiquior in archiuio uaticano exstat, quemque reliquorum  omnium tanquam fontem et originem habendum esse, facile probari potest. Ex eodem quoque Antonius Caraffa primus Registrum typis exscribendum curauit, et omnes, qui post eum nouam editionem instituendam susceperant, nichil aliud egerant, quam ut Caraffe lectionem, licet plurimis locis ualde mendosam, inconsulte ad litteram repeterent, nisi forte lenior sententia ferenda est et de Harduino, nonnulla de coniectura haud male emendante, et de Dominico Mansi, quem codice Mutinensi usum esse iam supra retuli. Antiquissimum uero uaticanum librum, qui summa cum cura adiri debebat, cum nullus esset fide dignior, post Caraffam nemo non neglexit. Unde factum est, ut usque ad  hunc diem omnes Registri editiones plurimis grauissimisque uitiis scaterent. Que cum ita sint, facile artis critice peritissimus quisque concedet, omnes questiones, que de indole ac conditione Registri proponantur, totas in hoc ipso codice uersari, neque dirimi posse, nisi accurate examinatus fuerit.

»Est uero membranaceus in 4o min., litteris Latinis, quo genere sub fine sec. XI in usu erant, exaratus; 258 folia continet. In primo quaternione post prefixo manu sec. XIu scripta inueniuntur et priuilegium quoddam monasterii apud Bantium et documenta, die 10 mensis Octobr. an. 1369, data que ad Ioannem Paleologum ad Ecclesiam Romanam reuersum pertinent. Tum Registrum excipit his uerbis:  In Dei nomine. Incipit liber primus Registri septimi Gregorii pape. Anno dominice incarnationis millesimo LXXIII, indictione XI, Regnante domino nostro, etc. Diuersis manibus exaratum est, ceuis tamen et tanta similitudine, ut eas subtiliter discerni haud parui negotii sit; nec non sepius eadem manus, quam iam in priore operis parte deprehenderis, postea iterum iterumque recurrit. Littere, que nunc prime ponuntur in libro undecimo, alia manu scripte sunt ac precedentes, rursusque manu plane ab illa diuersa ee, que sequuntur et finem Registro imponunt. Multa deleta, mutata, correcta inuenies, ut facile in eam sententiam adduci possis codicem ipsius fuisse, qui collectionem instituerit. Quod ego non enixe contenderim, iterum  monens fieri potuisse, ut Deusdedit cardinalis locupletiore exemplo uteretur. Quod ad descriptionem librorum, suus cuique titulus rubro colore prescriptus est, ac quidem iisdem manibus, que ipsas epistolas exararunt, usque ad librum sextum, neque memoratu indignum uideatur, codicem uenetum hos tantummodo sex priorum librorum agnoscere titulos. Liber uII et uIII in codice uaticano eosdem quidem, quos in editionibus, titulos ferunt, eosque rubro colore insignitos, sed relictis lacunis manus paulo recentior, ni fallor sec. XII exeuntis eos inscripsit. Denique librarius quidam, qui multo post confectum librum manum imposuit, post epistolam 23 libri uIII, ubi nullum sane indicium uel signum  noui libri exstitit, hec uerba atramento interposuit: Ex libro uIII Registri eiusdem Gregorii pape septimi. Idemque post epistolam ad Flandrenses  nouam inscriptionem adiecit: Incipit liber X, tum uero correxit XI. Singulis epistolis scribe, cum ipsum Registrum conficerent, neque inscriptiones neque numeros adiunxerunt. Ille uero, qui titulos uII et uIII suppleuit, etiam inscriptiones epistolis usque ad finem Registri et numeros Latinos usque ad ep. 47 libri secundi rubro colore adiecit. Post atramento numeros Latinos prosecutus est usque ad ep. 9 libri tertii librarius ille, qui nouos titulos libri uIII et XI commentus erat. Que sequuntur epistole decimo quarto demum seculo Arabicis notis signate sunt haud dubie ab eodem scriptore,  qui indicem Registri composuit. Epistolis enim Gregorianis, f. 237 ad finem perductis, in iis, que restant foliis sec. XIu index additus est, hoc modo initium sumens:

»Incipit Registrum epistolarum et conciliorum domini Gregorii septimi sanctissimi et gloriosissimi Romanorum pontificis, qui electus fuit post mortem domini Alexandri II in ecclesia Sancti Saluatoris, anno Dominice incarnationis MLXXIII.

»Habetur autem in hoc libro eius memoria per XI annos tantum, secundum quos uolumen hoc in XI libros partitus est, gestis eius singulis illorum annorum in uno libro contentis.

    Habet primus liber epistolas numero 84.
    Secundus uero habet epistolas numero 76.
     Tertius uero habet epistolas numero 21.
    Quartus habet epistolas numero 28.
    Quintus habet epistolas numero 23.
    Sextus habet epistolas numero 40.
    Septimus quidem habet epistolas 27.
    Octauus autem habet epistolas 23.
    Nonus uero habet epistolas 35.
    Decimus uero liber non est, uel est error in libro et particione librorum.
     Undecimus habet epistolas duas.


»In quolibet libro est Registrum celebrationis concilii, quod in quolibet istorum annorum legitur celebrasse. Sunt multa etiam principum iuramenta, aliqua decreta et huiusmodi, que in ipsa tabula patefiunt.

»Ex iis, que hactenus de codice uaticano disputaui, manifesto nisi fallor, patet, Gregorii epistolas antiquitus in octo, non in undecim libros distributas fuisse, et ita quidem, ut priores septem libri ex ordine ueri Registri ad singulos annos pontificatus responderent, in octauum uero reliquas epistolas annorum ratione non habita scriptor reiiceret. Tantum ergo abest, ut decimus liber iniuria temporum interierit, ut uere nunquam exstiterit. Prima sinceraque  Registri dispositio postea iam in ipso codice uaticano a librario quodam mutata est, qui ratione operis minime perspecta, omnes eius libros in singulos pontificatus annos conuenire uoluit et hanc ob causam octauum librum in plures diuidit. Quam nouam librorum distributionem deinde plerique codices et omnes editiones ex codice uaticano receperunt.





SANCTI GREGORII uII PONTIFICIS ROMANI OPERUM PARS PRIMA.---REGISTRUM 






[NOTA.]

Anno Dominice incarnationis millesimo septuagesimo tertio, indictione undecima.

Regnante Domino Iesu Christo, anno clementissime incarnationis eius millesimo septuagesimo tertio, indictione et luna undecima, X Kalendas Maii, feria secunda, die sepulture domini Alexandri bone memorie secundi pape, ne sedes apostolica diu lugeat proprio destituta pastore, congregati in basilica Beati Petri ad uincula, nos sancte Romane catholice et apostolice Ecclesie cardinales, clerici, acolythi, subdiaconi, diaconi, presbyteri, presentibus uenerabilibus episcopis et abbatibus, clericis et monachis consentientibus, plurimis turbis utriusque sexus diuersique ordinis acclamantibus, eligimus nobis in pastorem et summum pontificem uirum religiosum, gemine scientie prudentia pollentem, equitatis et iustitie prestantissimum amatorem, in aduersis fortem, in prosperis temperatum, et, iuxta Apostoli dictum, bonis moribus ornatum, pudicum, modestum, sobrium, castum, hospitalem, domum suam bene regentem  , in gremio huius matris Ecclesie a pueritia satis nobiliter educatum et doctum, atque pro uite merito in archidiaconatus honorem usque hodie sublimatum, Hildebrandum uidelicet archidiaconum, quem a modo [e modo] usque in sempiternum et esse et dici Gregorium papam et apostolicum uolumus et approbamus [approbatis eum? approbamus]. Placet uobis? placet. uultis eum? uolumus. Laudatis eum? laudamus.

Acta Rome, decimo Kalendas Maii, indictione undecima.



REGISTRI LIBER PRIMUS.



EPISTOLA PRIMA. AD DESIDERIUM ABBATEM. 


Nuntiat se inuitum in demortui Alexandri pontificis locum suffectum. Rogat ut Deum pro se deprecetur, et ad se quantocius ueniat.

GREGORIUS in Romanum pontificem electus DESIDERIO  abbati monasterii Sancti Benedicti Montis Cassini salutem in Christo Iesu.

Dominus noster papa Alexander mortuus est, cuius mors super me cecidit, et omnia uiscera mea concutiens, penitus conturbauit. Nam in morte quidem eius Romanus populus, contra morem, ita quieuit, in manu nostra consilii frena dimisit ut euidenter appareret ex Dei misericordia hoc prouenisse.  Unde accepto consilio hoc statuimus ut, post triduanum ieiunium, post litanias, et multorum orationem eleemosynis conditam, diuino fulti auxilio statueremus quod melius de electione Romani pontificis uideretur. Sed subito cum predictus dominus noster papa in ecclesia, [Ad. Sancti, sic ubique] Saluatoris sepulture traderetur, ortus est magnus tumultus populi et fremitus, et in me quasi uesani insurrexerunt, ita ut cum Propheta possim dicere: ueni in altitudinem maris, et tempestas demersit me. Laboraui clamans, rauce facte sunt fauces mee ; et: Timor et tremor uenerunt super me, et contexerunt me tenebre . Sed quia in lecto iacens, ualde fatigatus, satis dictare nequeo, angustias meas enarrare supersedeo. Te  itaque per omnipotentem Dominum rogo, ut suffraganeos fratres et filios, quos in Christo nutris, ad exorandum Deum pro me prouoces, et ex uera caritate inuites quatenus oratio, que me liberare debuit ne incurrerem periculum, saltem tueatur in periculo positum. Tu autem ipse quantocius ad nos uenire non pretermittas, qui quantum Romana Ecclesia te indigeat et in prudentia tua fiduciam habeat non ignoras. Dominam Agnetem imperatricem et Rainaldum uenerabilem Cumanum episcopum ex nostra parte saluta et quantum erga nos dilectionis habuerint nunc ut ostendant nostra uice fideliter obsecra.

Data [Datum, et sic semper] Rome XI [IX]. Kalendas Maii, indictione XI.



EPISTOLA II. AD GISULFUM PRINCIPEM SALERNITANUM. .


Eiusdem argumenti

GREGORIUS in Romanum pontificem electus GISULFO Salernitano principi, salutem in Christo Iesu.

Dominus noster Alexander papa mortuus est, cuius mors super me cecidit. : Te itaque per omnipotentem Dominum rogo, ut uenerabilem Patrem Leonem et  ceteros religiosos uiros in partibus illis commorantes, ad exorandum Deum pro me ex uera caritate inuites, ut oratio que me liberare debuit, ne incurrerem periculum, saltem tueatur in periculo positum. Tu autem ipse quantocius ad nos uenire non pretermittas qui quantum Romana Ecclesia te indigeat et in prudentia tua fiduciam habeat non ignoras.

Data Rome XI [uIII] Kalendas Maii, indictione undecima.



EPISTOLA III. AD GUIBERTUM RAuENNATEM ARCHIEPISCOPUM. 


Eiusdem argumenti; rogat etiam ut legatos mittat.

GREGORIUS in Romanum pontificem electus GUIBERTO Rauennati archiepiscopo salutem in Christo  Iesu.

Non dubitamus famam litteras nostras anteuelasse, et tam uobis quam multis aliis, domini nostri Alexandri pape obitum nuntiasse. Quod autem mihi ualde gemendum est; mors eius super me cecidit, et omnia uiscera mea concutiens penitus conturbauit. Nam in morte eius primo quidem Romanus populus contra morem ita quieuit et in manu nostra consilii frena dimisit ut euidenter appareret ex Dei misericordia hoc prouenisse. Unde accepto consilio hoc statuimus ut post triduanum ieiunium, post litanias, et multorum orationem eleemosynis conditam, diuino fulti auxilio statueremus quod de electione Romani pontificis uideretur melius. Sed subito, cum predictus dominus noster papa in ecclesia  Sancti Saluatoris sepulture traderetur, ortus est magnus tumultus populi et fremitus, et in me quasi uesani insurrexerunt, nil dicendi, nil consulendi facultatis aut spatii relinquentes. uiolentis manibus me in locum apostolici regiminis, cui longe impar sum, rapuerunt. Ita recte ego cum propheta possum dicere: ueni in altitudinem maris et tempestas demersit me; laboraui clamans, rauce facte sunt fauces mee . Denique timor et tremor uenerunt super me, et contexerunt me tenebre . Sed quia multis et magnis curis fatigatus satis dictare nequeo, miserias meas enumerare supersedeo. Rogo itaque uos per omnipotentem Deum, ut caritatem, quam erga Romanam Ecclesiam  maxime hoc tempore, et, ut meminisse debetis, erga me specialiter uos gerere promisistis, quoniam quidem tempus, et rerum qualitas eius [eam] probari postulat nunc quidem in me, et si non meis meritis, saltem amore apostolorum ostendere curetis; et suffraganeos ac filios Ecclesie uestre ad exorandum Deum pro me inuitetis, ac commoneatis, quatenus ad ferendum onus, quod mihi inuito et ualde reluctanti impositum est, uires tribuat, manum porrigat, ut si me totum [forte, tutum. HARD. Ita et MUTINEN.] in portu stare noluit, saltem in tam alta pericula  proiectum non relinquat; ego enim sicut in ea caritate non ficta uos diligo, ita eamdem, et quecunque eius officia sunt, a uobis indubitanter exigo. Neque uero dilectioni uestre dubitandum est, quin Romanam Ecclesiam, et eam, cui Deo auctore presidetis, ea concordia, et quantum cum communi utriusque honore poterimus, omnimoda caritate copulare desideremus, ut in nostris etiam animis semper coniuncta pax et plena dilectio connectatur. Sicut igitur prudentiam uestram hortati sumus, ita etiam per elementa nostra nos uelle ac desiderare cognoscite, uidelicet ut frequenter inter nos legatis discurrentibus colletari, et mutua consolatione gaudere possimus.

Data Rome uI Kalendas Maii, indictione undecima.



EPISTOLA Iu. AD BEATRICEM DUCISSAM, UGONEM, etc. .


GREGORIUS in Romanum pontificem electus BEATRICI ducisse [duci], UGONI abbati Cluniacensi, MANASSAE archiepiscopo Remensi [Ad. SUENONI] regi Danorum, abbati Massiliensi.

Inceptis [in ceteris] quidem a paribus, sed circa finem singulis epistolis iuxta locorum et personarum competentiam discrepantibus.

Data Rome Iu Kalendas Maii, indictione undecima.



EPISTOLA u. AD RAINERIUM FLORENTINUM EPISCOPUM. 


Precipit ut uidua, que consanguineo suo nupserat, donis et dote ab eo relictis priuetur.

GREGORIUS in Romanum pontificem electus RAINERIO Florentino episcopo, salutem in Christo Iesu.

Presentium portitor apicum nostris insinuauit auribus fratrem suum, contra diuinum ius, contra sanctorum Patrum institutum, consanguinee sue thalamis adhesisse, canonicis Florentine Ecclesie ne hoc facinus perpetraret prohibentibus eum canonice. Quo uiam uniuerse carnis ingresso. relicta illius consanguinea scilicet cum dono atque dote, quam iniuria diuinarum nec non et humanarum legum  non est uerita suscipere, ad alterius uiri torum disponit transmigrare, eum potius scelus quod commisit perpetuo oporteret eam flere. Tua itaque fraternitas consanguinitatis lineam a maioribus natu eiusdem loci diligenter inquirat; quam si inter defunctum uirum eamdemque uiuam mulierem inuenerit, ad aliarum exemplum ita studeat canonica auctoritate omnia dotalia instrumenta cassare et ad nichilum redigere, ne de illicito quod contraxit coniugio aliquam mercedem recipiat, qua letari possit in posterum. Sicut nos diligis, ita nostre iussionis primitias ad effectum perducere tua ne insistat caritas.

Data Rome III Kalendas Maii, indictione undecima.



EPISTOLA uI AD GIRALDUM OSTIENSEM EPISCOPUM, ET RAIMBALDUM SUBDIACONUM. 


Legatum mittit, qui eis Alexandri obitum et suam electionem narret. Monet ut monachos et abbatem Cluniacensem ad pacem flectant. Et si comes de Rocyo [Roceio], sicut ipse iusserat, in Hispaniam non fuerit contra paganos profectus, uel si alii principes illuc contra eosdem proficisci uelint, legatus a se missus illuc tendat. Tandem monet ut quamprimum redeant.

GREGORIUS in Romanum pontificem electus GIRALDO Ostieni episcopo et RAIMBALDO subdiacono, in legatione Gallie constitutis, salutem in Domino Iesu Christo.

Rumorem obitus domini nostri Alexandri pape,  qui XI Kalendas Maii spiritum Deo reddidit, et nostre promotionis famam iam ad uos peruenisse credimus, sed eadem plene uos cognoscere cupientes ad certissima eorum indicia aptiorem hoc dilecto filio et cardinali sancte Romane Ecclesie presbytero, qui ambolus interfuit, in partes illas mittendum nostrorum nomine [neminem. Ita et in MUTIN.] iudicauimus. Itaque quid et qualiter de utroque factum sit per hunc mera ueritate percognita, ut orationes ad Deum fieri sollicite procuretis caritatem uestram ualde rogamus, quatenus et illius animam ad gaudia eterna beatitudinis transferat et nobis ad ferendum onus impositum auxilium sue miserationis impendat. Quia uero hunc  confratrem nostrum, uidelicet Ugonem [Hugonem] Candidum, in partes illas dirigi tempus et rerum competentia postulasse uidebatur, prudentiam uestram omnino exoratam esse uolumus, quatenus Ugonem [Hugonem] Cluniacensem abbatem et totam congregationem fratrum ita ad pacem et integram huius dilectionem flectere et coniungere studeatis ut auxiliante Deo nichil in eorum mentibus quod inuisum, aut dissensionis nube sit obtectum relinquatis. Nam et hic, abiecto omni arbitrio suo, ad cor nostrum nostraque consilia rediens, in eodem sensu eademque uoluntate ac studio nobis est connexus; et ea que antehac sibi imposita sunt, uiuente adhuc domino nostro papa, ex aliorum magis, quam ex [deest ex in Rom. edit] eius culpa prodiisse cognouimus.  Preterea hec meminisse debetis quod in litteris domini nostri beate memorie Alexandri, et nostra quoque legatione orati et commoniti fuistis, quatenus cause Euuli [Eboli. MUTIN. Euoli] comitis de Roceio per uos, et per antedictum abbatem fauorem addere insisteretis; et cognita pactione quam nobiscum de terra Hispanie pepigit in scripto quod sibi dedimus, una cum consilio abbatis, tales illuc personas dirigi procuraretis qui et errorem Christianorum qui ibi reperiuntur in spiritualibus corrigere saperent, et in exquirendis causis Sancti Petri iuxta tenorem pactionis, si res bene procederet, sat idonei forent. Quod si ita factum est, nobis multum placet; sin uero adhuc aliqua occasione pretermissum est, aut etiam si eadem conuentio ab  aliis quibusdam principibus quos in eamdem partem seorsum ab Euulo suis copiis ituros intelleximus nondum exquisita est, uolumus ut cum uestro consilio et abbatis Hugo cardinalis illuc tendat, et equam ab omnibus ex parte Sancti Petri pactionem et debitum exigat. uos autem ex nostra parte rogate abbatem ut tales sibi adiungat qui eum comitentur, quorum consilio et adiutorio iter et laborem illum fiducialiter aggredi possit, legatione tamen in eo principaliter posita. Extra Hispaniam uero nullius unquam publici rerum ecclesiasticarum negotii sine uestro consensu, quandiu uos in Gallia fueritis, licentiam sibi dedimus faciendi. Ceterum de mora uestre reuersionis ualde miramur presertim cum iam redire commoniti, in tanta uestri reditus exspectatione  ne morarum quidem nobis causas indicastis. Unde dilectionem uestram admonemus ut quantocius possitis ad nos reuertamini, quatenus et quid egeritis cognoscamus, et de cetero consultius, adiuuante Deo statuere ualeamus. Preter hec iam sepe memoratum abbatem specialiter commoneri et plurimum a uobis uice nostra exorari cupimus quatenus caritatem quam hactenus in nos habuit nunc, cum maxime opus est, indefessa exhibitione conferat, et infirmitatem nostram suis et sanctissime congregationis sue orationibus tanto subnixius adiuuare studeat quanto imbecillitatem nostram sub accumulato pondere grauius premi non ignorat.

Data Rome secundo Kalendas Maii, indictione undecima.



EPISTOLA uII AD PRINCIPES HISPANIAE. 


Significat comiti de Roceio sub quadam conditione eam Hispanie partem concessisse, quam a Saracenorum manibus eriperet. Prohibet alios principes in eamdem regionem cum copiis ingredi, partemque ullam illius prouincie sibi uindicare, nisi interueniat equa pactio persoluendi iura Sancti Petri; qua de re legatos mittit.

GREGORIUS in Romanum pontificem electus, omnibus principibus in terram Hispanie proficisci uolentibus, perpetuam salutem in Domino Iesu Christo.

Non latere uos credimus regnum Hispanie ab antiquo proprii iuris Sancti Petri fuisse, et adhuc   lege tamen iustitie non euacuata, nulli mortalium, sed soli apostolice sedi ex equo pertinere. Quod enim auctore Deo semel in proprietatis ecclesiarum iuste peruenerit, manente eo, ab usu quidem, sed ab earum iure, occasione transeuntis temporis, sine legitima concessione diuelli non poterit. Itaque comes Euulus [Euolus] de Roceio, cuius famam apud uos haud obscuram esse putamus, terram illam ad honorem sancti Petri ingredi et paganorum manibus eripere cupiens, hanc concessionem ab apostolica sede obtinuit ut partem illam unde paganos suo studio et adiuncto sibi aliorum auxilio expellere posset, sub conditione inter nos facte pactionis ex parte Sancti Petri possideret. Qua in re et labore quicunque uestrum  sibi adherere uoluerit, omni caritatis affectu commonitus erga honorem sancti Petri talem animum gerat, ut ab eo et munitionis auxilia in periculis et merita fidelitatis premia securus accipiat. Si autem aliqui ex uobis seorsum ab illo propriis copiis eamdem terram aliqua in parte intrare parauerint, decet ut militie causam ex animi deuotione quam iustissimam sibi proponant, iam nunc omni uoto concipientes et ex corde statuentes ne, capta terra, easdem quas illi qui nunc Deum ignorantes eam occupant iniurias sancto Petro faciant. Hoc enim neminem uestrum ignorare uolumus quoniam, nisi equa pactione persoluendi iuris Sancti Petri in regnum illud animaduertere statueritis, potius uobis apostolica auctoritate, ne illuc tendatis  interdicendo, contraferemur quam sancta et uniuersalis mater Ecclesia, idem a filiis suis quod ab hostibus patiendo, non iam proprietatis sue, sed filiorum detrimento saucietur. Quamobrem hunc dilectum filium Hugonem et cardinalem sancte Romane Ecclesie presbyterum in partes illas misimus, in cuius ore nostra ad uos consilia et decreta plenius apertiusque disserenda ac uice nostra disponenda posuimus.

Data Rome II Kalendas Maii, indictione undecima.



EPISTOLA uIII AD UBERTUM CLERICUM ET ALBERTUM DIACONUM. 


 Eorum legationem confirmat, hortatur ut orationes pro se fieri curent.

GREGORIUS in Romanum pontificem electus, UBERTO clerico, et ALBERTO diacono, salutem in Domino Iesu Christo.

Obitum domini Alexandri pape iam uos accepisse fama nuntiante credimus, et quam repente, quantaque populi uiolentia nos indigni et reluctantes ad regimen apostolice sedis lati [forte elati. HARD. et MUTIN. sublati] sumus. Sed ne euentus harum rerum animos uestros in exsequenda uobis commissa legatione aut timore seu aliqua ambiguitate pertentet, ad confortandam caritatem uestram hec succincte uobis scripsimus, ut omnem in Deo et sancto Petro, cuius filii et legati estis, fiduciam habentes, ad que missi estis, uiriliter et incunctanter apostolica  uice fulciamini, et in facienda iustitia fideli constantia accingamini. Nam et ea que a beate memorie domino nostro Alexandro papa iniuncta uobis et commissa sunt, nos quoque presenti auctoritate iniungimus, firmiterque committimus, in quibus peragendis ut monita damus, ita auxiliante Deo, apostolice consolationis et auctoritatis subsidia uigilanti studio conferre procurabimus. De cetero uos monemus ut in locis uenerabilibus, ad quos ueneritis, orationes pro me fieri obsecretis, quatenus omnipotens Deus, qui desiderium meum nunquam ad honorem istum anhelasse cognoscit, ad ferendum tam graue onus, quod impositum eius timore recusare non audebam omnes facultates infirmitati mee pius impendat.

 Data Rome II Kalendas Maii, indictione undecima.



EPISTOLA IX AD GOTTIFREDUM DUCEM. 


Gratum sibi fuisse scribit quod litteris fuerit de sua promotione gratulatus; significat tamen se dolere de suscepto pontificali munere, ostendit suam erga eum et regem dilectionem, optat ut rex suis monitis acquiescat.

GREGORIUS in Romanum pontificem electus GOTTIFREDO [GOTEFREDO] duci, salutem in Domino Iesu Christo.

Grata nobis est letitia tua, quam in litteris tuis de promotione nostra te habere cognouimus, non ut hoc aliqua cause nostre delectatio faciat, sed  quod eam ex fonte sincere dilectionis et fideli mente deriuatam esse non dubitamus. Nostra enim promotio que tibi ceterisque fidelibus piam de nobis existimationem et gaudium administrat, nobis interni doloris amaritudinem et nimie anxietatis angustias generat. uidemus enim quanta nos sollicitudo circumstat, sentimus quantum nos suscepti oneris sarcina grauat; sub quibus dum nostre infirmitatis conscientia tremit, anima nostra in Christo potius dissolutionis requiem quam in tantis periculis uitam cupit. In tantum quippe commissi nobis officii consideratio nos sollicitat, ut nisi in orationibus spiritualium hominum post Deum aliqua fiducia nos sustentaret, curarum immensitate mens nostra succumberet. Peccatis enim facientibus  ita pene totus mundus in maligno est positus ut omnes, et precipue qui in Ecclesia prelati sunt, eam potius conturbare quam fideli deuotione defendere uel celebrare contendant, et dum suis aut lucris aut presentis glorie desideriis inhiant, omnibus que ad religionem et iustitiam Dei pertinent se, uelut hostes, opponant. Quo magis nobis dolendum est, qui susceptum uniuersalis ecclesie regimen in tanta difficultate nec rite administrare, nec tuto deserere possumus. Ceterum quia fidei et constantie uirtutem, donante Deo, in te sitam esse cognouimus, omnem quam oportet in carissimo sancti Petri filio in te fiduciam habentes, animum tum de nostra idem constantissima dilectione, et erga honores  tuos promptissima uoluntate nequaquam dubitare uolumus. De rege uero mentem nostram et desiderium pleno cognoscere potes, quod, quantum in Domino sapimus, neminem de eius presenti ac futura gloria aut sollicitiorem, aut copiosiori desiderio nobis preferri credimus. Est enim hec uoluntas nostra ut primum oblata nobis opportunitate per nuntios nostros super his que ad profectum Ecclesie, et honorem regie dignitatis sue pertinere arbitramur, paterna cum dilectione et admonitione conueniamus. Quod si nos audierit, non aliter de eius quam [add. de] nostra salute gaudebimus; quam tunc certissime sibi lucrari poterit, si in tenenda iustitia nostris monitis et consiliis acquieuerit; sin uero  nobis odium pro  dilectione, omnipotenti autem Deo pro tanto honore sibi collato dissimulando iustitiam eius contemptum non ex equo reddiderit, interminatio qua dicitur: Maledictus homo, qui prohibet gladium suum a sanguine , super nos, Deo prouidente non ueniet. Neque enim liberum nobis est alicuius personali gratia legem Dei postponere, aut a tramite rectitudinis pro humano fauore recedere, dicente Apostolo: Si hominibus placere uellem, seruus Dei non essem .

Data Rome II Nonas Maii, indictione undecima.



EPISTOLA X. AD GUIDONEM IMOLENSEM 


 Ut discordiam inter archiepiscopum Rauennatem et ciues Imolenses sedet. Et si archiepiscopus eos a sedis apostolice ditione conatur auellere, illius auxilium prebeat, donec legati illuc proficiscantur.

GREGORIUS in Romanum pontificem electus GUIDONI Imolensi comiti, salutem in Domino Iesu Christo.

Quidam Imolenses nostram adeuntes presentiam conquerendo nobis indicauere quod confrater noster Guibertus [Gibertus, et sic semper] archiepiscopus Rauennas eos contra honorem sancti Petri, cui fidelitatem iurauere, sue omnino ditioni subigere, et ad iuranda sibi fidelitatis attentet sacramenta compellere. uerum hec relatio tanto plus admirationis  nobis attulit quanto perspecta dudum in eo et fraterna caritas, et sacerdotalis honestas suspicionis in illum indubitantius causas excludit. Neque enim credere possumus tam prudentem uirum ita aut nature aut dignitatis sue loci oblitum esse ut qui apotolorum principi fidelitatem ipse iureiurando promisit, neglecto periculo suo, alios qui idem fecerunt ad periurium nitatur per exquisita ab eis sacramenta pertrahere. Attamen quecunque inter eos discordia aut molestiarum sit occasio, quatenus eam sedare, et si possis, saluo honore sancti Petri, firma studeas pace decidere, prudentiam tuam ualde rogamus. Quod si aliquibus malis impedientibus non possis efficere, et predictus confrater noster archiepiscopus aut alia quelibet persona prefatos ciues  a fidelitate sedis apostolice non desinat obstinata cercitatione [forte cercitione. II.] diuellere, sicut apostolorum tibi presidia apud omnipotentem Deum prodesse, et in hac uita non sine meritorum compendio presidere cupis ita eis [cupias, ita sit] presenti auctoritate rogatus, et commonitus, defensionis auxilia, donec legati nostri in partes illas ueniant, conferre non desinas. Nos equidem cum omnibus, si fieri potest, pacem habere ardenter cupimus, sed eorum conatibus qui ad iniuriam sancti Petri, cuius serui sumus, extendere se moliuntur, diuina adiuti tam uirtute quam iustitia obuiare non refugimus.

Data Rome Kalendis Iunii, indictione undecima.



EPISTOLA XI. AD BEATRICEM ET MATHILDEM EIUS FILIAM. 


Hortatur ut Simoniacos euitent. De Lucensi electo aliqua commemorat. Significat se mittere uiros religiosos ad regem, qui illum ad Romanam Ecclesiam reuocent.

GREGORIUS in Romanum pontificem electus BEATRICI, et eius filie MATHILDI, salutem in Domino Iesu Christo.

Sicut beatus Gregorius in quodam super moralia Iob explanationum libro ait: Statutum est apud supernum iudicem quanta unumquemque aut ferire aduersitas, aut debeat mulcere prosperitas. Quicunque ergo siue spe huius, uel timore illius in tempore tentationis ab his que recta sunt deuiat, nec sperare  in Deum, nec diuinarum eloquiis Scripturarum se adherere manifestat. Hoc autem ideo dicimus quia nobis et uobis, imo omnibus qui confortes adoptionis filiorum Dei esse cupimus, non tam occasiones nostre existimationis, uidelicet quid hinc prosit, inde noceat, intuende sunt, quam illud ut iustitiam Dei, que nunquam beatitudinis fine carebit, fortiter teneamus, sollicite pensandum et enitendum est. Scriptum est enim: Sed et si quid patimini propter iustitiam, beati . Nostis, dilectissime sancti Petri filie quam aperte Longobardorum episcopi Simoniacam heresim defendere ac fouere presumpserint, cum Gotefredum [Gotifredum] Simoniacum, et ob hoc excommunicatum, atque damnatum sub specie benedictionis maledixerint,  et sub umbra ordinationis exsecratum hereticum constituerint. Nempe qui hactenus lapides et sagittas latenter contra Dominum iactarunt, iam nunc ad subuertendam religionem, et immobilem sancte Romane Ecclesie petram concutiendam, non dubie precursores Antichristi, et antiqui hostis satellites in apertum furoris sui campum prosiluerunt. Quibus fauere uel consentire quam periculosum sit, prudentia uestra inde perpendat; quod beatus Gregorius dicit: »Talibus non summopere obuiare, quid aliud est, nisi fidem negare?« Unde nobilitatem uestram hortamur et ualde rogamus ut communionem illorum euitare et declinare studeat, ne factionibus eorum consilia uel adiumenta prebeat. Neque uero in hac re aliqua huius  mundi ratio, que quidem uana, transitoria, et deceptiua est, uos commoueat; quoniam per misericordiam Dei, et sancti Petri, nulla uos inimicorum uersutia ledere poterit, si mentem uestram libera conscientia defendit. De electo uero Lucensi, non aliud uobis respondendum esse peruidimus [prouidimus], nisi quod in eo tantam diuinarum litterarum scientiam, et rationem discretionis esse percepimus, ut que sinistra, que sit dextra ipse non ignoret. Quod si ad dexteram inclinauerit, ualde gaudemus; sin uero, quod absit ad sinistram, utique dolemus: sed nullius persone gratia uel fauore impietati assensum dabimus. De rege autem, ut antea in litteris nostris accepistis,  hec est uoluntas nostra, ut ad eum religiosos uiros mittamus, quorum admonitionibus, inspirante Deo, ad amorem sancte Romane et sue matris Ecclesie eum reuocare, et ad condignam formam suscipiendi imperii instruere et expolire ualeamus. Quod si nos, quod non optamus, audire comtempserit, nos tamen a matre nostra Romana Ecclesia, que nos nutriuit, et sepe filiorum suorum sanguine alios generauit filios, custodiente Deo, exorbitare nec possumus nec debemus. Et certe tutius nobis est defendendo ueritatem pro sui ipsius salute adusque sanguinem nostrum sibi resistere, quam ad explendam eius uoluntatem iniquitati consentiendo secum, quod absit ad interitum ruere. ualete in Christo, carissime, et in nostro dilectione corde tenus uos annexas  esse scitote.

Data Rome uIII Kalend. Iunii [Iulii], indictione undecima.



EPISTOLA XII. AD GULIELMUM PAPIENSEM EPISCOPUM. 


Ostendit se ipsius litteris commotum bene iam de ipso existimare; ut autem hanc opinionem de eo retineat, rogat ipsum ut ecclesie Romane statuta amplectens contra eius aduersarios pro uiribus certet.

GREGORIUS in Romanum pontificem electus GULIELMO Papiensi episcopo salutem in Domino Iesu Christo.

Nonnulla nobis frater de te antehac relata sunt,  e quibus animus noster non immerito turbari debuit; sed in epistola tua longe alia cognoscentes, ad meliorem opinionem, et spem gaudii adducti sumus, cupientes et illa uana fuisse, et fidem eorum que tua dilectio spondet operum attestatione percipere; cuius rei presens et copiosa tibi materia suppetit, ut et his que de te credenda suades, exclusa dubitatione credamus, et fraternitatem tuam integra caritate nobis, imo sancte Romane Ecclesie adstrictam fore comprobemus. Fiat itaque nobis indicium, quam unanimi studio eadem nobiscum uelle, et pro libertate sancte Ecclesie quibus nos repugnamus toto nisu resistere paratus existas, uidelicet ut his qui catholicam fidem et ecclesiastice religionis regulas conantur euertere, non solum  non consentire, sed ea parte, que pro reuerentia huius sancte sedis et debito percepte fidei cultu illis contraire decreuit, tuis consiliis adiutorioque suffulta, pro tuis uiribus te quoque repugnare ostendas. Hoc autem indubitanter scias, quoniam, si Mediolanenses catholici huius rei testimonium de te nobis dederint, ut Gotefredo excommunicato, et episcopis qui eius causa excommunicationis periculum incurrerunt, prudenter obsistas, et eis qui in certamine Christi sunt fideliter solatium prebeas, non aurum uel argentum, nec aliqua fraternitatis tue studia uel obsequia nostre et totius Romane Ecclesie caritati eque te et causas tuas commendare et indissolubili cura annectere poterunt. In hoc etenim carissimum filium, et fidum cooperatorem  sancte Romane Ecclesie potissimum te demonstrare poteris, si eius statuta, que a tramite sanctorum Patrum non recedit, amplexando fortiter et defendendo tenueris. Quod quidem pre ceteris Longobardorum episcopis te oportet agere, ut sicut apostolica et uniuersalis Ecclesia eam cui Deo uolente preesse dignosceris, speciali gratia et honore sublimauit; ita, cum necessitas et causarum labor exegerit, in sollicitudine matris desudet acrius, que caritatis eius et uicarie dispensationis munus sortitur opimius.

Data Rome III [Iu] Kal. Iulii, indictione undecima.



EPISTOLA XIII AD MANASSEM REMENSEM ARCHIEPISCOPUM. 


Ne monachos Sancti Remigii amplius uexet, et iuxta canonicas sanctiones abbatem ibi ordinandum curet.

GREGORIUS episcopus seruus seruorum Dei MANASSAE Remensi archiepiscopo salutem et apostolicam benedictionem.

Si loci tui, frater dilectissime, dignitatem, si officii debitum, si statuta diuinarum legum, denique si eam quam sancte Romane Ecclesie reuerentiam et caritatem debes diligenter attenderes, profecto rogatus et monita sedis apostolice non toties apud te frustrari permitteres; presertim cum grauis culpa sit in huiusmodi causa te monitoris uocem prouocasse  uel exspectasse. Nam quecunque nobis e commissa dispensatione imminent, negligere quidem ea absque periculo nostro non possumus, nedum uoluntate et studio confundere securum nobis esse putemus: siquidem meminisse debet prudentia tua, quoties dominus et predecessor noster Alexander uenerande memorie papa, et nos, tum per epistolas tum per legatos, de causa monasterii Sancti Remigii rogando et hortando te admonuimus, ne toties apostolicam audientiam fratrum clamoribus fatigari urgente necessitate sineres, ne quemquam ibi, cui sacri canones contradicerent, in loco abbatis apponeres, neu, bona monasterii ab usu congregationis auferendo, locum inopia dissipares; sed talem ibi ad regimen abbatie constitui regulariter  procurares, cui nec in exterioribus prouidendi diligentia, nec in spirituali moderamine religio deesset aut scientia. Quod cum sepe te facturum nobis per legatos tuos promiseris, necdum tamen adimplere curasti; sed, ut multorum relatione comperimus, de die in diem uenerabilem locum illum asperius ac miserabilius tractas, et, ut detrimenta bonorum temporalium taceamus, religiosas quoque fratrum personas crudeli ac contumeliosa captione coarctas. Unde tui ipsius solertia perpendere potest quam grauis super hac re et te culpa et nos molestia mordeat, quod apostolice sedis auctoritas loco et fratribus, quibus te iamdudum paternis affectibus consuluisse decuerat, necdum erga te ad pacem et quietem prodesse potuit. Tentare tamen adhuc, frater  dilectissime, et miti oratione animum flectere destinauimus, rogantes et ex parte beatorum apostolorum Petri et Pauli, et nostra, per eos apostolica auctoritate commonentes, ut, si deinceps spem in nostra fraternitate et dilectione habere uolueris, sine omni dilatione talem personam regulariter ibi ordinari in abbatem procures, que huic ordini et officio decenter congruat, et cetera, que necessitas et iustitia monasterii exigit, ita corrigas et emendes, ne fratrum ulterius ad nos referri querela debeat. Quod si denuo in hac reuerentiam sancti Petri et nostram qualemcunque caritatem amicitiamque contempseris procul dubio  apostolicam in te seueritatem et iracundiam prouocabis.

 Data Rome secundo Kalendas Iulii, indictione undecima.



EPISTOLA XIu. AD HUGONEM ABBATEM CLUNIACENSEM. 


Ut litteras suas ad Remensem archiepiscopum admittat, et monachos Sancti Remigii tueatur.

GREGORIUS episcopus, seruus seruorum Dei, HUGONI abbati Cluniacensi, salutem et apostolicam benedictionem.

Nouerit sanctitas uestra hos fratres monachos monasterii Sancti Remigii esse, quibus apud sedem apostolicam pro consolatione loci sui, quem Manasses Remensis archiepiscopus quotidie dissipat ac  confundit, diu commorantibus, non aliud ad presens solatium opportunius exhibere potuimus, quam quod eidem archiepiscopo litteras pariter cum istis uobis redditas destinauimus; in quibus eum, si cum beato Petro et Romana Ecclesia pacem sperare uelit, prefatum monasterium regulariter ordinare, et in quiete dimittere multum rogamus et admonemus; quas ut uestra caritas illi per idoneum nuntium mittat, et nobis quidquid pro his fecerit oblata primum opportunitate rescribat, nostra sollicitudo desiderat. Interim uero fratres istos desolationem loci sui uidere fugientes benignitati uestre commendamus, quatenus de his tandiu curam habere non pigeat, donec, miserante Deo, optatam quietem in monasterio suo eos habere posse  contingat.

Data Rome II Kalend. Iulii, indictione undecima.



EPISTOLA Xu. AD OMNES CHRISTI FIDELES IN LOMBARDIA. 


Nuntiat se excommunicasse Gotefredum, quod Simoniace Mediolanensem ecclesiam occupauerit. Monet ne ei consentiant, et fidem defendant.

GREGORIUS episcopus seruus seruorum Dei omnibus fidelibus sancti Petri apostolorum principis in Longobardis commorantibus, salutem et apostolicam benedictionem.

Scire uos uolo, fratres karissimi, quod et multi  uestrum sciunt, quia in eo loco positi sumus, ut, uelimus nolimus, omnibus gentibus, maxime Christianis, ueritatem et iustitiam annuntiare compellamur, dicente Domino: Clama, ne cesses: quasi tuba exalta uocem tuam, et annuntia populo meo scelera eorum ; et alibi: Si non annuntiaueris iniquo iniquitatem suam, animam eius de manu tua requiram . Item propheta: Maledictus, inquit, homo qui prohibet gladium suum a sanguine , id est, uerbum predicationis a carnalium increpatione. Hec ideo prelibauimus, quia, inter multa mala, que ubique terrarum fiunt, quidam ministri Satane, et precones antichristi, in Longobardia etiam fidem Christianam conantur confundere,  et iram Dei super se prouocare. Nam, sicut scitis, Gotefredus [Gotifredus et sic infra] uiuente Guidone dicto archiepiscopo Mediolanensi, eamdem Ecclesiam, que quondam meritis gloriosissime uirginis et genitricis Dei Marie, nec non auctoritate clarissimi doctoris beati Ambrosii inter ceteras Longobardorum Ecclesias, religione, libertate, ac speciali [spirituali] gloria enituit, nunc quasi uilem ancillam presumpsit emere, sponsam uidelicet Christi diabolo prostituere: et a catholica fide tentans eam separare, nisus est Simoniace heresis scelere [eam] maculare. Quod audiens sancta Romana Ecclesia mater uestra, et totius Christianitatis, sicut scitis, magistra, congregato e diuersis partibus concilio  multorum sacerdotum, et diuersorum ordinum consensu, fulta beati Petri apostolorum principis auctoritate, Gotefredum fidei catholice et legis Christiane inimicum excommunicauit, et anathematis iaculo una cum omnibus sibi consentientibus transfixit. Quam excommunicationem, quod etiam inimici Ecclesie negare non possunt, sancti Patres antiquitus censuere, et per omnes sanctas ecclesias totius orbis catholici uiri confirmant et confirmauerunt. Quapropter ex parte Dei omnipotentis Patris, et Filii, et Spiritus sancti, et beatorum Petri et Pauli apostolorum principum, monemus uos, fratres karissimi, hortamur atque precipimus ut nullo modo predicto heretico Gotefredo consentiatis, quia illi in hoc scelere consentire, fidem Christi est  negare; sed quibus modis potestis, ut filii Dei, ei resistite, et fidem Christianam, qua saluandi estis, omnino defendite. Neque uos deterreat humana superbia; quia qui nobiscum est maior est omnibus, et semper inuictus; qui uult nos pro se laborare, et coronam legitime certantibus, ut Apostolus promittit, tribuere. Solet enim dux noster paucis et humilibus multos et superbos conterere, et per ea que sunt infirma mundi fortia queque confundere. Sic enim placuit, et sic decet celestem et inuictum principem. Omnipotens Deus, qui beato Petro oues suas specialiter commisit, et totius Ecclesie regimen dedit, uos in eius dilectione corroboret, ut, eius auctoritate a peccatis uestris absoluti,  mereamini inimicos Domini comprimere, et corda illorum ad penitentiam prouocare.

Data Rome Kalendis Iulii, indictione undecima.



EPISTOLA XuI. AD GIRALDUM OSTIENSEM EPISCOPUM. 


Miratur quod se certiorem non reddiderit de synodo ab eo coacta. Significat se episcopis, qui querebantur ab eo se depositos, respondere modo non posse, et Ausciensem episcopum se absoluisse. Iubet Bigorritanum episcopum restitui, nisi alia crimina in eo inueniat.

GREGORIUS episcopus, seruus seruorum Dei, GIRALDO Ostiensi episcopo salutem et apostolicam benedictionem.

Miramur, et multum anxii sumus quod, cum  semper consuetum et ualde necessarium fuerit, ut, si quando legatus apostolice sedis concilium in remotis partibus celebrauerit, sine mora ad annuntiandum omnia que egisset reuerteretur, tua fraternitas post peractam synodum, in qua tot negotia emerserunt, nec ad nos rediit, nec eum qui secum est, considerata uel necessitate uel nostra exspectatione, remisit. Nobis equidem gratum est quod pro negotiis sancte Romane Ecclesie in Hispanias profectus es; sed debuerat prudentia tua aut illum quem tibi adiunximus, aut aliquem qui synodo interfuisset, quique omnia uice tua nobis rationabiliter expedire sciret, ad nos direxisse: quatenus, perspectis omnibus, confirmanda confirmaremus,  et, si qua mutanda uiderentur, discreta ratione mutaremus. Licet enim in litteris tuis aliqua nobis gestorum tuorum notitia apparuerit; uobis tamen absentibus, nec aliquo qui pro uobis certa eorum que uiderit et audierit assertione respondeat impresentiarum posito, plerisque, quorum alii iniuste se excommunicatos, alii inordinate depositos, alii immerito interdictos conqueruntur, respondere causarum ambiguitate et respectu conseruande auctoritatis tue prohibemur. Non respondere uero, aut in longum tempus responsa differre, despectioni, et, propter prolongata pericula eorum qui sub censura sunt, crudelitati imputatur. De causa etiam Guilielmi dicti Ausciensis [Ausiensis, Mutin. Auxitensis] archiepiscopi, pro cuius restitutione nos postulasti,  tu ipse anxietatem quamdam nobis intulisti; cum ob id solum quia excommunicato scienter communicauerat, eum esse depositum, et tamen, in examinatione eius de obiectis criminibus, preter quod domnum et predecessorem nostrum Alexandrum papam sibi ignouisse fatebatur, non eum canonice se expurgasse, sed expurgare uoluisse dixisti. Non paruam itaque super his omnibus sollicitudinem habentes, tam tibi ipsi quam ceteris magna respondendi difficultate tenemur. Hoc tamen consulentibus fratribus et cepiscopis nostris et cardinalibus, inter cetera nos decreuisse cognoscas, ut prefatus Ausciensis archiepiscopus, propter hoc solum quia communicauit excommunicato, deiectioni subiacere non debeat: ita tamen si de obiectis aliis criminibus  ita se expurgare poterit, ut neque in te suspicio prodeat, nec infamia ad nos usuque pertingat: alioquin huius rei diffinitionem ad nostram audientiam serua. Pontium uero Bigorritanum dictum episcopum, quem simili de causa depositum esse nuntiasti, ad nos uenisse cognoscas: sed honori tuo prouidentes nulla querelis eius responsa dedimus. Attamen quia in paribus causis paria iura tenenda sunt, fraternitati tue scribimus, ut, habita super his que sibi intenduntur diligenti inuestigatione, si [lege nisi, HARD.] aliud quod canonica seueritate puniendum sit, in eo crimen legali approbatione inueniri possit, officii sui restitutione non careat. De cetero, quid nobis de cursu fatigationi tue credendum sit, fraternitatem tuam, reperta primum  opportunitate, per scripta nobis indicare non pigeat.

Data Rome Kalendis Iunii, indictione undecima.



EPISTOLA XuII. AD WRATISLAUM BOHEMIAE DUCEM. 


Agit gratias quod legatos apostolice sedis benigne tractauerint: eosdem autem a Bragensi [Pragensi] episcopo non liberaliter exceptos queritur. Rogat ut eum hortentur obedire legatorum monitis.

GREGORIUS episcopus, seruus seruorum Dei, WRATISLAO Bohemie duci, et fratribus suis, salutem et apostolicam benedictionem.

Quia ob deuotionem et reuerentiam beatorum apostolorum  Petri et Pauli principum apostolorum legatos nostros, Bernardum uidelicet et Gregorium, qui ab hac sancta et apostolica sede ad uestras partes directi sunt, debite caritatis beneuolentia suscepistis, et eos, ut uestram condecet magnificentiam, honorifice tractatis, omnipotenti Deo gratias agimus; proinde nostre beneuolentie uobis uicem rependimus. Quoniam enim antecessorum nostrorum negligentia, et patrum uestrorum, qui hoc fieri postulasse debuissent, agente incuria, apostolice sedis nuntii ad partes uestras raro missi sunt, quidam uestrorum, hoc quasi nouum aliquid existimantes, et non considerantes sententiam Domini dicentis: Qui uos recipit, me recipit: et qui uos spernit, me spernit : legatos nostros contemptui habent, ac proinde, cum nullam debitam reuerentiam  exhibent, non eos, sed ipsam ueritatis sententiam spernunt. Unde, ut clarius luce patet, eius ueritatis sententiam ad cumulum sue damnationis adeo in se exaggerant, ut merito, dum pusillos Domini scandalizant, molas asinarias collo suspensas [deest habentes] in profundum perditionis, nisi resipuerint, prolabantur. Quorum frater uester Larmir Bragensis [Ioramir, Mutin. Iarmirus Pragensis] episcopus, olim noster amicus, his nostris legatis, Bernardo scilicet et Gregorio, ut auditu percepimus in tantum rebellis exstitit, ut  Simonis magi uestigia contra apostolorum  principem imitatus fuisse uideatur. Quapropter rogamus nobilitatis uestre prudentiam ut et nostros legatos et fratrem nostrum predictum episcopum conueniatis, et per uos et ex parte nostra fratrem uestrum attentius hortemini quatenus legatorum nostrorum monitis debite obedientie aurem inclinet, et, quidquid iustitie sibi suggesserint, uel ex eis preiudicio pergrauari, nulla sibi ab hac Ecclesia audientia denegabitur. Si uero neutrum horum facere acquieuerit, et sententiam legatorum nostrorum de suspensione sui officii in eum promulgatam firmabimus  , sicque fiet ut ipse et per eum plures alii experiantur quantum  huius sedis auctoritas ualeat. Inuiti enim ad hoc compellimur, neque audemus huiusmodi presumptionem dissimulare. Per Ezechielem namque prophetam sub interminatione nostri interitus impellimur dicentem: Si non annuntiaueris iniquo iniquitatem suam, ipse iniquus in iniquitate sua morietur, sanguinem autem eius de manu tua requiram ; et alibi: ue illi qui prohibet [forte deest gladium? sed est locus ignotus, HARD.] ab eo qui peccat, et incorrigibilis perseuerat. uos autem et de his et de aliis sic agite ut temporalis uobis gloria a Domino augeatur, et perpetue beatitudinis abundantiam per interuentum apostolorum perenniter possidere possitis.

Data Laurentii uIII Idus Iulii, indictione undecima.



EPISTOLA XuIII. AD MICHAELEM IMPERATOREM. 


Dominicum patriarcham uenetie ad eum mittit ut cum eo agat de iis que a monachis eius nomine acceperat. Cupidum se ineunde pacis cum Ecclesia Constantinopolitana ostendit.

GREGORIUS episcopus, seruus seruorum Dei, MICHAELI Constantinopolitano imperatori salutem et apostolicam benedictionem.

Quidam a uestris partibus monachi uenientes, quorum unus Thomas, alter, Nicolaus uocabatur, excellentie uestre ad nos litteras detulere plenas uestre dilectionis dulcedine, et ea quam sancte Romane  Ecclesie exhibetis non parua deuotione. Que nimirum, inter cetera nobilitatis uestre uerba, eisdem monachis, de his que ipsi uiua uoce in aure nobis ex parte uestra relaturi essent, posse nos credere asserebant. uerum, quia persone non uidebantur tales quibus secure fidem possemus accommodare, uel per eos de tantis rebus magnitudini uestre respondere, confratrem nostrum Dominicum patriarcham uenetie, Romane Ecclesie et imperio uestro fidelissimum, ad uos studuimus mittere, quatenus ipse diligenter a uobis intelligat si in ea, quam litteris uestris et uiua eorumdem monachorum secretius uoce significastis, adhuc uoluntate  perseueratis, et legationis uestre uerba ad effectum perducere uelitis. Nos autem non solum inter Romanam, cui licet indigni deseruimus, Ecclesiam, et filiam eius Constantinopolitanam, antiquam, Deo ordinante, concordiam cupimus innouare; sed, si fieri potest, quod ex nobis est, cum omnibus hominibus pacem habere. Scitis enim quia quantum antecessorum nostrorum et uestrorum sancte apostolice sedi et imperio patrocinium concordia profuit, tantum deinceps nocuit quod utrinque eorumdem caritas friguit. Cetera igitur, que presentium latori secretius referenda commisimus, indubitanter potestis credere, et per eum quidquid maiestati uestre placuerit secure nobis significare.

 Data Albani septimo Idus Iulii, indictione undecima.


 Constitutio que facta est inter dominum Gregorium papam septimum, et Landulphum Beneuentanum principem.

Hec est constitutio quam dominus papa Gregorius constituit cum Landulpho Beneuentano principe, et quam princeps Beneuentanus ipse sibi firmiter promisit in sacro Beneuentano palatio, anno primo pontificatus eius, duodecima die, intrante mense Augusto, indictione undecima. Si ab hora ipsa inantea princeps ipse fuisset infidelis sancte Romane ecclesie, et pape ipsi, suisque successoribus; uel si in aliquo quesisset minuere publicam rem Beneuentanam, aut aliquam inde absque nutu pape, uel absque ordinatis [ordinationis] eius, alicui fecisset  inuestitionem; uel si aliquo inuenerit studio, cum aliquo homine intus aut foris ciuitatem Beneuentanam, faciendi aut recipiendi sacramentum, aut inueniendi diuisiones; uel si per se aut per suppositam personam intus aut foris ciuitatem Beneuentanam studuerit qualicumque modo aut ingenio reddendi malum meritum, aut faciendi damnitatem cuilibet de fidelibus sancte Romane Ecclesie de ea que ad fidelitatem eiusdem sancte Romane ecclesie egere usque modo; si se iuxta domni apostolici iudicium non potuerit inde defendere, cum fuerit appellatus, a presenti amittat suum honorem.


Subscriptiones.

Ego Ioannes Portuensis episcopus recognoscens  subscripsi.

Ego Ioannes Tusculanensis episcopus interfui et subscripsi.

Ego Ubertus Prenestinus episcopus subscripsi.

Ego Desiderius presbyter Romane Ecclesie interfui et subscripsi.

Ego Petrus cardinalis presbyter et bibliothecarius sacre Romane Ecclesie interfui et subscripsi.



EPISTOLA XIX. AD RODULFUM SUEuIAE DUCEM. 


Ostendit se Henricum regem odio non habere, quin potius cupere pacem cum eo inire; quod ut commode fiat expedire, ait ut colloquantur una non solum ipse et imperator, sed etiam imperatoris uxor, et alii. Rogat ut se fidelem prebeat Romane Ecclesie, et ad limina apostolorum ueniat.

 GREGORIUS episcopus, seruus seruorum Dei, RODULFO Sueuie duci salutem et apostolicam benedictionem.

Licet ex preteritis nobilitatis tue studiis clareat te sancte Romane Ecclesie honorem diligere, nunc tamen quanto ipsius amore ferueas, quantumque ceteros illarum partium principes eiusdem amoris magnitudine transcendas, littere tue nobis transmisse euidenter exponunt. Que nimirum inter cetera dulcedinis sue uerba illud nobis uidebantur consulere, per quod et status imperii gloriosius regitur, et sancte Ecclesie uigor solidatur, uidelicet ut sacerdotium et imperium in unitate concordie  coniungantur. Unde nobilitatem tuam scire uolumus, quia non solum circa regem Henricum, cui debitores existimus ex eo quod ipsum in regem elegimus, et pater eius laudande memorie Henricus imperator inter omnes Italicos in curia sua speciali honore me tractauit, quodque etiam ipse moriens Romane Ecclesie per uenerande memorie papam uictorem predictum filium suum commendauit, aliquam maleuolentiam non obseruamus, sed neque aliquem Christianum hominem, Deo auxiliante, odio habere uolumus: cum Apostolus dicat: Si tradidero corpus meum ita ut ardeam, et si dedero omnes facultates meas in cibos pauperum, caritatem non habens, nichil sum . Sed quia concordiam  istam, scilicet sacerdotii et imperii nichil fictum, nichil nisi purum decet habere, uidetur nobis omnino utile ut prius tecum, atque cum Agnete imperatrice, et cum comitissa Beatrice, et Rainaldo episcopo Cumano, et cum aliis Deum timentibus [subaudi colloquar]. Nam sicut duobus oculis humanum corpus temporali lumine regitur, ita his duabus dignitatibus in pura religione concordantibus corpus Ecclesie spirituali lumine regi et illuminari probatur. De his diligentius tractemus; quatenus, uoluntate nostra bene a uobis cognita, si rationes nostras iustas esse probaueritis, nobiscum consentiatis: si uero rationi nostre aliquid addendum uel subtrahendum esse uobis uisum fuerit, consiliis uestris, Deo consentiente, parati erimus assensum prebere.  Quapropter prudentiam tuam rogamus ut in fidelitate beati Petri semper studeas crescere, et ad limina eius, tum causa orationis, tum consideratione tante utilitatis, non pigeat te uenire, quatenus sic te in utroque beato Petro debitorem facias ut et in presenti et in futura uita eius semper intercessione gaudeas.

Data Capue Kalendis Septembris, indictione incipiente duodecima.



EPISTOLA XX. AD RAINALDUM EPISCOPUM CUMANUM. 


Dolet de eius calamitatibus. Paratum se ostendit ulcisci iniurias ipsi illatas. Hortatur ut Romam ueniat, tum causa conciliande pacis cum Henrico, tum pro causa episcoporum Longobardorum.

 GREGORIUS episcopus, seruus seruorum Dei, RAINALDO Cumano episcopo salutem et apostolicam benedictionem.

Lectis fraternitatis tue litteris de aduersitate et contumelia que tibi accidit, imo nobis et uniuerse etiam sancte Ecclesie, ex corde tibi compassi, ex corde merore graui sumus contristati: quo quippe etiam audito de nobis incognito, audito de sacerdote, et [hoc est etiam, HARD.] Aegyptio grauiter compateremur, officii etiam nostri debito condolere cogeremur; quid igitur de cetero, quam sancte Romane Ecclesie primum membrorum collocauimus? quem  ut fratrem dilectissimum dilectionis sinu fouemus? uiscera compassionis, uiscera doloris eximii, ut pro fratre carissimo aperimus. Cuius inauditi delicti uindictam, cuius noui sceleris penam, pro tui et multorum commodo, consilio tuo facere disposuimus; quia quanto melius tui sanguinis effusionis [fort., effusoris], totiusque sui generis et patrie mores et uitam nouisti, tanto melius, quibus modis et quibus [forte, penis] facilius cogatur, consulere nobis poteris, ut tui et aliorum episcoporum infideles huius exemplo deprimantur, et boni spe non dilatandi tanti et inauditi sceleris letentur. Quod facere, et nobis scribere, et an publice uel priuatim nos hec uelis exercere, usque ad festiuitatem sancti Martini ex obedientia uolumus nullius causa dimittas.  Ad ea que de rege scripsisti, hec accipias. Tu et dilectissima nostra filia Agnes imperatrix, quod eum et sanctam Romanam Ecclesiam diligere [forte, diligeritis, HARD.], et nos pro ea, ex longo experti sumus, sic nouistis quid de rege sentiam, quid etiam de eo uelim, ut nemo eo mundanis ditiorem uobis melius  . Nouistis quidem, si bene fortasse meministis, quam sepe utrique dixerim quod eo religione sanctiorem nullum uellem uiuere; hoc scilicet mente mecum uersans: Si cuiuspiam priuati et alicuius principis boni mores, uita et religio honori sancte Ecclesie existant et augmento, quid illius qui laicorum est caput, qui rex est, et Rome, Deo annuente, futurus imperator? Quod religionem scilicet diligere, bonos ex dilectione uera sibi adhibere,  res Ecclesiarum augmentare et defendere, testis mihi Deus sit, eum uellem et ex toto corde optarem; quod eum uelle aliter non speramus nisi malorum consilia ut uenenum uitet, bonorum uero, ut nobis iam relatum est, acquiescat. De concordia uero inter Romanam Ecclesiam et eum, si cum utilitate utriusque uis aliquid disponere, sic sumas. Ducem Rodulfum Longobardiam intraturum in hoc primo Septembre audiuimus. Efficias ergo principaliter  pro apostolorum seruitio, secundario uero hac etiam pro re, ut sibi et tibi Romam non sit pigrum uenire, ubi de concordia Romane Ecclesie et regis uobiscum et cum imperatrice filia nostra dilectissima, cum Beatrice etiam, que multum et sepe in hoc eodem laborauit, sic loqui, sic inde tractare poterimus, ut ex parte nostra omnia secura et quieta regi nuntietis, ut, si Italiam eum intrare contigerit, uniuersa in pace inuenerit. Te uero cum episcopis Longobardie loqui mihi non displicet: ne aliter uero cum illis communices, penitus prouideat prudentia tua. Quid uero de illis disponendum sit, cum ad nos ueneris determinabimus.

Data Capue [Rome], Kalendis Septembris, indictione duodecima.



EPISTOLA XXI. AD ANSELMUM LUCENSEM EPISCOPUM. 


Ne inuestituram episcopatus ab Henrico accipiat.

GREGORIUS episcopus, seruus seruorum Dei, ANSELMO Dei gratia Lucensium electo episcopo, salutem et apostolicam benedictionem.

Quoniam fraternitatem tuam sincere caritatis affectu et dileximus et diligimus, que tibi seu uerbis, seu litteris super utilitate uite tue scribere curamus, ut indubitanter accipias oportet. Ut enim uiam qua ambules postulasti tibi notificaremus, nullam nouam, nullam expeditiorem scimus ea quam nuper dilectioni tue significauimus, uidelicet te ab inuestitura episcopatus de manu regis abstinere, donec, de communione  cum excommunicatis Deo satisfaciens, rebus bene compositis, nobiscum pacem possit habere. Persone namque tales hoc opus conantur perficere, carissima utique filia nostra Agnes imperatrix, necnon et gloriosa Beatrix cum filia Mathildi; Rodulphus quoque dux Sueuie, quorum religiosa consilia spernere nec possumus nec debemus. Quod si prefati operis perfectio dilationem quacunque occasione contigerit habere, interea nostre familiaritati poteris adherere Rome, et nobiscum seu aduersitatem seu prosperitatem communicare.

Data Capue Kalendis Septembris, indictione incipiente duodecima.


Iusiurandum fidelitatis quod fecit Richardus princeps domino suo Gregorio pape.

 Ego Richardus Dei gratia et Sancti Petri Capue princeps, ab hac hora et deinceps ero fidelis sancte Romane Ecclesie et apostolice sedi, et tibi domino meo Gregorio uniuersali [uenerabili] pape. In consilio uel in facto unde uitam aut membrum perdas, uel captus sis mala captione, non ero. Consilium quod mihi credideris, et contradixeris ne illud manifestem, non manifestabo ad tuum damnum, me sciente. Sancte Romane Ecclesie tibique adiutor  ero ad tenendum et acquirendum et defendendum regalia sancti Petri eiusque possessiones recta fide contra omnes homines, et adiuuabo te, ut secure et honorifice teneas papatum Romanum, terram sancti Petri; et principatus nec inuadere nec acquirere queram, nec etiam depredari presumam absque tua tuorumque successorum, qui ad honorem sancti Petri intrauerint, certa licentia, preter illam quam tu mihi concedes, uel tui concessuri sunt successores. Pensionem de terra sancti Petri, quam ego teneo et tenebo, sicut statutum est, recta fide studebo ut illam sancta Romana annualiter habeat Ecclesia. Omnes quoque ecclesias que in mea persistunt dominatione, cum earum possessionibus, dimittam in tuam potestatem, et defensor illarum ero ad fidelitatem  sancte Romane Ecclesie. Regi uero Henrico, cum a te [ut a te] admonitus fuero, uel a tuis successoribus, iurabo fidelitatem; salua tamen fidelitate sancte Romane Ecclesie. Et si tu uel tui successores ante me ex hac uita migrauerint, secundum quod monitus fuero a melioribus cardinalibus et clericis Romanis et laicis, adiuuabo ut papa eligatur et ordinetur ad honorem sancti Petri. Hec omnia suprascripta obseruabo sancte Romane Ecclesie, et tibi recta fide; et hanc fidelitatem obseruabo tuis successoribus ad honorem sancti Petri ordinatis, si mihi firmare uoluerint inuestituram a te mihi concessam.

Actum Capue uIII Kalendis Octobris, indictione duodecima.



EPISTOLA XXII. AD CARTHAGINENSES. 


Hortatur ut deponant inimicitias, patienterque ferant impetus Saracenorum. Queritur quod Cyriacum episcopum iniuriis affecerint. Hortatur ad penitentiam; sin minus, minatur illis excommunicationem.

GREGORIUS episcopus, seruus seruorum Dei, clero et plebi Christiane Carthaginensi salutem et apostolicam benedictionem.

Gratia uobis et pax a Deo Patre et Iesu Christo Filio eius unico, qui gratuita misericordia uos conformare in nouum hominem in sui sanguinis effusione dignatus est; cui semel mori et resurgere placuit,  ut uos carne mortificaret, spiritu uero uiuificaret et Deo offerret; cuius rei testimonium petra super quam ipse edificauit dedit dicens: Christus semel pro peccatis nostris mortuus est, iustus pro iniustis, ut nos offerret Deo, mortificatos quidem carne, uiuificatos autem spiritu . De quo etiam hoc modo Apostolus: Tradidit semetipsum pro nobis oblationem et hostiam Deo in odorem suauitatis ; et idem alibi: Christus factus est pro nobis obediens usque ad mortem . Estote ergo imitatores eius qui sputis pro uobis sordidari seipsum in cruce positum, et cum latronibus computatum pro peccatis uestris, uoluit uulnerari, et sic finem sibi secundum carnem ponere, ut uos a peccatis ablueret, debitores non carnis, spiritu facta  carnis mortificante [f., mortificatione]. Spiritualis quippe uite si fueritis, hereditate quidem regni eius in eternum ut filii fruemini, coheredes Christi, heredes uero Dei. Unde omnem malitiam, simulationes et inuidias, omnesque detractiones uos deponere fraterna caritate commoti admonemus. Si quid autem contingit inter arma Saracenorum positis, nolite pauescere; sed quotiescunque pro Christo patimini, gaudete, ut in aduentum glorie eius gaudeatis exsultantes. Fidelis quidem est sermo: Qui suscitauit Iesum, suscitabit et uos , si mortui carne fueritis, uita uero Dei Spiritu in aduentu suo ad glorie sue communicationem. Ineffabilis igitur glorie spe tam fideli promissore confidentes, membra uestra mortificate; mortem Christi cordibus  uestris infigite, aduersa omnia pro eo pati gaudete, credentes cum Apostolo non esse condignas passiones huius temporis ad futuram gloriam, que reuelabitur in nobis . Rixas ergo et contentiones ut uenenum uitate. Humilitatis discipuli, humilitatem induite; Christi uicem super uos habenti ex debito obedite: consilia, admonitiones eius uero amore amplecti insudate; scientes cum sibi, Christo [cum ipso Christo; forte, ut Christo, HARD.], qui pro uobis passus est, obedieritis, eius uero predicationes, iudicia etiam cum susceperitis, Christum per omnia suscipietis; ait enim: Qui uos suscipit, me suscipit; qui uos spernit, me spernit . Aliter uero si feceritis, in Christum peccatis, Christum spernitis, Christi discipuli esse desinitis. Apostolo  resistitis, qui ait: Omnis anima sublimioribus potestatibus subdita sit . Cum ergo mundanis potestatibus obedire predicauit Apostolus, quanto magis spiritualibus, et uicem Christi inter Christianos habentibus? Hec, filii karissimi, gemens cogito, flens scribo, dolore cordis intimo uobis mitto. Peruenit quippe ad aures nostras, quosdam uestrum irreligiose in legem Christi [et] contra Christum, Cyriacum uenerabilem fratrem nostrum, uestrum uero archiepiscopum et magistrum, imo uero uestri Christum apud Saracenos sic accusasse, iurgiis detractionis sic lacerasse, ut inter latrones numeraretur, uerberibus nudus cederetur. O exemplum iniquum, uestri et uniuerse sancte Ecclesie dedecoris exemplum! Christus iterum capitur,  falsis accusatoribus et testibus condemnatur, inter latrones numeratus uerberibus ceditur. A quibus? Qui eius dicuntur credere incarnationem, eius etiam uenerari passionem, ceteraque eius sancta mysteria fide amplecti. Estne super his tacendum? an clamandum, et fletu corrigendum? Scriptum est: Clama, ne cesses . Alibi etiam preceptum: Nisi annuntiaueris iniquo iniquitatem suam, sanguinem eius de manu tua requiram . Necessitate igitur clamabo, necessitate oportet corrigere, ne sanguis uester de manu mea queratur, ne pro peccatis uestris ante iudicem tremendum, ante iudicem iustum et immutabilem affligar. uiscera igitur pietatis paterne, uiscera misericordie super  uos hoc modo aperio; partim quia ad nos uobis facilis non est transitus propter maris longa et periculosa spatia, partim quia causam ire, causam doloris et malitie ignoro sic discutere, ut super his sententiam determinem. Admoneo, et auctoritate apostolica precipio ut, sicut temeritatis uestre fetores et inaudite nequitie mentem nostram tristitia nimia turbauerint [turbauerunt], sic correctionis et penitentie odores redolentes mentem nostram in letitiam mutent. Quod si non feceritis, gladio anathematis uos iuste percutiam, et sancti Petri et nostram super uos maledictionem emittam.

Data Capue XuII [deest XuII] Kal. Octobris, indictione duodecima.



EPISTOLA XXIII. AD CYRIACUM CARTHAGINENSEM EPISCOPUM. 


Laudat eius constantiam, quia patienter tulerit Saracenorum et malorum Christianorum iniurias, et presente Henrico  rege ordinationes habere noluerit. Hortatur ad perseuerantiam. Deum precatur pro Ecclesia Africana.

GREGORIUS episcopus, seruus seruorum Dei, CYRIACO Carthaginensi episcopo salutem et apostolicam benedictionem.

uisis fraternitatis tue litteris, fraternam de molestiis que a paganis et a pseudofiliis Ecclesie tue tibi inferuntur compassionem exhibuimus. Perpendimus enim te duplici certamine fatigari, ut et occultas Christianorum insidias patiaris, et a Saracenorum persecutione non solum sustentationem humane  fragilitatis, sed ipsam fidem perdere miserabiliter exigaris. Quid enim aliud est sacerdotem ad imperium mundane potestatis legem Dei infringere, nisi fidem eius negare? Sed Deo gratias! quia in medio nationis praue et peruerse fidei tua constantia uelut luminare quoddam omnibus adeo innotuit, ut presentatus regie audientie potius definires diuersis cruciatibus affici, quam precipiente rege contra sanctos canones ordinationes celebrari. Sed quanto pretiosior esset religionis tue confessio, si post uerbera que tunc sustinuisti, errorem eorum ostendendo, et Christianam religionem predicando, usque ad effusionem ipsius anime peruenisses? Quod licet huiusmodi studiis fraternitatem  tuam non ambigimus incumbere, et pro testimonio ueritatis, quantum ad te, usque ad detruncationem membrorum deuenisse; tamen deuotionem tuam semper ad meliora prouocantes exhortamur ut paratum te semper exhibeas, sicut de Domini consolatione letificari, ita et de tribulatione non frangi. Multe enim sunt tribulationes iustorum; sed de his omnibus liberabit eos Dominus. His artibus, quibus creuit, sancta reparatur Ecclesia; hanc nobis hereditatem sancti Patres reliquere, scilicet ut per multas tribulationes intremus in regnum Dei. Grauis quidem pugna, sed infinita sunt premia. Non enim sunt condigne passiones huius temporis ad superuenturam  gloriam, que reuelabitur in nobis . Nos igitur licet corpore absentes, spiritu tamen presentes, mutuis litterarum consolationibus, quotiens permittit opportunitas, insistamus, et omnipotentem Deum assidue deprecemur ut ipse Ecclesiam Africanam, ex longo iam tempore laborantem, et diuersarum perturbationum fluctibus conquassatam, tandem dignetur respicere, dicentes cum Psalmista: Exsurge, quare obdormis, Domine? Exsurge, et ne repellas nos usque in finem. Quare faciem tuam auertis, obliuisceris inopie nostre, et tribulationis nostre?  Nos autem, sicut debemus, fraternam tibi per omnia compassionem exhibentes, litteras nostras clero et populo tuo dirigimus, ut ipsi, omni simultate deposita, te ut spiritalem patrem uenerentur.

 Data Capue XuII Kalendas Octobris, indictione undecima [legendum, ut in aliis, duodecima. Sic et in Mutin.].



EPISTOLA XXIu. AD BRUNONEM EPISCOPUM uERONENSEM. 


Commendat eius erga se obseruantiam. Pollicetur pallium, si Romam uenerit, affirmatque regem a se amari.

GREGORIUS episcopus, seruus seruorum Dei, BRUNONI episcopo ueronensi salutem et apostolicam benedictionem.

Litteris fraternitatis tue susceptis euidenter intelleximus quod dispensationem nobis creditam desideres  nos irreprehensibiliter gerere, et religionis tue preces nobis et sancte Ecclesie necessarias deuotissimas Deo fundere. Qua in re aperte monstratur quanto amore quantaque deuotione beatum Petrum uenereris, cum nos licet indignos obsequiis Ecclesie sue deputatos tanta dilectione amplecti uidearis. Qui enim dominos diligit, in seruos quamuis minimos dominorum dilectionem transfundit. Quam utique dilectionem tuam in his que a nobis expostulasti, id est in pallii concessione, ad presens non recompensamus: quia antecessorum nostrorum decreuit auctoritas nisi presenti persone pallium non esse concedendum. Unde si fraternitas tua apostolice sedis priuilegiis munita ad nos uenerit, honorem, quem Romani pontifices  antecessoribus tuis contulerunt, nos tibi, Deo concedente, conferemus. Sicut enim Romane Ecclesie debitum honorem impendi a ceteris Ecclesiis, ita unicuique Ecclesie proprium ius seruare desideramus. uolumus etiam tunc presentie tue ostendere quam sincero amore regiam salutem diligamus, quantumque circa eius honorem et secundum Deum et seculum inuigilare desideremus, si ipse Deo debitum honorem studuerit exsequi, et formam sanctorum regum, omissis puerilibus studiis, sapienter imitari.

Data Capue uIII Kalendas Octobris, indictione duodecima.



EPISTOLA XXu. AD HERLEMBALDUM MEDIOLANENSEM. 


Narrat Normannos in dissidio perseuerare, et Henricum regem litteras humilitatis plenas ad se misisse, nec se de Beatricis et eius filie Mathildis religione dubitare. Hortatur ut pro defensione Romane ecclesie uiriliter agat.

GREGORIUS episcopus, seruus seruorum Dei, HERLEMBALDO Mediolanensi militi salutem et apostolicam benedictionem.

Sciat prudentia tua nos, Deo miserante, sanos et letos, non sine magna sancte Ecclesie utilitate apud Capuam demorari. Nam Normanni, qui ad confusionem et periculum reipublice et sancte  Ecclesie unum fieri meditabantur, in perturbatione in qua eos inuenimus nimis obstinate perseuerant, nullo modo, nisi nobis uolentibus, pacem habituri. Si enim discretio nostra sancte Ecclesie utile approbaret, ipsi iam se nobis humiliter subdidissent, et quam solent reuerentiam exhibuissent. Henricum regem preterea scias dulcedinis et obedientie plena nobis uerba misisse, et talia qualia neque ipsum neque antecessores suos recordamur Romanis pontificibus misisse. Quidam etiam ex maioribus fidelibus suis promittunt nobis ex parte sui, eum de causa Mediolanensis Ecclesie sine dubio consilio nostro obedire. Quantum enim sibi possimus prodesse, uel quantum, si adiutorii manum  subtrahimus, obesse, cito te speramus apertissime cogniturum, et Deum nobiscum esse et nobiscum operari euidenter probaturum. De comitissa Beatrice nullo modo dubitandum putamus quin ipsa et filia eius Mathildis, in his que ad Deum pertinent, et religionem sancte Ecclesie, fideliter se erga nos habeant. Tu igitur, omnino confidens in Domino et in matre tua Romana Ecclesia, uiriliter age, confortatus in Domino et in potentia uirtutis eius, sciens quia quanto uobis grauis nunc insurgit perturbationis tempestas, tanto postmodum, Deo fauente, iucundius arridebit serenitas.

Data Capue u Kalendas Octobris, indictione duodecima.



EPISTOLA XXuI. AD EUMDEM. 


Monet ut cum excommunicatis resipiscentibus, de quibus se consuluerat, benigne agat, quos se etiam benigne excepturum pollicetur. Hortatur ne metuat episcopos eius inimico fauentes, cum speret regem eius causam iudicandam sibi permissurum. Suadet ut uercellensem episcopum sibi conciliet.

GREGORIUS episcopus, seruus seruorum Dei, HERLEMBALDO Mediolanensi militi salutem et apostolicam benedictionem.

Pie sollicitudinis studio in defensione fidei sancteque religionis restauratione donec occupatus fueris, legationes tuas libenter audire, teque abunde adiuuare uoluntas non deerit. Multiplici quidem  uestre interrogationi, aliis quia intenti sumus, paucis respondere disponimus. De sociis itaque illius excommunicati, qui accepta pecunia ad uos redire uolunt, et de filiis quorum patres, aut de patribus quorum filii ipsi Gotefredo anathematizato adherent, atque de iis quorum correctionem sine pecunie attributione fieri non uultis, erga quos tamen clementes uos existere monemus, si qui uestre parti se applicare cupiunt, uestre prudentie, ut melius scitis et ualetis, disponendum committimus. Quicunque autem horum erroris sui penitentes ad nos uenire remedii gratia desiderauerint, benigne se suscipi atque misericorditer tractari nouerint. Episcopos preterea inimicum uestrum fulcire conantes non multum metuatis, cum Beatrix ac filia eius  Mathildis, Romane Ecclesie penitus fauentes, cum quibusdam maximis regni proceribus laborent nostrum atque regis animum firmiter unire; contra quem quidem nullum odium neque debemus neque uolumus exercere, nisi, quod absit! diuine religioni contrarius uoluerit existere. Quem nimirum regem omnino confidunt uoluntati nostre de ceteris ecclesiasticis negotiis satisfacere, presertim de uestro nostre dispositioni assensum prebere. Denique Gregorium uercellensem episcopum, quoquo honesto pacto uales, stude tibi conciliare: quia nostre ex toto iussioni se profitetur parere. De cetero itaque confortamini in Domino et in potentia uirtutis eius, precibus et eleemosynis ac puritate cordis indulgentiam illius postulantes, quatenus uotum  nostrum ac uestrum ad perfectum perducere dignetur.

Data Capue uII Idus Octobris, indictione duodecima.



EPISTOLA XXuII. AD ALBERTUM AQUENSEM EPISCOPUM. 


Eius religionem, de qua aliquando dubitarat, commendat. Hortatur ut Simoniacos oppugnet et Herlembaldo auxilium prestet.

GREGORIUS episcopus, seruus seruorum Dei, ALBERTO Aquensis Ecclesie electo salutem et apostolicam benedictionem.

Peruenit ad aures nostras, unde aliquantulum de religione tua dubitauimus, te uidelicet illius excommunicati  Gotefredi interfuisse ordinationi. Sed postquam testimonia eorum qui nobis uerum solent dicere, fideli relatione te excusare studuerunt, non solum de te non dubitauimus, sed ad reparandum Mediolanensis Ecclesie matris tue honorem zelum habere intelleximus. Qua in re quantum nobis religio tua placeat, euidentibus indiciis probabitur, in quibuscunque Romane Ecclesie necessitas tua auxilium requisierit: in nullo siquidem magis debitorem sanctum Petrum et nos religio tua potest sibi facere, quam si contra Simonem magum, qui Ecclesiam beati Ambrosii uenalitatis sue miserabiliter ueneno infecit, scuto fidei et galea salutis armatus nobiscum prelieris; et si Herlembaldo strenuissimo Christi militi in his que ad Dei cultum et ad religionem  sancte Ecclesie pertinent manum auxilii prestiteris. Est etiam quod prudentiam tuam sancte apostolice sedi nichilominus commendabit, si ipsam Simoniacam heresim, sicut laudabiliter iam cepit, usquequo de ecclesia sua omnino euacuetur, studuerit oppugnare, et clericos a turpis uite conuersatione ad castitatis munditiam reuocare. Hec itaque sanctitatis studia mens tua quotidie meditetur, quatenus quod, fama de te nobis innotuit, ex operum tuorum consideratione probetur. Age igitur, ut uniuersalis mater sancta Romana Ecclesia in te quasi fidelissimo filio consoletur, et uictis [lege uinctis] catenis mortis liberationis manus porrigatur.

 Data Capue III Idus Octobris, indictione duodecima.



EPISTOLA XXuIII. AD GUILIELMUM PAPIENSEM EPISCOPUM. 


Eiusdem fere argumenti.

GREGORIUS episcopus, seruus seruorum Dei, GUILIELMO Papiensi episcopo salutem et apostolicam benedictionem.

Littere fraternitatis tue nobis directe, simulque Herlembaldi Mediolanensis uerba, euidenter ostendunt quod tu sancte apostolice sedi eam quam debes uelis obedientiam fideliter exhibere, et exhortationibus nostris, sicut decet, parere. Sed nichil est quod fraternitati tue promptius iniungamus,  nichil est quod te libentius facere uelimus, quam si Ecclesiam tuam, gregemque tibi commissum, ab heresibus que in sancta Ecclesia pestifere uidentur pullulare, pastorali uigilantia studeas defendere, et contra eas omni annisu totisque uiribus, sanctorum Patrum munitus auctoritate, ardentius insurgere, et clericos a turpis uite conuersatione ad castitatem reuocare. Hoc etiam scias, te admodum matri tue Romane Ecclesie commendabilem facere, si prefato Herlembaldo, in his que nostro consilio, imo omnipotentis Dei timore operatur, manum adiutorii prestiteris, et inimicis sancte Ecclesie bellum Dei secum preliaturus, uiriliter restiteris. Studeat igitur prudentia tua sic se in huius sollicitudinis partem fortem uigilantemque impendere, ut quod ex promissionibus  tuis accepimus, certis rerum exsecutionibus implendum fore probemus.

Data Capue tertio Idus Octobris, indictione duodecima.



EPISTOLA XXIX. AD IUDICES SARDINIAE. 


Hortatur ut erga Romanam Ecclesiam eorum parentum exempla secuti obedientes se exhibeant: dicitque se multa legato quem ad eum mittit, referenda imposuisse.

GREGORIUS episcopus, seruus seruorum Dei, MARIANO Turrensi, ORZOCCO Arborensi, item ORZOCCO Calaritano, CONSTANTINO Callaurensi, iudicibus Sardinie, salutem et apostolicam benedictionem.

 uobis, et omnibus qui Christum uenerantur, cognitum est quod Romana Ecclesia uniuersalis mater sit omnium Christianorum. Que licet ex consideratione officii sui omnium gentium saluti debeat inuigilare, specialem tamen et quodammodo priuatam uobis sollicitudinem oportet eam impendere. uerum, quia negligentia antecessorum nostrorum caritas illa friguit que antiquis temporibus inter Romanam Ecclesiam et gentem uestram fuit, in tantum a nobis, plusquam gentes que sunt in fine mundi, uos extraneos fecistis, quod Christiana religio inter uos ad maximum detrimentum deuenit. Unde multum uobis necessarium est ut de salute animarum uestrarum studiosius admodum cogitetis, et matrem uestram Romanam Ecclesiam sicut legitimi filii recognoscatis,  et eam deuotionem quam antiqui parentes uestri sibi impenderunt, uos quoque impendatis. Nostri autem desiderii est non solum de liberatione animarum uestrarum curam uelle habere, sed etiam de saluatione patrie uestre sollicitius inuigilare. Unde, si uerba nostra sicut decet deuoti receperitis, gloriam et honorem in presenti et in futura uita obtinebitis. Quod si aliter, quod non speramus, feceritis, et ad sonum exhortationis nostre aurem debite obedientie non inclinaueritis, non nostre incurie, sed uestre poteritis culpe imputare, si quid periculi patrie uestre contigerit. Cetera, que de salute et de honore uestro tractamus, magna ex parte confratri nostro Constantino Turrensi archiepiscopo uobis referenda commisimus.  At cum legatus noster, quem, Deo annuente, de proximo mittere disponimus, ad uos uenerit, uoluntatem nostram pleniter uobis significabit, et quod glorie et honori uestro condecet apertius enarrabit.

Data Capue undecimo Idus Octobris, indictione duodecima.





EPISTOLA XXIX bis. HENRICI REGIS ROMANORUM AD GREGORIUM PAPAM. 


Supplex ueniam petit, quod inuaserit res ecclesiasticas, et ecclesias uendiderit. Rogat ut sua auctoritate Simoniacam labem ab omnibus ecclesiis, et in primis a Mediolanensi, extirpet; seque pontifici in omnibus obsecuturum promittit.

 uigilantissimo et desiderantissimo [desideratissimo] domno Pape GREGORIO apostolica dignitate celitus insignito HENRICUS Romanorum Dei gratia rex debiti famulatus fidelissimam exhibitionem.

Cum enim regnum et sacerdotium, ut in Christo rite administrata subsistant, uicaria sui ope semper indigeant, oportet nimirum, domine mi et pater amantissime, quatenus ab inuicem minime dissentiant, uerum potius Christi glutino coniunctissima indissolubiliter sibi cohereant. Namque sic et non aliter conseruatur in uinculo perfecte caritatis et pacis, et Christiane concordia unitatis, et ecclesiastice simul status religionis. Sed nos qui, Deo annuente, regni aliquandiu iam sortimur ministerium, sacerdotio, ut oportuit, per omnia ius et honorem  non exhibuimus legitimum: quippe nobis a Deo date potestatis uindicem non sine causa gladium portauimus, nec tamen in reos, ut iustum fuit, iudiciaria illum semper censura euaginauimus. Nunc autem, diuina miseratione aliquantulum compuncti, et in nos reuersi, peccata nostra priores uestre indulgentissime paternitati nos accusando confitemur; sperantes de uobis in Domino ut apostolica uestra auctoritate absoluti iustificari mereamur. Heu criminosi nos et infelices! partim pueritie blandientis instinctione, partim potestatiue nostre et imperiose potentie libertate, partim etiam eorum, quorum seductiles [seductilia] nimium secuti sumus consilia, seductoria deceptione peccauimus in celum et coram uobis, et iam digni non sumus uocatione uestre  filiationis. Non solum enim nos res ecclesiasticas inuasimus, uerum quoque indignis quibuslibet et Simoniaco felle amaricatis, et non per ostium sed aliunde ingredientibus, Ecclesias ipsas uendidimus, et non eas ut oportuit defendimus. At nunc, quia soli absque uestra auctoritate Ecclesias corrigere non possumus, super his, ut etiam de nostris omnibus, uestrum una et consilium et auxilium obnixe querimus: uestrum studiosissime preceptum seruaturi in omnibus. Et nunc in primis pro Ecclesia Mediolanensi, que nostra culpa est in errore, rogamus ut uestra apostolica districtione canonice corrigatur, et exinde ad ceteras corrigendas auctoritatis uestre sententia progrediatur. Nos ergo uobis in omnibus, Deo uolente, non defuerimus, rogantes idipsum suppliciter  paternitatem uestram, ut nobis alacris adsit clementer in omnibus. Litteras nostras non post longum tempus cum fidelissimis nostris habebitis; ex quibus nostra, que adhuc dicenda restant, Deo dante, plenius audietis.



EPISTOLA XXX. GREGORII AD GEBOARDUM SALZBURGENSEM EPISCOPUM. 


Arguit quod clericos non cerceat. Monet ut id faciat. Commendat presentium latorem.

GREGORIUS episcopus, seruus seruorum Dei, GEBOARDO [GEBEARDO] Salzburgensi episcopo salutem et apostolicam benedictionem.

Si ea in uobis, quam speramus [quam in uobis  sperabamus], erga nos dilectio flagraret, prius ad nos uestre quam nostre ad uos littere peruenissent; cum id faciendi facilius uobis per plures ad limina apostolorum uenientes, quam nobis per unum hinc ad uos proficiscentem occasio conferatur. Nos tamen insalutati officium salutationis impendimus, et, quam solemus, dilectionis tibi sinceritatem exhibemus. Sed est unde fraternitatem tuam negligentie merito argui putamus, quod de castitate clericorum, sicut nobis relatum est, preceptis Romane synodi, cui interfuisti, inobediens usque hodie uidearis. Qua in re tantum de te, admirantes grauius dolemus, quantum te illud sollicitius operari sperabamus. Unde apostolica te auctoritate admonemus ut clericos tuos qui turpiter conuersantur, pastorali rigore  cerceas, et quod, Romana Ecclesia testante, de immunditia clericorum statuit, neque gratiam neque odium alicuius, constanti auctoritate in Ecclesia tua predicando exerceas. Ceterum pro amore sancti Petri, cuius limina presentium portitor requisiuit, studeat religio tua uiscera pietatis sibi aperire, in quantum cum salute anime sue uidetur tibi posse fragilitati sue condescendere; quatenus non peniteat eum tanti itineris laborem subiisse, sed gaudeat, quod diu quesiuit, scilicet sancti Petri misericordiam per nos iuxta uotum suum impetrasse.

Data Capue decimo septimo Kalendas Decembris, indictione duodecima.



EPISTOLA XXXI. AD LANFRANCUM CANTUARIORUM ARCHIEPISCOPUM. 


Reprehendit quod patiatur Arfastum [Arfatum, et sic infra] quemdam contra Alexandri predecessoris sui decreta sancti Eadmundi abbatie molestiam exhibere. Monet ut sua uice eius audaciam compescat, et regem Guilielmum exoret, ne ullum ei fauorem prestet. Quod si Arfastus parere contempserit, iubet eum et Balduinum abbatem sedem apostolicam ad eorum contentiones dirimendas petere.

GREGORIUS episcopus, seruus seruorum Dei, LANFRANCO Cantuariorum in Anglia archiepiscopo salutem et apostolicam benedictionem.

Non minima admiratione dignum ducimus qua fronte, qua mente Arfastum dictum episcopum sancte Romane Ecclesie illudere, et beate memorie  Alexandrum predecessorem nostrum eiusque decreta contemnere patiamini. Prudentiam quippe uestram ad plenum cognoscere nos non latet, sanctam Romanam Ecclesiam iure a Deo dato sibi defendere Ecclesiarum, sacerdotum, episcoporum consecrationes; et a nullo sumpta licentia debere et posse celebrare, suis et prebuisse, et Deo annuente prebituram firmissimam etiam in hoc defensionem, qui Romam uenerint, et sedis apostolice consilium et auxilium petierint. Quibus Arfastus dictus episcopus, qua noua audacia resistat, nisi fortasse ista: Ponam sedem meam ad Aquilonem, et ero similis Altissimo , ignoramus. Ad quod etiam dilectio uestra super his sileat, non minimum miramur. uerum, quia de uobis non aliter  quam de nobis dubitamus, fraternitatem uestram confidenter deprecamur ut uice nostra Arfasti nugas penitus compescatis, et sancti Eadmundi abbatiam contra decretum decessoris nostri inquietari nullo modo sinatis. Qui etiam cum eumdem abbatem in presbyterum ordinari Rome fecisset, ipsum, et monasterium cui preest, in tutelam apostolice sedis accepit. Unde iniurias illius in nos redundare, dissimulare non possumus; presertim cum ad despectum auctoritatis nostre eas sibi irrogari perpendimus. Unde etiam Guilielmum regem carissimum, et unicum filium sancte Romane Ecclesie, precibus nostris et uice nostra super his admonere dilectionem uestram precamur, et ne Arfasti uanis persuasionibus acquiescat; in quo sua singularis prudentia  supra modum diminuta et contracta ab omnibus cognoscitur. Si uero Arfasto [Arfastus] contra hec recalcitrare abhinc tentauerit, apostolica auctoritate sibi et Balduino abbati precipite ut sedem apostolicam ad hec determinanda petant.

Data ad Sanctum Germanum, duodecimo Kalendas Decembris, indictione duodecima.



EPISTOLA XXXII. AD ARALDUM CARNOTENSIUM EPISCOPUM. 


Ut ad curam sue abbatie, remoto alio intruso abbate, restituat quemdam Isimbardum, si nulla alia culpa inueniat eum priuatum, nisi quod Hierosolymam deuotionis causa profectus fuerit.

GREGORIUS episcopus, seruus seruorum Dei, ARALDO  [ARNALDO] Carnotensium episcopo salutem et apostolicam benedictionem.

Presentium portitor Isimbardus abbas monasterii Sancti Laodomarii [Launomari, Mutin. Audomari] ad apostolicam ueniens sedem, nostris questus est auribus se prefate abbatie carere obedientia, nulla interueniente culpa, nisi quia, diuino succensus amore, perrexit Hierosolymam; a qua dum rediret, inuenit quemdam abbatem nomine Guidonem, sue prelatum abbatie, ut audiuimus, non simili preditum religione, neque ab alio [forte, ab illo, HARD.] monasterio regulariter sumptum. Fraternitas ergo tua studeat pia inquirere sollicitudine, et istius remotionem, et illius ordinationem; atque si in hoc aliqua non inuenitur culpa, nisi profectio ad Hierosolymam  , ac sollicitius et religiosius eo ualet in regimine fratrum, iste utique restituatur, ille uero deiiciatur. Quod si et iste aliam commisit culpam que eum a regimine iuste remoueat, et ille religiosius isto in administratione peruigilat, ordinatioque eius reperiatur legitima; hunc quidem Isimbardum nobis tua fraternitas cum litteris remittat, et ille in suo loco permaneat. Si uero illius promotio Simoniaca sorde inuenitur fedata, tunc siquidem ille sine mora deponatur a regimine fratrum, et alter ei regulariter substituatur. Quidquid autem tua religio super utriusque causa expleuerit, litteris tuis innexum nobis studeat facere notum.

 Data Argentee [Argentace, et sic infra] u Kalendas Decembris, indictione duodecima.



EPISTOLA XXXIII. AD FRATRES MONASTERII BEATAE MARIAE. 


Priuilegium sui predecessoris, quia falsum esse censebat, nec uult confirmare, nec aliud concedere. Ipsum electum abbatem, sibi idoneum non uisum, a se monitum fuisse significat ut a prelatione desistat: iubet tamen ut interim ei obediant.

GREGORIUS episcopus, seruus seruorum Dei, fratribus monasterii beate Marie, siti in episcopatu Dordonensi, salutem et apostolicam benedictionem.

ueniens ad nostram presentiam frater Benedictus, quem post obitum patris Uberti religio uestra sibi preesse elegit in abbatem, detulit nobis quoddam  priuilegium, quod beate recordationis predecessoris nostri Alexandri nomine titulatum inuenimus: quod nimirum ratum non esse manifestissimis deprehendimus indiciis, corruptione uidelicet Latinitatis, nec non et diuersitate canonice auctoritatis. Congruenti igitur ratione, neque uetus roborare, neque nostro nomine nouum dignum duximus impresentiarum componere: quia que sunt iusta et pia postulat ecclesiastica regula. Cum enim Dordonensis [Dertonensis et sic infra] Ecclesia, cuius parochie adiacetis, operante superna clementia, canonice fuerit ordinata, tunc quidem, comite uita, ex consensu eiusdem sedis episcopi, proficue utilitatis priuilegium, uestre necessitati prouidebimus canonica auctoritate suffultum. Quod si, peccatis  exigentibus, eadem ecclesia canonice non fuerit ordinata, tunc etiam muninime, quo iuste ualebimus, uobis omnino solatiabimur. Quia uero persona uestri electi, licet honestis predita uideatur moribus, ad abbatis tamen officium, cum etate tum etiam corporis infirmitate, nobis uisa est debilis, utpote, quem oportet pro omnibus sollicitudinem gerere, eumdem electum monuimus a prelatione desistere, si se inualidum fratrum opportunitatibus perspexerit non posse sufficere: cui tamen, quoad prefuerit, in eiusdem religionis tenore perseuerantes, in qua uester uos defunctus instituit pater, debitam reuerentiam exhibete. Ceteri quoque monachi uestri consocii, per cellas ab eodem patre uestro constructas, ut uobiscum sint unanimes, eidemque uestro abbati  reuerenter obediant, auctoritate precipimus apostolica. Quia epistolare compendium multa, que fratribus uestris intimauimus, uestre fraternitati notificare non patitur, que huic epistole desunt predicti fratres auribus uestris uiua uoce narrabunt.

Data Argentee Iu Kalendas Decembris, indictione duodecima.



EPISTOLA XXXIu. AD REMEDIUM LINCULNIENSEM EPISCOPUM. 


Arcet homicidam a sacri altaris ministerio: concedit tamen illi, si penitentiam egerit, ut stipendiis Ecclesie ali possit

GREGORIUS episcopus, seruus seruorum Dei, REMEDIO  Lincolnensi in Anglia episcopo salutem et apostolicam benedictionem.

Latorem presentium, quem fraternitatis tue littere homicidio maculatum nobis denuntiauerunt, nulla sanctorum Patrum auctoritas concedit ulterius sacris altaribus ministrare, nec nos decet constitutioni illius, quod absit! assensum prebendo canonum statutis contraire. Tua tamen religio, si eum pro commisso crimine perspexerit dignum Deo exhibere fructum penitentie, hoc sibi misericorditer prouideat, ne stipendiis ecclesiasticis careat, atque, paupertate pusillanimis factus, diuina postponat precepta: licet namque sacerdotium nullo pacto unquam mereatur recipere, dignum tamen est consequi eum aliquod beneficium ab apostolica sede. Absolutionem  preterea peccatorum tuorum, sicut rogasti, auctoritate principum apostolorum Petri et Pauli fulti, quorum uice quamuis indigni fungimur, tibi mittere dignum duximus, si tamen bonis operibus inherendo, et commissos excessus plangendo, quantum ualueris, corporis tui habitaculum Deo mundum templum exhibueris. Quod autem precatus es nos tibi iubere, quatenus possis scire unde nobis seruiendo merearis placere, hoc potissimum precipimus, tuis uidelicet iuuari orationibus, ut compotes simul mereamur gaudiis perfrui perennibus.

Data Terracine Iu Nonas Decembris, indictione duodecima.



EPISTOLA XXXu. AD RODERICUM [ROCLENUM] CABILONENSEM EPISCOPUM. 


In Philippum Francorum regem inuehitur ecclesiarum uenditorem et destructorem, quem ab eo moueri uult ut canonice episcopos eligi permittat.

GREGORIUS episcopus, seruus seruorum Dei, RODERICO [ROCLENO] Cabilonensi episcopo salutem et apostolicam benedictionem.

Inter ceteros nostri huius temporis principes qui Ecclesiam Dei peruersa cupiditate uenundando dissipauerunt, et Matrem suam, cui ex Dominico precepto honorem et reuerentiam debuerant, ancillari subiectione penitus conculcarunt, Philippum regem Francorum Gallicanas Ecclesias in tantum oppressisse certa relatione didicimus, ut ad summum  tam detestandi huius facinoris cumulum peruenisse uideatur. Quam rem de regno illo tanto profecto tulimus molestius, quanto et prudentia, et religione, et uiribus noscitur fuisse potentius, et erga Romanam Ecclesiam multo deuotius. Et nos quidem tam generalis nostre cura sollicitudinis, quam ipsarum destructio ecclesiarum, uehementer accenderat ut in tam audaces sancte religionis excessus seuerius animaduertere deberemus. Sed quoniam, anteactis diebus, per familiarem suum cubicularium, uidelicet Albericum, ad nostri censuram iudicii et uitam corrigere et Ecclesias ordinare firmiter nobis respondit, rigorem canonicorum interim exercere distulimus. Huius ergo promissionis fidem in Matisconensi Ecclesia pastoris regimine diu desolata,  et ad nichilum pene redacta, in primis uolumus experiri; ut scilicet Augustodunensem archidiaconum unanimi cleri et populi consensu, ipsius etiam, ut audiuimus, regis assensu electum, episcopatu dono gratis, ut decet, concesso, Ecclesie prefici patiatur. Quod si facere noluerit, indubitanter nouerit nos hanc Ecclesie ruinam nequaquam diutius toleraturos, et ex auctoritate beatorum apostolorum Petri et Pauli duram inobedientie contumaciam canonica austeritate cercituros. Nam aut rex ipse, repudiato turpi Simoniace heresis mercimonia, idoneas ad sacrum regimen personas promoueri permittet, aut Franci pro certo, nisi fidem Christianam abiicere maluerint, generalis anathematis mucrone percussi,  illi ulterius obtemporare recusabunt. Hec ideo, frater carissime, uigilantie tue intimare curauimus, quatenus ea predicto regi insinuare, et exhortando, et rogando, modisque omnibus incuicare studeat, ut et prefatam Matisconensem, aliasque Ecclesias canonice concedat ordinari. Tibi ergo maxime hec idcirco iniungimus, quia prudentiam tuam magnam esse, et regia familiaritate uti cognouimus. Si qua autem que dicenda erant a nobis pretermissa sunt, hec ingenii tui acumen iniungat. Itaque in hac persecutione labora, ut et Dei gratiam, et nostram beneuolentiam promerearis.

Data Piperni II Nonas Decembris, indictione duodecima.



EPISTOLA XXXuI. AD HUMBERTUM LUGDUNENSEM EPISCOPUM. 


Mandat ut ab ipso uel eius suffraganeis electus Matisconensis etiam contra regis uoluntatem ordinetur, et, si renuerit ordinari, cogatur.

GREGORIUS episcopus, seruus seruorum Dei, HUMBERTO Lugdunensi archiepiscopo salutem et apostolicam benedictionem.

Clamor Matisconensium clericorum peruenit ad nos, Ecclesiam suam, iam multo tempore pastore uiduatam, detrimentum non modicum sustinere. Dicunt enim regum Francorum electionem [forte, sine] suo consensu factam uelle impedire. Unde,  quia ipse in presenti anno per quemdam militem suum, nomine Albertum [fort., Albericum, ut in superiore epistola, et sic in Mutin.], Romanam uenientem, se consilio nostro omnino acquiescere promisit; studuimus confratri nostro Rodino [Rocleno] Cabilonensi episcopo nostras dirigere litteras, ut ipse, nostra functus legatione, prefatum regem conueniat, quatenus ipse oblate nobis memor promissionis sue, electionem Matisconensium non solum non impediat, sed eum quem debet assensum prebeat. Qui si, in duritia sua permanens, neque necessitati huius Ecclesie compati, neque exhortationi nostre parere uoluerit; precipimus apostolica auctoritate ut fraternitas tua neque pro odio neque gratia alicuius dimittat quin electum ab eis  Augustodunensem Landricum archidiaconum episcopum seu per te seu per suffraganeos tuos ordinare studeat, si tamen auctoritas sanctorum Patrum probatur sibi non obuiare. Si uero ipse hunc ordinem suscipere renuerit, et inflexibilem se exhibuerit, uolumus ut cum episcopo suo uim sibi inferas, eumque ad recipiendum episcopalem ordinem uigilanti studio atque pastorali rigore constringas. Quod si fraternitas tua in hac causa negligens fuerit, procul dubio tu motum apostolice sedis incurres, et ipse, si ad nos uenerit, Deo consentiente, a nobis ordinabitur.

Data Piperni II Nonas Decembris, indictione XII.



EPISTOLA XXXuII. AD ALDILASIAM COMITISSAM. 


Eius religionem ac pietatem erga sacra loca commemorat, et ad meliora semper peragenda hortatur. Duorum monasteriorum protectionem ei commendat.

GREGORIUS episcopus, seruus seruorum Dei, ALDILASIAE [ADELASIAE] comitisse salutem et apostolicam benedictionem.

Quanquam nouerim te sacris locis et eorum religiosis habitatoribus spontanea uoluntate te ferre subsidium, exhortari te tamen et admonere curaui ut in maius meliusque excrescas; et quod ultro facere consuesti, nostro precepto et beati Petri auctoritate  iam studiosius exsequaris. Ad hoc enim tibi a Domino et honoris dignitas et potentie amplitudo concessa est, ut in suo suorumque seruitio expendatur, et tu, eis carnalia tua libenter impartiens, de spiritualibus eorum participium merearis. Quamobrem cure tue et defensioni Fructuariense cenobium et eiusdem congregationis fratres attentius commendamus, ut eis et opem consilii et presidii firmamentum contra omnia infestantium grauamina impendere studeatis, ut et pro salute anime tue orationes eorum apud Deum fructificent. Pari quoque modo Clusini monasterii abbatem, et ipsius cenobii res uigilantie tue tuendas ac protegendas committimus, quem sub graui tribulationum fasce laborare audiuimus. Neque te a  bone intentionis incepto alicuius gratia aut premium deflectat: quia qui perseuerauerit usque in finem hic saluus erit . Hec tibi, filia carissima, paucis inculcare et iniungere statuimus, ut ad boni operis exsecutionem te promptiorem redderemus, et, ut dicitur, currentem incitaremus: quatenus Deo deuota, et bonis actibus, et Dei seruorum protectioni inuigilans, illam promittentis Domini mercedem ualeas adipisci: Qui recipit prophetam in nomine prophete, mercedem prophete accipiet: et qui recipit iustum in nomine iusti, mercedem iusti accipiet .

Data Secie septimo Idus Decembris, indictione duodecima.



EPISTOLA XXXuIII. AD WRATISLAUM DUCEM BOHEMIAE. 


Commendat eius in apostolicam sedem obseruantiam. Confirmat ea que predecessor Alexander II ei honoris gratia tribuerat. Hortatur ad promissorum constantiam. Pollicetur in illius ditione que a legatis definiri non poterunt, se definiturum.

GREGORIUS episcopus, seruus seruorum Dei, WRATISLAO duci Bohemie, salutem et apostolicam benedictionem.

Longa iam temporis interualla transacta sunt ex quo et nobilitas tua beato Petro apostolorum principi non modice deuotionis animum spopondit et studium, et tibi in apostolica sede inter ceteros principes larga benignitas, pre multis etiam singularis  et egregia fuit adstricta caritas. Cuius rei fidem et indicium ex beneuolentia domini et antecessoris nostri Alexandri pape satis percepisse potes, qui petitionibus tuis non unquam, sine sua et filiorum sancte Romane Ecclesie sollicitudine et labore condescendit, et ad signum intime dilectionis, quod laice persone tribui non consueuit, mitram quam postulasti direxit. Neque uero nos in nostris temporibus tante dilectionis gratiam, prouidente Deo, labefactari uolumus: imo si quid est in quo, comitante iustitia, firmius conglutinari ualeat, hoc nostra apud Deum sollicitudo impetrare ualde desiderat. At te quidem erga apostolicam reuerentiam, quam sis in uotis constans, quam in promissis perseuerans, non modo pro dignitate, uerum etiam  pro salute tua fideliter oportet attendere: scriptum est enim: uouete, et reddite . Que autem illa uel qualia sint, a tui ipsius conscientia satis te commonitum esse putamus. Causas uero et negotia, que, in partibus illis ad audientiam discussionemque legatorum nostrorum perlata, peccatis impedientibus, congrua determinatione diffiniri non poterant, sicut officii nostri cura nemine nos rogante compellit, ad eum quem iustitia postulauerit finem, adiuuante Domino, perducere procurabimus. Porro que ipsi inde statuerunt, interim donec ad nos negotia perferantur, immota manere uolumus, atque apostolica auctoritate precipimus. Deus autem omnipotens, qui bonorum omnium dator et auctor est, talem uos in uotis uestris et actibus esse  faciat, ut cum ante celestes iudices, uidelicet Petrum et Paulum, in futuro examine ueneritis, nulla uos in illorum oculis, nisi que remuneratione digna sit, conscientia denotare et ostentare ualeat.

Data Rome XuI Kalendas Ianuarii, indictione duodecima.



EPISTOLA XXXIX. AD WOZELINUM MAGDEBURGENSEM ARCHIEPISCOPUM ET ALIOS. 


Queritur bellum inter eos et Henricum regem exortum fuisse. Iubet eos ab armis desistere, donec per legatos suos causam contentionis cognoscat.

GREGORIUS episcopus, seruus seruorum Dei, WOZELINO  [uOZELONI] Magdeburgensi archiepiscopo, BURCHARDO Halberstadensi episcopo, et LETONI [TOTONI] marchioni, ceterisque Saxonie principibus, salutem et apostolicam benedictionem.

Quanta uiolentia quantaque fratrum impulsione uniuersalis Ecclesie multis perturbationum fluctibus concusse, et pene quasi quodam naufragio periclitate, onus et regimen suscipere sum coactus, occultum uobis et inauditum esse non credimus. Testis enim mihi est conscientia mea quam imparem me tanto ponderi iudicauerim, et quanta sollicitudine nomen apostolice dignitatis euitare concupiuerim. Sed quoniam uia hominis non in manu eius, sed illius est dispositione a quo gressus hominum diriguntur, impossibile mihi fuit contra diuinam uoluntatem  concepta uota defendere. Unde mihi sollicite uigilandum atque pensandum est qualiter ea que ad profectum ecclesiastice religionis et salutem Dominici gregis attinent, adiuuante Deo, annuntiare et fideliter administrare ualeam; urgente me pre omnibus, tum eo timore ne suscepte me apud supernum iudicem negligentia dispensationis accuset, tum debito amore apostolorum principis, qui me ab infantia mea sub alis suis singulari quadam pietate nutriuit, et in gremio sue clementie fouit. uerum inter ceteras curarum anxietates ea nos maxime sollicitudo coarctat, quod inter uos et Henricum regem, uestrum uidelicet dominum, tantam discordiam et tam inimica studia exorta esse cognouimus, ut exinde multa homicidia, incendia, depredationes  ecclesiarum et pauperum, ac miserabilem patrie uastitatem fieri audiamus. Qua de re regi misimus exhortantes, et ex parte apostolorum Petri et Pauli eum admonentes, ut interim sese ab armis et omni bellorum infestatione contineat, donec tales ad eum ab apostolica sede nuntios dirigamus, qui tante dissensionis causas et diligenter inquirere, et annuente Deo ad pacem et concordiam equa ualeant determinatione perducere. Atque itidem uos exoratos et apostolica auctoritate commonitos esse uolumus ut ex uestra parte omni motione sopita, easdem pacis inducias obseruetis, nec aliqua occasione nobis cum Dei adiutorio adstruende pacis impedimentum opponatis. Cum etenim  nobis mentiri, sacrilegium; deserere iustitiam, anime  sit naufragium; neminem uestrum dubitare uolumus quin super hac re, ueritate discussa, quidquid equum uidebitur, prouidente Deo, decernere, et stabili pactione studeamus efficere; et quamcunque partem iniurias et conculcate iustitie uiolentiam pati cognouerimus, illi procul dubio, omni timore et respectu personalis gratie posthabito, fauorem, et apostolice auctoritatis presidia conferemus.

Data Rome XIII Kalendas Ianuarii, indictione duodecima.



EPISTOLA XL. AD COMITISSAM MATHILDEM. .


 Letatur de eius erga sedem apostolicam obseruantia. Hortatur ut perseueret, ac ad uisitanda beatorum apostolorum limina una cum matre ueniat.

GREGORIUS episcopus, seruus seruorum Dei, MATHILDI egregie indolis puelle salutem et apostolicam benedictionem.

Quia serenitatis uestre littere apostolice sedi directe eamdem testate sunt dilectionem principi apostolorum beatissimo Petro bonitatem tuam promptam esse exhibere, quam Iesu Christo Domino nostro uas electionis sanctus Paulus coapostolus eius usque ad mortem feruentissimo amore studuit conseruare, gaudii repleti immensitate, omnipotenti Deo quas possumus reddimus gratias. Sed nouerit prudentia uestra honestis inceptis, religiosisque inchoationibus, opus esse honestiori perseuerantia, atque  Deo opitulante religiosissima consummatione Quapropter, si contigerit gloriosam matrem uestram hoc tempore Romam redire, toto corde admonemus, imo rogamus caritatem uestram, ad uisitationem apostolorum cum eadem uenire, nisi forte aliquid instet quod uos non pretermittenda necessitate detineat. Preterea litteris quas Iu Kalendas Ianuarii nomine uestro suscepimus, quod nobis uisum est congruum iam per nostrorum apicum legationem respondisse confidimus. Omnipotentis Dei misericordia, que fideles suos iugiter circumdat et protegit, assidua uos benignitate dignetur custodire, atque post huius uite cursum animam tuam ethereo regno componere.

Data Rome III Nonas Ianuarias, indictione duodecima.



EPISTOLA XLI. AD ORZOCOR IUDICEM CALARITANUM. 


Monet ut de causa quam ei commiserat, communicato cum ceteris Sardinie iudicibus consilio, sibi quid i uisum fuerit intra annum respondeat.

GREGORIUS episcopus, seruus seruorum Dei, ORCOZOR [ORZOCCO] iudici Calaritano Sardinie prouincie salutem et apostolicam benedictionem.

Litteras tuas accepimus, in quibus te ad nos uelle uenire continebatur. Nobis itaque placet ut uenias, et cum omni securitate; postquam ad littus nostrum ueneris, eundo et redeundo per fines terre nostre te migrare posse nullatenus tibi dubitandum  esse scias. Preterea admonemus prudentiam tuam ut de causa quam per archiepiscopum Constantinum Turrensem hoc in anno a nobis Capue consecratum tibi mandauimus, cum ceteris Sardinie iudicibus loquaris; et, firmiter inter uos communicato consilio, quidquid uobis inde cordi et animo sit, celeri nobis responsione notificate; scientes quoniam, nisi in hoc anno certa nobis super hac re ratione respondeatis, nec amplius uestra responsa queremus, nec tamen ulterius ius, et honorem sancti Petri irrequisitum relinquemus.

Data Rome decimo septimo Kalendas Februarii, indictione duodecima.



EPISTOLA XLII. AD SICARDUM AQUILEIENSEM ARCHIEPISCOPUM. 


Indicit concilium ad deprauatos principum et prelatorum mores corrigendos. Monet ut una cum suffraganeis ad id prestituta die accedat.

GREGORIUS episcopus, seruus seruorum Dei, SICARDO Aquileiensi fratri et cepiscopo salutem et apostolicam benedictionem.

Non ignorare credimus prudentiam tuam quantis perturbationum fluctibus Ecclesia sit usquequaque concussa, et pene desolationis sue calamitatibus naufraga et submersa sit facta. Rectores enim et principes huius mundi singuli querentes que sua sunt, non que Iesu Christi, omni reuerentia conculcata, quasi uilem ancillam opprimunt, eamque confundere, dum cupiditates suas explere ualeant, nullatenus  pertimescunt. Sacerdotes autem, et qui regimen Ecclesie accepisse uidentur, legem Dei fere penitus postponentes, et officii sui debitum Deo et commissis sibi ouibus subtrahentes, per ecclesiasticas dignitates ad mundanam tantum nituntur gloriam, et que speciali dispensatione multorum utilitatibus, et saluti proficere debuissent, ea aut negligunt, aut infeliciter in pompa superbie et superfluis sumptibus consumunt. Inter hec populus, nullo prelatorum moderamine, nullisque mandatorum frenis in uiam iustitie directus; imo, eorum qui presunt exemplo, quecunque noxia, et que Christianie religioni sunt contraria edoctus, ad omnia pene que nefaria sunt proni et studio corruentes, Christianum nomen, non dico absque operum obseruantia,  sed pene absque fidei religione gerunt. Quapropter, confidentes in misericordia Dei, concilium in prima hebdomada quadragesime adunare disposuimus, quatenus huic tanto periculo, suffragante diuina clementia, cum communi consilio fratrum aliquod solatium et remedium inuenire ualeamus, ne nostris temporibus irreparabilem Ecclesie ruinam destructionemque uideamus. Ideoque et uestram fraternitatem rogamus, et ex parte beati Petri apostolorum principis admonemus, ut in prelibato termino uestram nobis presentiam exhibeatis, conuocatis una uobiscum, tum per hec nostra tum per uestra scripta, uestris suffraganeis episcopis: ut tanto tutius tantoque firmius ad subsidium ecclesiastice libertatis et religionis accingamur, quanto  uberius atque uicinius consiliis uestre prudentie, aliorumque confratrum frequentia et prouida consultatione circumdamur.

Data Rome nono Kalendas Februarias, indictione duodecima.



EPISTOLA XLIII. AD SUFFRAGANEOS ECCLESIAE MEDIOLANENSIS. 


Eiusdem argumenti.

GREGORIUS episcopus, seruus seruorum Dei, omnibus episcopis Mediolanensis ecclesie suffraganeis, uidelicet Brixiensi, Cremonensi, Bergamensi [Bergomensi], Laudensi, Nouariensi, Eporediensi, Taurinensi, Albensi, Astensi, Aquensi, Terdonensi [Dertonensi],  et ceteris quibusdam, salutem et apostolicam benedictionem, quibusdam pro meritis.

Non incognitum uobis esse credimus, in Romana Ecclesia iamdudum constitutum esse ut per singulos annos, ad decorem et utilitatem sancte Ecclesie, generale concilium apud sedem apostolicam sit tenendum. Nos itaque huius celebritatis hoc in tempore causam ualde necessariam considerantes, in prima hebdomada quadragesime synodum, annuente Deo, Rome celebrare disposuimus. Ad quam omnes uos, et apostolica auctoritate presentiam uestram exhibere commonemus atque precipimus: quatenus una uobiscum, et cum alia frequentia uestri ordinis, officii nostri debitam sollicitudinem in diuinis et ecclesiasticis causis, suffragante  superna clementia, commode ac reuerenter exercere ualeamus. Intueri autem et diligenter uos oportet attendere quoniam quicumque miles, domino suo in prelio properante, se subtraxerit, non modo gratiam sibi labefactare, sed accepti beneficii commodum merito sibi corruisse dignoscitur. Hoc igitur exemplo appareat qui ex uobis, imo quam omnes sitis fideles Christi milites; et ad diuina agmina tam prompta uoluntate et studio uos conferre studete, ut, post adeptam in Christo uictoriam, pariter uobis et de uirtute factorum et abundantia premiorum gloriari liceat. Sub eadem etiam auctoritate et determinatione omnes abbates Longobardie ad prefatum concilium inuitamus, nullamque in hac obedientia fictitiam excusationem pretendere  admonemus atque precipimus.

Data Rome octauo Kalendas Februarii, indictione duodecima.



EPISTOLA XLIu. AD IERIMORUM BRAGENSEM EPISCOPUM. 


Restituit episcopo Bragensi suspenso reditus episcopatus, ut, omni postposita mora, cum legatis episcopi aduersarii sui sanctorum apostolorum limina adeat. Commemorat se fratri eius duci scripsisse, ut Morauensem episcopum et suos legatos Romam mittat.

GREGORIUS episcopus seruus seruorum Dei IEROMIRO Bragensi [pro Pragensi, HARD. et sic infra] episcopo.

Quanquam inobedientia tua et culpa, quam in  contemptu legatorum sancte Romane Ecclesie perpetrasti, preces tuas, te absente et nondum parato satisfacere, recipi non meruit; tamen ne ex apostolica, licet iusta, districtione absentationis tue moram uel occasionem diutius defendere possis, necessitatem qua te urgeri in epistola tua conquestus es, et impedimentum ad nos ueniendi remouere decreuimus. Itaque presenti auctoritate tibi restituimus et tenenda concedimus quecunque a legatis nostris, Bernardo uidelicet et Gregorio, preter episcopale officium tibi interdicta sunt: quoniam te exspoliatum rebus Ecclesie tue, inopia rerum necessariarum, obedientiam debite satisfactionis non posse exsequi  conquerendo excusas: atque hoc idem fratri tuo Wratislao  duci per epistolam nostram notificauimus, admonentes eum ut de consuetis decimis et redditibus Ecclesie tue nichil in potestate sua tibi denegari patiatur aut subtrahi. Admonemus igitur, et ex parte apostolorum Petri et Pauli, et nostra per eos apostolica tibi auctoritate precipimus ut, nullis excusationibus absentiam tuam ulterius defendens, in Ramis palmarum apostolica adire limina non pretermittas; cognoscens fratrem tuum a nobis esse commonitum ut Ioannem Morauensem episcopum itidem ad nos uenire commoneat, et ex sua parte tales ad nos nuntios dirigat, quibus in nostra possimus examinatione diffinire dissensionum causas. Interim uero de possessionibus Morauensis episcopatus nichil te tangere uolumus et precipimus, ne  et ipse aliqua molestiarum excusatione presentiam suam conspectui nostro subtrahat. Prescriptum uero terminum aduentus tui, tu ipse ita mature fratri tuo duci indicare curato, ut Morauensem episcopum et suos legatos una tecum ad apostolicam sedem dirigere possit.

Data Rome secundo Kalendas Februarii, indictione duodecima.



EPISTOLA XLu. AD WRATISLAUM DUCEM BOHEMIAE. 


Ut redditus episcopatus fratri suo restituat. Hortatur ut ad sedem apostolicam accedat, uel saltem eius legatos una cum Morauensi episcopo mittat.

GREGORIUS episcopus, seruus seruorum Dei, WRATISLAO  duci Bohemorum salutem et apostolicam benedictionem.

Frater tuus Ieromirus Bragensis episcopus conqueritur se exspoliatum Ecclesie sue rebus, inopia rerum necessariarum, pro reddenda ratione eorum que sibi intenduntur, ad apostolicam sedem uenire non posse. Quod quanquam eius inobedientia et tergiuersatio ualde promeruerit, tamen ne hanc absentationis sue occasionem pretendere possit, uolumus atque precipimus ut in integrum sibi restituantur quecunque a legatis nostris, Bernardo uidelicet et Gregorio, preter episcopale officium interdicta sunt, et preter ea pro quibus Ioannes Morauensis super eum clamat episcopus. Qua in re tuam maxime admonemus prudentiam, ut de consuetis  decimis, uel redditibus Ecclesie, nichil ei in tua potestate denegare patiaris, aut subtrahi, nec aliquam sibi contrarietatem facias, per quam, ut ad nos uenire non possit, impedimenta sibi obsistere iterum conqueratur. Eo autem tempore quo ipse, sicut per epistolam nostram commonitus est, apostolicam sedem adire debuerit, te quoque, si fieri posset, presentem fore maxime cuperemus. Quod si rerum aut temporum euentus prohibuerit, nobilitatem uestram multum admonemus ut episcopum Morauensem presentiam suam nobis exhibere commoneatis: et preterea de uestris fidelibus tales ad nos nuntios dirigatis, cum quibus, rerum ueritate solerti indagatione perquisita et undique explorata, fauente diuina clementia, omnes dissensionum causas  abscindere, et quidquid equum fuerit determinata sententia statuere ualeamus.

Data Rome II Kalendas Februarii, indictione XII.



EPISTOLA XLuI. AD GUILIELMUM COMITEM BURGUNDIAE. 


Monet ut una cum quibusdam aliis principibus  Ecclesie auxilio ueniat, ut, pacatis Normannis, auxilium Constantinopolitanis ferre possit.

GREGORIUS episcopus, seruus seruorum Dei, GUILIELMO Burgundionum comiti salutem et apostolicam benedictionem.

Meminisse ualet prudentia uestra quam arga affluentia  dilectionis Romana Ecclesia ualentiam uestram iamdudum recepit, et quam speciali caritate uestram familiaritatem dilexit. Neque enim se condecet obliuisci promissionis qua Deo se, ante corpus apostolorum principis Petri, presente uenerabili antecessore nostro Alexandro papa, et episcopis, abbatibus plurimis, atque diuersarum gentium multitudine quarum non est numerus, obligauit ut, quacunque hora necesse fuisset, uestra manus ad dimicandum pro defensione rerum sancti Petri non deesset, si quidem requisita fuisset. Unde, memores nobilitatis uestre fidei, rogamus et admonemus strenuitatis uestre prudentiam quatenus preparetis uestre militie fortitudinem ad succurrendum Romane Ecclesie, libertati scilicet [forte et] si necesse  fuerit, ueniatis huc cum exercitu uestro in seruitio sancti Petri: et hoc idem rogamus uos monere comitem sancti Aegidii, et socerum Riccardi Capuani principis et Amedeum filium Adelette [Adelicte], ceterosque quos cognoscitis sancti Petri esse fideles, et qui similiter manibus ad celum extensis promisere. Si quid uero certe responsionis prudentie uestre nobis placet remittere, per eum nuntium nobis mandate, qui modis omnibus nos reddat indubios, et idem uester nuntius ueniat per comitissam Beatricem, que cum filia et genero in hoc negotio laborare procuret. Hanc autem militum multitudinem non ideo coaceruare curamus, ut ad effusionem sanguinis Christianorum intendamus, sed ut ipsi uidentes expeditionem, dum confligere  timuerint, facilius subdantur iustitie. Speramus etiam quod forsitan alia inde utilitas oriatur, scilicet ut, pacatis Normannis, transeamus Constantinopolim in adiutorium Christianorum; qui nimium afflicti creberrimis morsibus Saracenorum, inhianter flagitant, ut sibi manum uestri [f., nostri, et sic in Mutin.] auxilii porrigamus. Nam contra eos Normannos qui nobis rebelles sunt, satis sufficiunt milites isti qui nobiscum sunt. Certus enim esto quoniam te, et omnes qui tecum in hac expeditione fuerint fatigati, duplici, imo multiplici remuneratione, ut credimus, Petrus et Paulus principes apostolorum donabunt.

Data Roma Iu Nonas Februarii, indictione duodecima.



EPISTOLA XLuII. AD COMITISSAM MATHILDEM. 


Hortatur eam ad frequenter sumendum sanctissimum eucaristie sacramentum, et ad deuotionem erga beatissimam uirginem Mariam.

GREGORIUS episcopus, seruus seruorum Dei, dilecte in Christo filie MATHILDI salutem et apostolicam benedictionem.

Quanta sit mihi cura, quantaque incessanter de te tuaque salute sollicitudo, ipse solus qui cordis arcana rimatur intelligit, et multo melius meipso cognoscit. Tu tamen, si pensare non negligis, ut reor, animaduertis quia pro tantis tui curam me oportet habere, pro quantis te caritatis studio detinui,  ne illos desereres, ut tue solius anime saluti prouideres: Charitas enim, ut sepe dixi, et ita dicam, sequens celestem tubam, non que sua sunt querit . Sed, quia inter cetera que tibi contra principem mundi arma, Deo fauente, contuli, quod potissimum est, ut corpus Dominicum frequenter acciperes, indicaui: et ut certe fiducie matris Domini te omnino committeres precepi; quid inde beatus Ambrosius, uidelicet de sumendo corpore Domini, senserit, his in litteris intimaui. Ait enim in libro quarto De sacramentis inter cetera: »Si mortem Domini annuntiamus, annuntiamus remissionem peccatorum. Si quotiescunque effunditur sanguis Domini, in remissionem peccatorum funditur, debeo illum semper accipere, ut semper mihi peccata  dimittantur. Qui semper pecco, semper debeo habere medicinam.« Item ipse Ambrosius in libro quinto de sacramentis: »Si quotidianus est panis, cur post annum illum sumas, quemadmodum Greci in Oriente consueuere facere? Accipe quotidie, quod quotidie tibi prosit: sic uiue, ut quotidie merearis accipere. Quando [f., Qui non, ex Ambros. l. u de sacr. n. 25] meretur quotidie accipere, non meretur post annum accipere; quomodo Iob sanctus pro filiis suis offerebat quotidie sacrificium, ne forte aliquid uel in corde, uel in sermone peccassent. Ergo tu audis quod quotiescunque offertur sacrificium, mors Domini, resurrectio Domini significetur, et remissio peccatorum; et panem istum uite quotidianum non assumis? Qui uulnus habet, medicinam  requirit. uulnus est, quia sub peccato sumus; medicina est celeste et uenerabile sacramentum.« Item Gregorius papa in libro Iu Dialogorum: »Debemus itaque presens seculum, uel quia iam conspicimus defluxisse, tota mente contemnere, quotidiana Deo lacrymarum sacrificia, quotidianis carnis eius et sanguinis hostias immolare. Hec namque singulariter uictima ab eterno interitu animam saluat, que illam nobis mortem unigeniti per mysterium reparat. Quod, licet surgens a mortuis, iam non moritur, et mors ei ultra non dominabitur, tamen in ipso immortaliter atque incorruptibiliter uiuens, pro nobis iterum in hoc mysterio sacre oblationis immolatur; eius quippe ibi corpus sumitur, eius caro in populi salute patitur, eius sanguis  non iam in manus infidelium, sed in ora fidelium funditur. Hinc ergo pensemus quale sit pro nobis hoc sacrificium, quod pro absolutione nostra passionem unigeniti Filii semper imitatur. Quis enim fidelium habere dubium possit in ipsa immolationis hora ad sacerdotis uocem celos aperiri: in illo Iesu Christi mysterio angelorum choros adesse: summis ima sociari: terrena celestibus iungi: unum quid ex uisibilibus atque inuisibilibus fieri?« Item Ioannes Chrysostomus patriarcha ad neophytos: »uidete quemadmodum sponsam sibi Christus coniunxit: uidete quo uos cibo satietatis enutrit. Ipse nobis cibi substantie est atque nutrimentum. Nam sicut mulier, affectionis natura cogente, genitum  alere sui lactis fecunditate festinat, sic et Christus quos ipse regenerat suo sanguine semper enutrit.« Etenim, ut idem Ioannes scribit ad Theodorum monachum, »lubricum genus est natura mortalis: cito quidem labitur, sed non sero reparatur, et, ut facile cadit, ita et uelociter surgit.« Debemus, o filia, ad hoc singulare confugere sacramentum, singulare appetere medicamentum. Hec ideo, carissima beatri Petri filia, scribere procuraui, ut fides ac fiducia in accipiendo corpus Domini maior tibi accrescat. Talem quidem thesaurum, taliaque dona, non aurum, non lapides pretiosos, amore patris tui, celorum uidelicet principis, a me tua requirit anima, licet ab aliis sacerdotibus longe meliora pro meritis accipere possis. De Matre uero Domini, cui  te principaliter commisi et committo, et nunquam committere, quousque illam uideamus, ut cupimus, omittam, quid tibi dicam, quam celum et terra laudare, licet ut meretur nequeant, non cessant? Hoc tamen procul dubio teneas, quia, quanto altior et melior ac sanctior est omni matre, tanto clementior et dulcior circa conuersos peccatores et peccatrices. Pone itaque finem in uoluntate peccandi, et prostrata coram illa ex corde contritio et humiliato lacrymas effunde. Inuenies illam, indubitanter promitto, promptiorem carnali matre, ac mitiorem in tui dilectione.

Data Rome decimo quarto Kalendas Maii [Martii, et sic in Mutin.], inductione duodecima.



EPISTOLA XLuIII. AD HUBERTUM GENUENSEM EPISCOPUM. 


Precipit uxorem cuiusdam Ansaldi adulterii accusatam ad purgationem admitti, excommunicans patrem eius, et quemcunque alium qui id impedire presumpserit.

GREGORIUS episcopus, seruus seruorum Dei, HUBERTO Genuensi episcopo, et uniuerso loci illius clero ac populo, salutem et apostolicam benedictionem.

Intelligentes errorem uestrum, de periculo uestro ualde timemus, quoniam sacramenta consortii coniugalis, diuinis sancita preceptis et legibus, inter uos malignis fedari studiis audiuimus. Scriptum quippe est de coniugali uinculo: Quod Deus coniunxit, homo non separet , et ueritas omnino prohibet ne uir uxorem suam, nisi forte causa fornicationis, relinquat. Nobis autem relatum est Ansaldum quemdam, conciuem uestrum, a patre suo coactum esse ut uxorem propriam, de fornicatione falso criminatam, nec ulterius habeat, nec iudicium purgationis eius, id quod ipsa ualde desiderat, pro discutienda ueritate suscipiat. Quod quia diuinis et humanis legibus ualde contrarium est, primo te episcopum, deinde omnes uos admonemus, et apostolica auctoritate precipimus ut, si mulier ad examinationem legitimam se conferre uoluerit, cum omni tranquillitate et exspectatione iuste cum probationibus recipiatur; et, si per misericordiam Dei innocens apparuerit, separari  a uiro suo nullatenus patiamini. At si pater prefati Ansaldi hec, que diuina auctoritate diximus, imo si quis mortalium hec impedire ac prohibere presumpserit, tuam, epicope, fraternitatem apostolica auctoritate monemus ut, omni respectu gratie personalis abiecto, reos anathematis gladio ferire, et a corpore Ecclesie dissecare non desinas, et nobis extremam manum imposituris per litteras tuas id quantocius indicare non pretermittas. Preterea uolumus ut, quam citius possis, presentiam tuam nobis exhibere studeas.

Data Lateranis quarto Kalendas Maii [Martii, et sic in Mutin.], indictione duodecima.



EPISTOLA XLIX. AD OMNES CHRISTIANOS. 


Monet ut Constantinopolitanis opem ferant, qui a Saracenis multis calamitatibus afficiebantur.

GREGORIUS episcopus, seruus seruorum Dei, omnibus Christianam fidem defendere uolentibus salutem et apostolicam benedictionem.

Notum uobis esse uolumus, hunc uirum presentium portitorem, dum de ultramarinis nuper reuerteretur partibus, apostolorum limina et nostram presentiam uisitasse. A quo, sicut a plerisque aliis, cognouimus gentem paganorum contra Christianum fortiter inualuisse imperium, et miseranda crudelitate iam fere usque ad muros Constantinopolitane ciuitatis omnia deuastasse et tyrannica uiolentia occupasse, et multa millia Christianorum quasi pecudes  occidisse. Qua de re, si Deum diligimus, et Christianos nos esse cognoscimus, pro miseranda fortuna tanti imperii et tanta Christianorum clade nobis ualde dolendum est: et non solum dolere super hac re debite sollicitudini nostre sufficit, sed animas pro liberatione fratrum ponere, exemplum Redemptoris nostri, et debitum fraterne caritatis a nobis exigit: quia, sicut ipse pro nobis animam suam posuit, et nos debemus pro fratribus nostris animas ponere. Scitote igitur nos, in misericordia Dei et in potentia uirtutis eius confisos, omnibus modis id agere atque parare ut adiutorium Christiano imperio quam citius, Deo iuuante, faciamus. Unde uos per fidem, in qua per Christum in adoptionem filiorum Dei uniti estis, obsecramus, et auctoritate  beati Petri apostolorum principis admonemus, ut et uos uulnera et sanguis fratrum, et periculum prefati imperii digna compassione moueat, et uestra uirtus pro Christi nomine non inuitam fatigationem ad ferenda fratribus auxilia subeat. Quidquid autem super hac re diuina pietas uestris animis indiderit, sine mora certis legationibus nobis renuntiare studete.

Data Rome Kal. Martii, indictione duodecima.



EPISTOLA L. AD BEATRICEM ET MATHILDEM EIUS FILIAM. 


Committit eis causam inter episcopum Rosellanum et Ugulinum comitem terminandam.

GREGORIUS episcopus, seruus seruorum Dei, BEATRICI  et MATHILDI gloriosis ac karissimis in Christo filiabus salutem et apostolicam benedictionem.

Non miretur uestra nobilitas super his que uobis de causa Dodonis Rosellani episcopi scripsi, quia inhumanitas uideretur, si preces et murmur Ugulini [Ugolini] comitis paruipenderem. Importune quidem sepe me rogauit ut causam ipsius contra Rosellanum episcopum iuste decernerem, et ut idem episcopus sibi iustitiam faceret procurarem. Ego uero, de uobis singulariter inter omnes principes Romani imperii confidens, rogaui ut ad certum et iustum ac pacificum finem per uos causa inter eos duceretur, quo ille qui iustus iudex est, a uestro studio uestraque pietate, me instante, glorificetur. Scit enim caritas uestra, et omnino, ut reor, intelligit  quod in omnibus actibus uestris honorem Dei uestramque salutem requiro. Et ideo cum propheta dico: Sacrificate sacrificium iustitie, et sperate in Domino . Et iterum: Iudicate pupillo, et defendite uiduas, et uenite, et arguite me, dicit Dominus . Ex amore quidem Dei proximum diligendo adiuuare, miseris et oppressis subuenire, orationibus, ieiuniis, uigiliis, et aliis quampluribus bonis operibus prepono, quia ueram caritatem cunctis uirtutibus preferre cum Apostolo non dubito . Nam si hec mater omnium uirtutum, que Deum de celo in terram ut nostram miseriam ferret compulit uenire, me non instrueret, et esset qui miseris et oppressis Ecclesiis uestra uice subueniret, ac uniuersali Ecclesie deseruiret,  ut seculum relinqueretis, cum omnibus eius curis, monere procurarem. Sed quia de uestra aula, ut multi principes, Deum non abiicitis, imo sacrificio iustitie ad eam uenire inuitatis, rogamus uos, et ut carissimas filias admonemus, bonum quod cepistis ad perfectum finem perducatis. Non fauor humanus, non amor pecunie, non desiderium uane glorie uestrum sacrificium possit offuscare. uili enim pretio magnam rem uendit, qui huius uite intuitu Deo seruit. Quod uobis, quas sincero corde diligo, parum scribo, graui cura me implicitum esse manifesto. uobis enim in talibus non aliquem uicarium in dictitando acquiro, sed meipsum labori, licet rusticano stylo, suppono, quia, si diligor ut diligo, nullum mortalium mihi preponi a uobis cognosco.  Omnipotens Deus meritis supreme Domine, per auctoritatem beati Petri et Pauli, a cunctis uos peccatis absoluat, et ad gremium uniuersalis matris uestre cum gaudio perducat.

Data Rome quarto Nonas Martii, indictione duodecima.



EPISTOLA LI. AD ARNALDUM ABBATEM SANCTI SEuERI. 


Arguit quod ad synodum uocatus non uenerit, sententiam aduersus eum latam de quodam monasterio propter contumaciam confirmat. Monet ut, si se grauatum sentiat, Romam ueniat.

GREGORIUS episcopus, seruus seruorum Dei, ARNALDO  abbati Sancti Seueri salutem et apostolicam benedictionem.

Non mediocris te inobedientie arguere possumus, quod post multas querimonias de te in Romanis conciliis factas, monasterium Sancte Crucis de ecclesia Sancte Marie, nullam adhuc iustitiam sit consecutum. Licet examen exquirende ueritatis huius negotii friuolis excusationibus iam ex longo tempore euitasse uidearis, presenti tamen anno pro definienda lite nostra a legato nostro Giraldo [Gerardo] Ostiensi episcopo ad synodum uocatus, nullam Deo et sancto Petro diceris reuerentiam exhibuisse, adeo ut, contempta auctoritate apostolice sedis, neque tu uenire, neque alios iuste te excusaturos studueris mittere. Unde, quia absentatio tua  indicium iniustitie tue clarissimum tribuit, diffinitum est in eadem synodo, monasterio Sancte Crucis predicte ecclesie Sancte Marie ius et possessionem restituendam esse. Quam nimirum diffinitionem nos approbantes, precipimus tibi apostolica auctoritate ut prefatum monasterium Sancte Crucis, sicut statutum est, quiete tenere permittas. Quod si te iustitiam habere confidis, hinc usque ad festiuitatem omnium sanctorum ad nos uenire studeas, teque predicto abbati eodem termino uenturum notifices; quatenus utriusque partis perquisitis rationibus, certum cause uestre finem, Deo auxiliante, imponamus.

Data Rome in synodo, secundo Idus Martii, indictione duodecima.



EPISTOLA LII. AD MANASSEM ARCHIEPISCOPUM REMENSEM. 


Laudat eum quod monasterii Sancti Remigii religiosum abbatem prefecerit, cui potestatem facit aliam abbatiam administrandi, si tantum onus ferre ualeat: quod si non possit, iubet ipsum dare operam, ut alius abbas preficiatur.

GREGORIUS episcopus, seruus seruorum Dei, MANASSAE Remensi archiepiscopo salutem et apostolicam benedictionem.

Romana Ecclesia iamdudum fraternitatem tuam ulnis materne dilectionis amplectens, speciali quodammodo caritate dilexit, et prestantissima cura dulcissime fouit; presertim nos adeo tue promotioni fauimus et consensimus, ut nequeamus uitare  graue periculum, si ea feceris que tuum ordinem dehonestent, aut tuam non deceant dignitatem. Unde si quando ea de te audiuimus que tuo ordini non congruunt, maximo merore confundimur, ac proinde leuiter dissimulare non possumus. Inter ceteras quidem querimonias que de te nostris auribus sunt delate, querimonia monasterii sancti Remigii acriter animum nostrum turbauit, et in te uehementer commouit. uerum, quia nunc cognouimus quod idem monasterium melius ordinasti quam audiuimus uel sperauimus, quoniam ibi honestum moribus et eruditum litteris hominem posuisti, non minima letitia animum nostrum refocillasti. Abbas quidem nobis admodum placet: et, si posset ferre  onus ut utrasque abbatias regeret, Metensem scilicet et Remensem, laudassem pro eo, quia uir et religiosus et sapiens est. Alioquin si pondus utrarumque regiminis super posse sibi est, ut ipse fatetur, ne nimia grauedine pressus succumbat, rogamus prudentiam tuam, imo apostolica auctoritate monemus quatenus suo consilio et consensu, per electionem congregationis secundum regulam sancti Benedicti, idoneum ibi rectorem, Deo concedente, constituas. Pro certo enim noueris quoniam ita chara erit nobis illius monasterii honesta et regularis regiminis ordinatio, ac si esset in monasterio sancti Pauli.

Data Rome in synodo, secundo Idus Martii, indictione duodecima.



EPISTOLA LIII. AD HERIMANNUM METENSEM EPISCOPUM. 


Suum erga illum amorem testatur. Petit ut pro se Dominum deprecetur. Significat abbatem Arnulphum uelle Remensi abbatie renuntiare, et Metensis esse contentum.

GREGORIUS episcopus, seruus seruorum Dei, HERIMANNO [Hermanno] Metensi episcopo salutem et apostolicam benedictionem.

Litteras dilectionis tue gratanter accepimus, quia in eis abundantiam deuotionis tue erga nos exuberare cognouimus. Nos quidem omnibus debitum sollicitudinis nostre exhibere uolumus et debemus, quoniam omnium curam suscepimus, et omnium  salutem cupimus et optamus: quia licet indigni meritis regimen uniuersalis Ecclesie regendum accepimus, et ministerium euangelizandum accepimus, ue nobis si non euangelizauerimus. Et licet omnibus debitores sumus, precipue tamen domesticis fidei curam nostre sollicitudinis exhibere condecet et oportet. Unde nouerit fraternitas uestra quoniam de uobis propensior est nobis cura et in uobis ardentior amor, pro eo scilicet quod digne recompensationis munus a uestre sanctitatis orationibus exspectamus. Graue enim pondus gerendum suscepimus, et, nisi uestris et totius Christianitatis fidelium orationibus fulciamur, ferre nullatenus possumus. Quapropter rogamus, ut sancte congregationis uestre assiduis orationibus subleuari  mereamur. Non solum enim tam sancte congregationis orationes ardenter exigimus, uerum totius populi querimus et optamus. Preterea abbas Sancti Arnulphi, uir  religiosus et tibi fidelis, nobis innotuit, quod uelit [f., malit] sub tuo regimine pauper uiuere, quam alibi diues et potens. uult enim  renuntiare abbatie Sancti Remigii, et tantum uestre [forte, uestra. H.] esse contentus: cuius rei causa misimus litteras nostras Remensi archiepiscopo, ut dictam abbatiam secundum Deum consilio istius in alium ordinet, iste uero uobis tantummodo cedat. uos autem rogamus quatenus pro caritate nostra eum carius habeatis, ut sentiat profecisse sibi quod ad nos uenit.

 Data in synodo, secundo Idus Martii, indictione duodecima.



EPISTOLA LIu. AD CANONICOS SANCTI HILARII. 


Iubet Pictauensium canonicorum consuetudinem in festiuitate sancti Hilarii et omnium sanctorum seruari.

GREGORIUS episcopus, seruus seruorum Dei, canonicis S. Hilarii salutem et apostolicam benedictionem.

Notum uobis esse uolumus quod canonici Pictauenses in synodo nostra conquesti sunt, uos denegare et contradicere illis consuetudinem, quam in ecclesia Sancti Hilarii iure habere debent, uidelicet, ut in festiuitate omnium sanctorum, et sancti  Hilarii, cum illuc ex more cum processione ueniunt, si episcopus aderit, ipse missam celebret: sin autem non adsit episcopus, decanus, aut aliquis de maioribus canonicis Pictauensis Ecclesie, officium uice episcopi peragere debeat. Quod cum apud nos in publico concilio uentilatum fuerit, Gozelino Burdigalensi archiepiscopo causam uestram cum quibusdam aliis defendente, scientes talem consuetudinem in Romana Ecclesia per singulas stationes, et fere per uniuersum orbem in aliis Ecclesiis rite et rationabiliter teneri, diiudicante concilio, iustam eos requirere causam comprobauimus, et predictum usum eos obtinere debere apostolica auctoritate censuimus. uerum ut uobis abundantius satisfaciendo omnem reclamandi occasionem demeremus,  ut Pictauenses clerici, qui presentes aderant, partem suam  sacramento firmarent diiudicauimus. Quod quidem ipsi, presente Burdigalensi archiepiscopo, et ceteris, facere paratissimi erant, atque idem archiepiscopus a nobis commonitus iuramentum se recipere professus est. Quapropter apostolica uos auctoritate monemus atque precipimus ut, omni inter uos et Pictauenses canonicos lite sopita, consuetudinem et iustitiam suam, sicut superius synodali iudicio decretum esse cognoscitis, sine omni contradictione deinceps habere permittatis.

Data Rome in synodo, decimo octauo [XuII] Kalendas Aprilis, indictione duodecima.



EPISTOLA Lu. AD SUFFRAGANEOS AUSCIENSIS ECCLESIAE. 


Precipit ut eorum archiepiscopo, sicut apostolice sedis legatus iusserat, obediant.

GREGORIUS episcopus, seruus seruorum Dei, Bigoritano episcopo, et ceteris suffraganeis Ausciensis [Auxitensis] Ecclesie, salutem et apostolicam benedictionem.

Legatus sancte Romane Ecclesie, uidelicet confrater noster Giraldus [Gerardus] Ostiensis episcopus, ut Gulielmo archiepiscopo uestro debitam reuerentiam exhibeatis commonuit. uerum, sicut idem archiepiscopus conquerendo nobis retulit, postea nec consideratio debite subiectionis, nec respectus  apostolice auctoritatis uos ad obedientiam flexit. Quod quanquam non parum presumptionis et damnande contumacie habeat, adhuc tamen, facta uestra apostolica mansuetudine dissimulantes, mandamus uobis et apostolica auctoritate precipimus ut nullatenus ei honorem subiectionis debite subtrahatis. Si quid autem aduersus eum habetis, una secum adite nostram presentiam, et si quid discussione dignum protuleritis, adiuuante Deo, sollicita indagatione examinatum competenti sententia determinabimus.

Data Rome decimo septimo Kalendas Aprilis, indictione duodecima.



EPISTOLA LuI. AD ROGERIUM CATALAUNENSEM EPISCOPUM. 


Precipit ut prestita die ad se Romam ueniat, ut eius causa definiri possit.

GREGORIUS episcopus, seruus seruorum Dei, ROGERIO dicto Catalaunensi episcopo.

Philippus rex Francorum, non modica tibi dilectione astrictus, multum nos ut te absolueremus, tum per litteras tum per legatorum uerba, rogauit. Quod quidem salua iustitia nequaquam nobis faciendum esse peruidimus, dum iuxta uigorem canonice discipline, multo grauius in te animaduertendum esse cognosceremus. Sed adhuc apostolica mansuetudine iudicium in te ultionis debite suspendentes, presenti auctoritate tibi precipimus ut presentiam tuam ab hinc usque ad proximam festiuitatem  omnium sanctorum conspectui nostro representare nullo modo pretermittas: quatenus aduersum te toties iteratam proclamationem Catalaunensis Ecclesie iusto fine, Deo auxiliante, decidamus: admonentes equidem ne interim, in contemptu uel transgressione iam ante date sententie, periculum tibi tu ipse grauius ingeras. Quibus in rebus si nobis inobediens fueris, et aliqua tergiuersatione te excusans infra prelibatum terminum presentie nostre te non exhibueris, de tua damnatione et incommutabili depositione ulterius non dubitabis.

Data Rome in synodo, decimo sexto Kalendas Aprilis, indictione duodecima.



EPISTOLA LuII. AD GUILIELMUM PAPIENSEM EPISCOPUM. 


Monet ut cum Azone marchione de incestuosa copulatione cum ipsius episcopi sorore accusato ad se ueniat, ut eius causa discuti possit.

GREGORIUS episcopus, seruus seruorum Dei, GUILIELMO Papiensi episcopo salutem et apostolicam benedictionem.

Significandum tibi duximus marchionem Azonem in Romana synodo super incesta copulatione sororis tue accusatum esse: qua de re ipse per propinquos mulieris satisfactionem pollicitus inducias postulauit. Propterea rogamus, et apostolica auctoritate fraternitatem tuam admonemus, ut ad seruitium sancti Petri paratus, et ut melius  possis instructus, cum eodem marchione ad nos uenire nullo modo pretermittas, certus te a nobis honorifice recipiendum et relinquendum. Nam, etsi fraternitatis tue auxilia in aliis minime nobis necessaria fuissent, tamen hac de causa presentiam tuam nobis exhiberi opertet, ut exortas prefati coniugii questiones diligenti examinatione discutiamus, et iustitiam legali iudicio decernentes, adiuuante Domino, si quid periculosum apparuerit amputemus, et quod officio nostro et illorum saluti congruit statuamus.

Data Rome in synodo [deest in synodo] decimo sexto Kalendas Aprilis, indictione XII.



EPISTOLA LuIII. AD GEUSAM DUCEM HUNGARORUM 


Commendat eius obseruantiam erga sedem apostolicam, testatur suam erga eum dilectionem. Scribit ut per Azonem marchionem quecunque uoluerit sibi significet.

GREGORIUS episcopus, seruus seruorum Dei, GEUSAE duci Hungarorum salutem et apostolicam benedictionem.

uisis litteris tuis, laudabilem deuotionis tue professionem cognouimus, in qua cor et animum tuum erga reuerentiam apostolice sedis igne diuino inflammatum esse intelleximus. Qua de re non incerta spes tue salutis ostenditur; et non paruum nobis exortum est gaudium: quoniam qui debita fide et deuotione apostolice reuerentie uota  concipiunt, nequaquam dubia ab eis presidia et beneficia prestolantur. Unde etiam tuam monemus dilectionem, ut studia tua erga honorem apostolorum semper excrescant, et quanto te quotidie ex necessario fine uite tue iudiciis illorum appropinquare cognoscis, tanto propensius eos debitores tibi efficere studeas: quatenus per misericordiam Dei, illis suffragantibus, peccatorum tuorum indulgentiam et eterne beatitudinis gloriam te adipisci gaudeas. De nostra uero caritate nullatenus te dubitare uolumus; sed effusis in te intimis et paternis affectibus, locum apud nos agendi et impetrandi que saluti et honori tuo digne competunt, te habere, remota omni dubitatione, promittimus. Et si quis inimicorum tuorum aliquid aduersum  te molire praue tentauerit, procul dubio non solum nostra carebit audientia, sed indignationem apostolice gratie in eum exasperari sentiet. Tu autem si quid interdum aut de tuis causis, aut quod seruitio apostolice reuerentie pertineat, nostris auribus intimare cupias, habes egregium uidelicet marchionem Azonem, nobis quidem inter ceteros Italie principes ualde dilectum, per quem ea que ad apostolicam audientiam referenda destinaueris, nobis aptissime indicari et commendari poterunt. De cetero diuina clementia et ab instantibus huius seculi te aduersitatibus protegat, et ad peragendum ea que sibi beneplacita sunt inuictas tibi uires et facultates tribuat.

 Data Rome in synodo, decimo sexto Kalendas Aprilis, indictione duodecima.



EPISTOLA LIX. AD OTTONEM ET CHUONRADUM FRATRES. 


Ne Olomucensi Ecclesie molestiam inferant.

GREGORIUS episcopus, seruus seruorum Dei, OTTONI et CHUONRADO fratribus Wratislai ducis Bohemorum salutem, et apostolicam benedictionem.

Meminisse debet nobilitas uestra quod de causa Olomucensis Ecclesie iam ante apostolica monita accepistis, ne iustitiam eius aliqua occasione minueretis, neque molestantibus eam aliquod adiutorium preberetis. Nunc uos admonemus et paterna caritate rogamus ne aliquam contrarietatem eidem  Ecclesie faciatis, sed pro reuerentia sancte Romane Ecclesie, cuius apostolicis priuilegiis munita est, amorem et pie deuotionis studia erga illam exhibeatis, et, quantum uestre potestatis est, iura et pertinentias eius a uobis et uestris inuiolata conseruari studeatis. Hec enim est causa, in qua et diuine remunerationis gloriam, et apostolorum, certa presidia, ac nostre dilectionis plenitudinem uobis lucrari et aptissime possitis astringere: sin autem  aliter feceritis, procul dubio hec eadem uobis corrumpere, et in contrarium, quod absit, uertere poteritis.

Data Rome decimo quinto Kalendas Aprilis, indictione duodecima.



EPISTOLA LX. AD SIGIFREDUM MOGUNTINUM EPISCOPUM. 


Arguit quod causam, que inter Ieromirum Bragensem et Ioannem Morauensem episcopos uertebatur, ad apostolicam sedem iam sepe delatam, ad se conuertere presumpserit.

GREGORIUS episcopus, seruus seruorum Dei, SIGIFREDO Moguntino archiepiscopo salutem et apostolicam benedictionem.

Peruenit ad aures nostras quedam de te indigna relatio, cui nequaquam fidem adhibuissemus, nisi quod in litteris tuis quas de causa Ieromiri Bragensis et Ioannis Morauensis episcoporum nobis direxisti, idem in animum tuum te induxisse intelleximus, uidelicet, ut negotium quod ipsi habent ad inuicem, iam toties ad apostolicam delatum audientiam,  a nostro iudicio ad examen tui arbitrii transferretur. Qua in re, quoniam euidenter apparet quam parum consultores tui iura apostolice auctoritatis intelligant uel attendant, fraternitatem tuam ut nobiscum canonicas traditiones et decreta sanctorum Patrum percurrat inuitamus, in quibus, presumptionis sue fastum denuo recognoscens, culpam in seipsa negligentie pariter deprehendat et ausus. Nam, cum primum Ioannes Morauensis episcopus, Ecclesie cui preest iura defendere uolens, multis iniuriis ac contumeliis, flagellis etiam  afficeretur, et tamen iustitiam non posset consequi, tua religio nullam inde sollicitudinem, nullam in discutienda causa fatigationem  suscepisse dignoscitur. uerum postquam apostolica sedes, accepta prefati episcopi querimonia, sepe per epistolas, aliquoties etiam per legatos causam iusto fine determinare et litem compescere desudauerat; tunc demum euigilans solertia tua negotium animaduertit, suis hoc discussionibus referendum esse iudicauit et fratrem per apostolica suffragia ad portum iustitie et quietis enatantem in profundum  renouande contentionis et laborum retrahere uoluisti. Quanquam igitur hinc officii tui incuria, illinc suscepta aduersus apostolicam sedem, accusante te, arrogantia merito in te commoueri deberemus; utentes tamen apostolica mansuetudine, placido te admonemus affectu ne ulterius tam inordinata, tam inconsulta presumas, [ne] apostolica  iudicia non dico, tibi, sed nec ulli patriarcharum, aut primatum retractandi licentiam fore existimes, ne contra sanctam Romanam Ecclesiam quidquam tibi attribuere uel moliri cogites, sine cuius abundanti clementia, nec in loco quidem tuo, ut tu ipse nosti, subsistere potes. Nos etenim, adiuuante Deo, per auctoritatem beati Petri, sicut iam diu in apostolica sede decretum est, inter prefatos episcopos litem iuste decidere, et Morauensi Ecclesie que sui iuris sunt decernere et corroborare procurabimus.

Data Rome decimo quinto Kalendas Aprilis, indictione duodecima.



EPISTOLA LXI. AD WRATISLAUM DUCEM BOHEMIAE. 


Hortatur ut in dies maiores progressus faciat in obseruantia erga Romanam Ecclesiam. Ostendit se archiepiscopo Moguntino significasse, ne in Causa Bragensis episcopi longius progrederetur: quare que contra ipsum egerit nulla esse declarat.

GREGORIUS episcopus, seruus seruorum Dei, WRATISLAO duci Bohemie salutem et apostolicam benedictionem.

Quoniam afflatus igne diuino studia deuotionis erga sanctam et apostolicam Ecclesiam habere cepisti, silere nos caritas in te diffusa non patitur, quin ardorem diuine seruitutis de die in diem feruentius te concipere frequenti exhortatione moneamus. Illa etenim uota apud Deum premia merentur  et gloriam, que per gradus bonorum operum ad cacumen plenitudinis tendunt, et semper in bona desideria ampliora concipiunt. Quapropter, carissime fili in Christo, bona que, Deo inspirante, mens et deuotio tua proposuit, ad effectum perfectionis extendere stude: quatenus apostolica beneuolentia, nulla tibi labefactata segnitie, pro meritis tuis ampliori semper te dilectione comprehendat. De reliquiis et priuilegio unde nos rogasti, cum nuntius tuus, finita et perfecta ecclesia, consecrationis consilium a nobis quesierit, uoluntati tue satisfacere benigne procurabimus. Sigifredum uero archiepiscopum Moguntinum, de presumptione quam in causa Ieromiri Bragensis episcopi habuit,  per epistolam nostram duriter increpauimus, inter dicentes ei ne ulterius se huiusmodi inertia [forte audacia] et fatuitate occupare incipiat. Attamen si quid aduersum te temerario iudicio fecerit, preuentu apostolice auctoritatis tutus atque defensus, donec iterum ad te nostra legatio perferatur, pro nichilo ducas, magisque sibi ad periculum, quam tibi futurum esse non ambigas. De cetero apostolicis benedictionibus semper te munitum esse gaudeas.

Data Rome decimo quinto Kalendas Aprilis, indictione duodecima.



EPISTOLA LXII AD HUGONEM ABBATEM CLUNIACENSEM 


 Miratur eum ad uisitandam apostolicam sedem non accessisse. Monet id faciat et fratres suos preces pro se fundere curet.

GREGORIUS episcopus, seruus seruorum Dei, HUGONI abbati Cluniacensi salutem et apostolicam benedictionem.

Grata nobis et dulcia sunt uerba uestra, sed multo uberiori delectatione nos caperent, si uestra caritas ardentius erga Romanam ferueret Ecclesiam. In hoc enim dilectionis uestre flammam residere deprehendimus, quod consolationem uestre uisitationis toties quesitam inuenire non possumus. Id quidem non aliis occupationibus uestris imputandum esse credimus, nisi quod sanctitatem uestram labores fugere, et aliquanto grauiora negotia, quasi pigritatem [f. pigritate], quibusdam occasionibus declinare  uidemus. Proinde noscat religio uestra quoniam qui denegatam nobis presentiam uestram hactenus cum admiratione sustinuimus, deinceps sine multa anxietate et mentis perturbatione ferre non possumus. Meminisse enim debetis quot et quanta negotia in uestra manu, et confratris nostri Giraldi [Gerardi] Ostiensis episcopi posuerimus, que propter absentiam uestram aut neglecta pereunt, aut competentem finem habere non possunt, quoniam, cum prefatum episcopum in seruitio sancti Petri ultra montes ut ad regem misimus, uos uenturum estimabamus. Quapropter, etsi commoti, dilectionem uestram intimo admonemus affectu, ut nos in multis et magnis angustiis positos quantocius uisitare curetis. Portamus enim, quanquam infirmi,  quanquam extra uires ingenii et corporis, soli tamen portamus, in hoc grauissimo tempore, non solum spiritualium sed et secularium ingens pondus negotiorum, et casum nostrum quotidie ex imminenti sarcina formidamus, qui sustentationis auxilia in hoc seculo nequaquam [nequam legendum esse arbitror] reperire nequimus. Unde per omnipotentem Dominum rogamus ut fratres uestros  pro nobis iugiter orare Deum commoneatis, quoniam, nisi illorum et aliorum fidelium interuentibus diuina suffragia mereamur, nostrum, et, quod magis timemus, Ecclesie periculum euitare non poterimus. Omnipotens Deus, a quo bona cuncta procedunt, uos ac commissos uobis in hac mortali uita ita ueriue  faciat, ut ad ueram et immortalem uitam, Deo ducente, perueniatis.

Data Rome decimo quarto Kalendas Aprilis, indictione duodecima.



EPISTOLA LXIII. AD SANCIUM REGEM ARAGONIAE. 


Commendat eius obseruantiam erga Romanam Ecclesiam, quodque in sua ditione officium Romanum celebrari studeat. Absentis cuiusdam accusationem non recipit: nuntium reuerso legato se missurum promittit, qui causam definire curet.

GREGORIUS episcopus, seruus seruorum Dei, SANCIO regi Aragonensi, salutem et apostolicam benedictionem.

Litteras nobilitatis tue suauitate plenas leti suscepimus,  in quibus quanta fidelitate erga principes apostolorum Petrum et Paulum ac Romanam Ecclesiam ferueas satis perspeximus: quam, tametsi litteras tuas nullas uideremus, per legatos apostolice sedis euidenter compertam habebamus. In hoc autem quod sub ditione tua Romani ordinis officium fieri studio et iussionibus tuis asseris, Romane Ecclesie te filium, ac eam concordiam et eamdem amicitiam te nobiscum habere, quam olim reges Hispanie cum Romanis pontificibus habebant, cognosceris. Esto itaque constans, et fiduciam firmam habeas, et quod cepisti perficias: quia in Domino Iesu Christo confidimus quia beatus Petrus apostolus, quem Dominus iehsu Christus rex glorie principem super regna mundi constituit, cui te fidelem exhibes, te ad honorem  desiderii tui adducet, ipse te uictorem de aduersariis tuis efficiet. Cum enim Dominus filium amat, flagellat et castigat . Melius et utilius ex aduersis peruenitur ad prospera. Qui enim dicit ridentibus: ue uobis, quia flebitis , ipse lugentes beatos asserit, quoniam ipsi consolabuntur . De Salomone autem ad presens nichil respondimus, quoniam accusationem per litteras, eo absente qui accusat, sacri canones non recipiunt. Est quoque aliud, quod legatus noster, qui ad partes illas his temporibus fuit, aberat, et sine eo iudicium inde dare noluimus. Eo uero reuertente habebimus, Deo fauente, consilium, et ad uos nuntium nostrum mittemus, qui hanc et alias necessarias causas diligenti examine perquirens, singulis  quibusque iuste determinationis finem imponet.

Data Rome decimo tertio Kalendas Aprilis, indictione duodecima.



EPISTOLA LXIu. AD ALPHONSUM CASTELLAE, ET SANCIUM ARAGONIAE REGES. 


Hortatur ad recipiendum Romanum officium. Excommunicationem ac depositionem cuiusdam Simoniaci per suos legatos confirmat.

GREGORIUS episcopus, seruus seruorum Dei ALPHONSO  et SANCIO  , regibus Hispanie a paribus, et episcopis in ditione sua constitutis, salutem et apostolicam benedictionem.

Cum beatus apostolus Paulus Hispaniam se adiisse significet , ac postea septem episcopos ab urbe Roma ad instruendos Hispanie populos a Petro et Paulo apostolis directos fuisse, qui destructa idololatria Christianitatem fundauerunt, religionem plantauerunt, ordinem et officium in diuinis cultibus agendis ostenderunt, et sanguine suo Ecclesias dedicauere, uestra diligentia non ignoret, quantam concordiam cum Romana urbe Hispania in religione et ordine diuini officii habuisse [forte; habuisset, HARD. ita et Mutin.] satis patet: sed postquam uesania Priscillianistarum diu pollutum, et perfidia Arianorum  deprauatum, et a Romano ritu separatum, irruentibus prius Gothis, ac demum inuadentibus Saracenis, regnum Hispanie fuit, non solum religio est diminuta, uerum etiam mundane sunt opes labefactate. Quapropter ut filios carissimos uos adhortor et moneo ut uos, sicut bone soboles, etsi post diuturnas scissuras, demum tamen ut matrem reuera uestram Romanam Ecclesiam recognoscatis, in qua et nos fratres reperiatis, Romane Ecclesie ordinem et officium recipiatis, non Toletane, uel cuiuslibet alie, sed istius que a Petro et Paulo supra firmam petram per Christum fundata est, et sanguine consecrata, cui porte inferni, id est lingue hereticorum, nunquam preualere potuerunt, sicut cetera regna Occidentis et Septentrionis, teneatis. Unde  enim non dubitatis uos suscepisse religionis exordium, restat etiam ut inde recipiatis in ecclesiastico ordine diuinum officium: quod Innocentii pape ad Eugubinum directa episcopum uos docet epistola , quod Hormisde ad Hispalensem missa decreta insinuant, quod Toletanum et Bracarense demonstrant concilia: quod etiam episcopi uestri ad nos nuper uenientes iuxta constitutionem concilii per scripta sua facere promiserunt, et in manu nostra firmauerunt. Preterea, sicut de aliis excommunicationibus per legatos Romane Ecclesie satisfecimus, depositionem et excommunicationem quam Geraldus [Gerardus] Ostiensis episcopus cum Rembaldo [Rambaldo] in Munionem simoniacum, qui super Simeonem uenerabilem fratrem nostrum  Oscensem  episcopum ordinatus erat, [forte deest fecit] ratam esse decreuimus, atque firmauimus, usque dum resipiscens, de episcopatu, quem indebite tenuit, sibi satisfaciat, atque inde recedat.

Data Rome, XIu Kalendas Aprilis, indictione duodecima.



EPISTOLA LXu. AD RAGUSEOS. 


Arguit quod eorum episcopo in carcerem coniecto alium sibi elegerint. Precipit ut eum uinculis soluant: et hac de causa legatum mittit. Quod si per ipsum legatum hec causa ad exitum perduci non poterit, iubet episcopum, et eum qui ab ipsis fuit electus, Romam uenire.

 GREGORIUS episcopus, seruus seruorum Dei, omnibus Raguseis, salutem et apostolicam benedictionem, si obedierint.

Peruenit ad aures nostras, uos uitalem episcopum uestrum cepisse, et, eo in custodia et uinculis posito, alium uobis in episcopum elegisse. Que quidem res quam sit inordinata, quam iniqua, quam criminosa, quam diuinis et humanis legibus contraria, nulli fidelium in dubio esse credimus. Proinde misimus ad uos dilectum fratrem nostrum Giraldum [Geraldum] Sipontinum archiepiscopum, ut hac in re nostra legatione fungens, iustitiam inde decernere  debeat. Admonemus itaque et apostolica uobis auctoritate precipimus ut, relaxato episcopo quem in captione tenetis, in presentiam prefati archiepiscopi conueniatis, et ad faciendam super hac re canonicam iustitiam, et in aliis etiam ecclesiasticis causis que inter uos corrigende sunt, eamdem quam presentie nostre deberetis obedientiam et fauorem exhibeatis. Quod si peccatis impedientibus causa apud uos examinari et diffiniri non possit, uolumus et utrumque uidelicet episcopum captum, et eum quem irregulariter elegistis in nostram presentiam conducatis; quatenus, adiuuante Deo, quod iustum fuerit inde iudicare et auctorabiliter statuere ualeamus: alioquin, si nostra, imo apostolica monita et precepta contempseritis, a liminibus Ecclesie, et omni  Christiana communione, uos apostolica auctoritate pellendos et sequestrandos esse sciatis.

Data Rome decimo tertio Kalendas Aprilis, indictione duodecima



EPISTOLA LXuI. AD MONACHOS SANCTI QUIRICI, ETC. 


Iubet episcopo Reatino restitui bona ablata monasterii Sancti Quirici.

GREGORIUS episcopus, seruus seruorum Dei, omnibus monachis et laicis monasterii Sancti Quirici, et omnibus Ioseppingis, et filiis Alberici [Alberti, et sic infra], et filiis Rapteri, salutem et apostolicam benedictionem.

 Notum uobis fieri uolumus, quod monasterium Sancti Quirici iuris ecclesie Sancti Petri confratri nostro Rainerio et cepiscopo Reatino dedimus. Proinde rogamus, imo precipimus atque iubemus ut illum in omnibus et contra omnes adiuuetis, et castra, que uos Ioseppingi, et filii Alberici, et filii Rapteri, detinetis, supradicti episcopi ditioni restituatis, et eum in his et in omnibus bonis ad supradictum monasterium pertinentibus fideliter adiuuetis, et nullam ei ullo modo molestiam faciatis, sicut gratiam sancti Petri et nostram habere uultis; alioquin iram nostre maleuolentie, seu excommunicationis uinculum non euadetis.

Data Rome decimo tertio Kalendas Aprilis, indictione duodecima.



EPISTOLA LXuII. AD GIRALDUM SISTARICENSEM EPISCOPUM 


Precipit ut ecclesiam Crosciensem quam inuaserat, relinquat, et si quod ius in ea ecclesia se putet habere, ad se ueniat.

GREGORIUS episcopus, seuus seruorum Dei, GIRALDO [Geraldo] Sistaricensi episcopo salutem et apostolicam benedictionem, si obedieris.

Michel presbyter ecclesie Crosciensis [Ocociensis] conquestus est nobis te preafatam ecclesiam, quam ipse iuris sancti Petri esse non dubitas, inuasisse, bona eius diripuisse, presbyteros et clericos cepisse, ac ui contra fas et iura iurare compulisse. Cum uero Ananiam et Sapphiram , propter propria bona que beato  Petro promiserant et non dederunt, mortem incurrisse non ignores, quo instinctu, nisi diabolico, tantam inuasionem presumpsisti? tantam contumeliam intulisti? tantum sacrilegium in apostolorum principem perpetrasti? Quapropter apostolica tibi auctoritate precipimus ut perspectis his apicibus, absque omni occasione uel dilatione, predictam nostram Crosciensem ecclesiam expediens liberam reddas, presbyteros et clericos absolutos, et omnia que inde tulisti sibi restituas, et cum pace et quiete ibi Deo seruire sub beati Petri ditione in tuitione nostra permittas. Si autem te aliquam iustitiam in premissa ecclesia habere existimas, ad nos cito cum prelibatis canonicis nostris uenias, ut iustitiam in presentia nostra recipias. Si autem hoc non feceris, te  apostolica auctoritate excommunicandum noueris.

Data Rome XII Kalendas Aprilis, indictione duodecima.



EPISTOLA LXuIII. AD FROTERIUM NEMAUSENSEM EPISCOPUM. 


Queritur de iniuriis illatis monasterio Sancti Aegidii, et eius abbati, contempta apostolica sede. Iubet ipsum desistere.

GREGORIUS episcopus, seruus seruorum Dei, FROTERIO Nemausensi in prouincia episcopo salutem et apostolicam benedictionem.

Audiuimus olim nostri tempore predecessoris uenerabilis memorie Alexandri te contra iustitiam monasterium Sancti Aegidii, quod idem gloriosus  confessor iuri beati Petri tradidit, usque adeo affecisse iniuriis, ut eiusdem abbatem a Romano pontifice consecratum capere presumeres, spreto rigore canonum, contemptisque priuilegiis ab apostolica sede deriuatis. Unde tunc merito et adhuc dolemus, non dubitantes abbatis contumelias Romane maiestati fuisse illatas. Nihilominus quoque nobis displicet, quod quasi de integro tibi licentiam usurpas prefatum excommunicandi cenobium, cum hoc tibi non licere huius sancte sedis auctoritas authenticorum testetur in datione priuilegiorum. Quapropter precipiendo rogamus, et rogando precipimus, nullius etiam sub obtentu occasione iustitie, siue excommunicando, siue missas celebrando, fratres predicti cenibii presumas inquietare. Si autem illi  in aliquo tibi esse uidebuntur iniusti, uolentes ac potentes non deerimus ad faciendam tibi de ipsis iustitiam. Sin uero, quod absit, nostre exhortationis, imo precepti neglector exstiteris, illos [deest aliquid, ut illos scias, etc.] autem a iugo seruitutis, per auctoritatem que data est apostolo Petro nos eiusdem uicarios, ut Deo libere seruiant, esse absolutos  .

Data Rome XI Kalendas Aprilis, indictione XII.



EPISTOLA LXIX. AD GUILIELMUM DIENSEM COMITEM. 


 Remittit episcopum ab ipsis electum, et a se consecratum, iubetque eos ipsi obedire, precipue in Simoniaca heresi exstirpanda. Minatur ipsi comiti excommunicationem, si ius suum retribuere noluerit episcopo et eius Ecclesie.

GREGORIUS episcopus, seruus seruorum Dei, GUILIELMO Diensi comiti ac uniuersis fidelibus ac subditis Diensis Ecclesie salutem et apostolicam benedictionem.

uenientem ad nos Hugonem episcopum uestrum benigne suscepimus, et, quia uos in electionem eius unanimiter conuenisse audiuimus, episcopali consecratione eum uobis in pastorem ordinauimus; quatenus sub eius regimine spiritualibus instructi disciplinis percepte fidei fructum et gloriam sempiternam consequi, Deo dante, possitis. Expleto igitur in eo ministerii nostri debito, cum omni caritate eum ad uos remittimus, admonentes uos per fidem in qua  redempti et per Christum saluati estis, ut eum debito honore et reuerentia suscipiatis, et omnem in omnibus que ad regimen sui episcopatus pertinent obedientiam et fauorem sibi exhibeatis. Nos enim inter cetera eum sollicite admonuimus ut contra Simoniacam heresim totis erigeretur uiribus, et Ecclesiam sue parochie non prius consecraret, nec consecratas aliter diuinum officium celebrare permitteret, nisi prius absolute a laicorum manibus  suo iuri et episcopali eius prouidentie redderentur. Quamobrem ne quis ei contrarius in exsequendo monita nostra obsistat, apostolica auctoritate sub anathematis comminatione interdicimus. Te autem, predicte comes, singulariter alloquentes, ualde miramur, quod,  postquam prefatum confratrem nostrum instinctu diuine clementie cum consensu aliorum omnium in episcopum elegeras, et fidelitatem sibi ex more feceras, nescio quibus de causis elatus, eo presente, commotionem aduersus eum agere presumpsisti, et postquam ad apostolica limina uenit, clericos et ciues urbis depredatus es, et  quemdam clericum cepisti. Quamuis igitur in hac tanta et tam crudeli presumptione censuram apostolice animaduersionis in te prouocaueris,  rogatu tamen eiusdem episcopi tui adhuc debite ultionis iaculum in te uibrare distulimus. Ceterum ne hec patientia nostra te in audaciam erigat, et nos in culpam neglecte iustitie trahat, apostolica te auctoritate monemus, atque precipimus ut, sine omni dilatione, quecunque aduersus episcopum et Ecclesiam sibi commissam temere et inique commisisti, digna satisfactione emendes, et ulterius nulla eum contrarietate molestare presumas. Alioquin scias episcopum nostrum, apostolica iussione constrictum, te sicut hostem et impugnatorem iustitie a liminibus ecclesie anathematis innodatum uinculis sequestrare. Quod et si ipse  timore aliquo uel gratia pretermitteret, nos tamen tante temeritatis facinus non  relinquemus [forte, relinqueremus] inultum, et episcopus pro negligentia officii sui non leue suscepti ministerii perpenderet sibi imminere periculum.

Datum Rome decimo septimo [X] Kalendas Aprilis, indictione duodecima.



EPISTOLA LXX. AD GUILIELMUM REGEM ANGLORUM  . 


Commendat Guilielmi regis erga se et apostolicam sedem obseruantiam, hortaturque eum ad ecclesiarum defensionem, significat se et Ecclesiam in magnis perturbationibus uersari. Quoddam priuilegium sancti Stephani ratum haberi consulit. Bona sancti Petri in Anglia commendat.

GREGORIUS episcopus, seruus seruorum Dei, GUILIELMO  regi Anglorum salutem et apostolicam benedictionem.

Merore mentis tue, fili dilecte, ex decessu antecessoris nostri beate memorie Alexandri, tui etiam hilaritate ex nostre promotionis certo rumore, absque dubio credimus te ex corde matri tue sancte Romane Ecclesie adherere, eamque totis uiribus, ut debes, diligere. Nam quia eius quasi uiduitate audita grauiter angebaris, consolatione etiam sua de nostri promotione uero gaudio letaris, statumque nostrum te uelle scire per litteras tuas obnixe et humiliter precaris. Affectum boni filii, affectum filii matrem ex corde diligentis, ostendis. Exsequere ergo operibus, fili dilecte, quod ore confiteris:  imple efficaciter quod dicis, ut consentias ipsi ueritati clamanti: Qui diligit me, sermones meos seruabit ; et alibi: Probatio dilectionis, exhibitio est operis. Sermones matris tue hi sunt, et huiusmodi: Iustitie per omnia, cum opportunum est, tu modo insudare non desinas, Ecclesiis tibi ad defendendum commissis sic consulere ut fomenta salutis anime tue conficias, peccatorum maculas deleas, uirtutum odores sic tibi introducas, ut cum Apostolo dicas: Christi bonus odor sumus  . Honorem Dei, et omnia que Dei sunt, tuo et mundanis omnibus preponere consulimus, admonemus et precamur: cum hoc ex certo sit unum, quod neglectum sepius tue dignitatis potestates solet perdere et ad inferos trudere. Hec ideo, carissime, tibi inculcamus, quia inter reges te solum habemus quem pre aliis diligere suprascripta credimus. Statum uerum nostrum, quem te scire suppliciter oras, sic accipe: Nauem inuiti ascendimus, que per undosum pelagus uiolentia uentorum, et impetu turbinum, et fluctibus ad era usque insurgentibus in incerta deiicitur: saxis occultatis, et aliis a longe in altum apparentibus, licet cum periculo, obuiat tamen et ex animo. Sancta quippe Romana Ecclesia, cui licet indigni et nolentes presidemus,  diuersis tentationibus, quamplurimis persecutionibus hypocritarum et hereticorum insidiis et dolosis obiectionibus continue et quotidie quatitur, mundanis uero potestatibus occulte et euidenter per diuersa distrahitur. Quibus omnibus obuiare, et his et quamplurimis aliis summopere cauere, post Deum, et inter homines nostri et officii et cure specialiter horum cura die noctuque coquimur, his et similibus continue diuellimur, licet pro tempore ab huius mundi filiis hec nobis uideantur arridere. Que tamen  mundana coguntur nobis displicere. Sic uiuimus, et, Deo annuente, uiuemus. Priuilegium uero sancti Stephani, de quo mandasti, anime tue salus est, et pro eodem tibi consulimus sic ratum te habere, prout  legati nostri Petrus et Ioannes Minutus canonice obseruandum iudicarunt. Si tamen superabundans aliquid priuilegio tibi uidetur adscriptum, quantum plura pro Deo et sancto Petro, beato Stephano concesseris, tanto maiora in retributione ab his procul dubio habebis. Rebus uero sancti Petri, que in Anglia colliguntur, sic te ut tuis inuigilare admonemus, sic liberalitati tue, ut tua committimus, ut pium et propitium debitorem Petrum reperias, et eum tibi ex debito subuenire admoneas, quem sibi multa te tribuisse non latebit.

Data Rome II Nonas Aprilis, indict. XII.



EPISTOLA LXXI. AD MATHILDEM REGINAM ANGLORUM. 


Commendat eius humilitatem et caritatem, hortatur ut in dies in his magis proficiat, et in uiro suo ea suadeat que ad anime salutem in primis pertinent.

GREGORIUS episcopus, seruus seruorum Dei, MATHILDI regine Anglorum salutem et apostolicam benedictionem.

Auditis nobilitatis tue litteris, liberalitatem tuam, filia dilecta, dilectioni et humilitati inuigilare intelleximus, ex quibus tue salutis indicium et spem certam hilariter accepimus. Non quippe dubitandum de eius salute fore credimus, que humilitati et dilectioni, in qua lex ex toto continetur, ex corde inseruire dignoscitur. Munera hec et similia a te  exspectamus, imo tota mentis desiderio accipere cupimus; ut, que nobilis es sanguine, nobilior uiuas sanctorum morum honestate. Insta uiro tuo: anime utilia suggerere ne desinas. Certum enim est ut, si uir infidelis per mulierem fidelem, ut ait Apostolus , saluatur, uir etiam fidelis per mulierem fidelem in melius augmentatur.

Data Rome, secundo Nonas Aprilis, indictone duodecima.



EPISTOLA LXXII. AD GOTEFREDUM DUCEM 


Arguit quod milites auxilio sancto Petro non miserit, ut promiserat. Monet ut eos mittat.

GREGORIUS episcopus, seruus seruorum Dei, GOTEFREDO  [Gotifredo] duci salutem et apostolicam benedictionem.

Si sic mentis stabilis in apostolorum principis fidelitate maneres sicut nobis promiseras, et ex corde sibi adhereres, multa tibi quasi ex pactione, et uera caritate deberemus; uerum, quia omnes declinauerunt, simul inutiles facti sunt, et, ut Psalmista ait, non est qui faciat bonum, non est usque ad unum [Psal. XIII], uiam multorum aliorum secutus declinasti: ubi est auxilium quod pollicebaris? ubi milites quos ad honorem et subsidium sancti Petri te ducturum nobis promisisti? Sed quia quod beato Petro promisisti non impleuisti, nos licet indigni, qui uicarii eius dicimur, nulla alia tibi promissione adheremus, nisi quia ut Christiano tibi consulere  debemus. Reminiscere patrem tuum multa sancte Romane Ecclesie promisisse, que si exsecutus foret, longe aliter et hilarius de eo quam sentiamus [f., sentimus] tecum gauderemus. De Sardinia uero, quia terminus quem posuimus iam transiit, nichil aliud mandamus, quam quod presentes simul diximus. Denique, si in his que nobis promisisti, uidelicet sancto Petro ex corde adherere, immobiliter perstare uolueris, te sicut carissimum filium habebimus, et tu nos, quanquam indignum, dulcem tamen habebis patrem.

Data Rome, septimo Idus Aprilis, indictione duodecima.



EPISTOLA LXXIII. AD ISEMBERTUM PICTAuENSEM EPISCOPUM. 


Ut in prouinciali concilio metropolitano rationem reddat de monasterio Nobiliacensi [Obilciacensi], quod clerici sancti Hilarii per uim ab eo detineri querebantur: et, si se grauatum sentiat, ad se Romam ueniat.

GREGORIUS episcopus, seruus seruorum Dei, ISEMBERTO Pictauensi episcopo.

Clerici congregationis sancti Hilarii uenire [lege uenere] ad nos, conquerentes super te de Nobiliacensi monasterio. Dicunt enim id iuris sancti Hilarii esse, et a te nulla ratione iustitie detineri: unde etiam prudentiam tuam apostolicas predecessoris nostri Alexandri litteras suscepisse testantur, sed inde iustitiam recipere se non potuisse iterata  reclamatione manifestant. Asserunt quoque predium Campaniacum nomine, te consentiente, a predonibus tuis iniuste deuastari. Addunt insuper se ex antiqua consuetudine cum sanctis reliquiis et plebe sua matricem ecclesiam in rogationibus adiisse, et a canonicis tuis ad contumeliam sibi clausas portas ecclesie et introitum negatum fuisse. Que si ita facta sunt, apostolica auctoritate tibi precipimus ut te representes in concilio episcoporum prouincie uestre metropolitano tuo, et, reddita super his omnibus ratione, ac pura ueritate discussa, iustitiam inde consequenter exhibere non pretermittas. uerum, si hec aliqua occasione renueris, aut te iniuste pregrauari cognoueris, in festiuitate omnium sanctorum cum aliquot clericis sancti Hilarii ad nos uenias, ut  in presentia nostra controuersia uestra diligenter perquisita et cognita legitimum finem, Deo adiuuante, suscipiat; et tam sollicitudo nostra, que multis inuigilat, quam uestra lis deinceps super his causis sopita quiescat.

Data Rome secundo Idus Aprilis, ind. XII.



EPISTOLA LXXIu. AD BELuACENSES. 


Absoluit eos ab excommunicatione precibus episcopi quem offenderant. Monet ut obediant, et ab eo penitentiam suscipiant.

GREGORIUS episcopus, seruus seruorum Dei, clero  et populo Beluacensi, si resipuit, salutem et apostolicam benedictionem.

Quoniam mira et hactenus inaudita fecistis, detestanda et abominanda perpetrastis, et super gentes que ignorant Deum, seuiendo et inhumanas linguas exacuendo, in Deum et in Dominum uestrum presumpsistis, idcirco sancta Romana Ecclesia auctoritate Patrum, sanctione canonum, in uos iaculum anathematis iure contorsit, et pro meritis talibus ac tantis gladium in uos dire animaduersionis euaginauit. Sed postquam filius et confrater noster Guilielmus episcopus uester, paterna pietate rogando pro uobis epistolam suam nobis in tempore synodi direxit, sentientes eum erga uos beneuolum et referentem pro malo bonum, precibus eius moti  solita pietate condescendimus; et, per auctoritatem beati Petri apostolorum principis uos absoluentes, indultam absolutionem continuo uobis per litteras nostras significare destinauimus. Eadem igitur auctoritate beatorum apostolorum Petri et Pauli, et nostra, uos monemus quatenus posthac sibi subditi et obedientes, sicut uestro episcopo, et sancte Romane Ecclesie filio, sitis: et de tanta perpetratione, si penitentiam adhuc non fecistis, eiusdem episcopi uestri salubri consilio sine mora suscipiatis; quatenus spiritus uester saluus sit in die Domini.

Data Rome Idibus Aprilis, indictione duodecima.



EPISTOLA LXXu. AD PHILIPPUM I REGEM FRANCORUM  . 


Monet ut damna Beluacensi ecclesie illata resarciat, et suos antecessores imitetur in defendendis et amplificandis ecclesiis.

GREGORIUS episcopus, seruus seruorum Dei. PHILIPPO regi Francorum salutem et apostolicam benedictionem.

Significasti nobis per litteras et legatos tuos, te beato Petro apostolorum principi deuote ac decenter uelle obedire, et nostra in his que ad ecclesiasticam religionem pertinent monita desideranter audire atque perficere. Quod si ita cordi tuo diuino instinctu affixum est, multum gaudere nos conuenit,  quod eminentia tua ad diuinam prona reuerentiam, que regie administrationis sunt cogitat atque cognoscit. Unde nobilitatem tuam ex parte beati Petri admonemus, et omni caritatis affectu rogamus quatenus Deum tibi placare studeas, et inter cetera que tuum est corrigere, per te illata Beluacensi Ecclesie detrimenta pro magnitudine tui nominis et honoris aliquatenus emendare non pretermittas. Attendere enim te nobiscum et diligenter considerare uolumus, in quanta dilectione sedis apostolice, quantaque gloria et laudibus fere per orbem terrarum antecessores tui reges clarissimi et famosissimi habiti sunt, dum illorum regia maiestas in amplificandis et defendendis Ecclesiis pia ac deuota constitit, in tenendo iustitiam libera ac distracta  permansit. Postquam uero diuina et humana iura subuertendo tanta uirtus in posterioribus cepit hebescere, totius regni gloria, decus, honor et potentia cum peruersis moribus immutata sunt, et nobilissima fama et status regni a culmine sue claritatis inclinata sunt. Hec quidem et alia talia frequenter, et, si oportet, aspero etiam sermone tibi inculcare, suscepti nos officii cura compellit: quoniam licet uerbum predicationis abscondere et uspiam tacere non sit nobis tutum aut liberum, tamen quanto dignitas est amplior et persona sublimior, tanto propensiorem curam et clamoren pro eius rectitudine nos habere conuenit, admonente nos Domino per prophetam dicentem: Clama, ne cesses, quasi tuba  exalta uocem tuam ; precipue cum uirtus Christianorum principum in eiusdem regis castris ad custodiam Christiane militie nobiscum conuenire debeat. Ut igitur eorum quorum es successor in regno nobilitatis et glorie apud Deum et homines singularis et indiuiduus heres existas, uirtutem illorum summopere te imitari, et, iustitiam Dei totis uiribus exsequendo, ecclesias quantum potes restaurare et defendere exhortamur: quatenus omnipotens Deus dextera uirtutis sue, et hic regni tui gubernacula protegat et exaltet, et coronam sempiterne glorie in futura remuneratione donet.

Data Rome Idibus Aprilis, indictione XII.



EPISTOLA LXXuI. AD HUMBERTUM LUGDUNENSEM ARCHIEPISCOPUM. 


Episcopum Matisconensem commendat, et ad Ecclesiarum defensionem hortatur.

GREGORIUS episcopus, seruus seruorum Dei, HUMBERTO Lugdunensi archiepiscopo et eius suffraganeis episcopis salutem et apostolicam benedictionem.

Confratrem nostrum [uestrum] Matisconensem episcopum, quem interuenientibus quibusdam rationabilibus causis ordinauimus, ad uos cum nostris litteris et apostolico sigillo mittimus, quatenus de suscepto sacerdotalis officii ordine et honore non incerta uobis signa et indicia referat. Cui quanquam uos debitam et fraternam dilectionem prompte exhibere  non dubitemus, addere sibi tamen et nostre ad uos commendationis quasi priuilegium oportere perspeximus, quatenus ei tanto accumulatior inter uos caritas enitescat, quanto ex uinculo uestre fraternitatis et respectu apostolice reuerentie coniunctior et eminentior eum causa commendat. Quapropter rogamus uos, et admonemus in Domino, ut eum plene dilectionis affectibus, et digna congratulatione suscipiatis, et ad regendam sibi commissam Ecclesiam, eiusque iura retinenda, et, ubi opus fuerit, recuperanda, cum omni cura et studio, que potestis consilia et adiutoria conferatis. Nam quanto his temporibus pro peccatis nostris Ecclesia seuioribus usquequaque concutitur perturbationibus, tanto sollicitius nos ad defensionem earum nostra  consilia et quas possumus uires adunare debemus; quatenus contra tanta pericula fortiores in militia Christi et fraternis negotiis, mutuis sustentationibus sustinere, Deo adiuuante, ualeamus.

Data Rome decimo septimo Kalendas Aprilis, indictione duodecima.



EPISTOLA LXXuII. AD BEATRICEM ET EIUS FILIAM MATHILDEM. 


 Laudat humilem penitentiam episcopi Argentini, et eas arguit, quod uenientem Romam iniuste detinuerint. Mandat ut solutum Mediolanum usque dirigant. Placentino et aliis Longobardie episcopis pro necessitate concessam confirmandi licentiam asserit. Reddit nonnullorum actorum suorum, de quibus murmurabatur, rationem.

GREGORIUS episcopus, seruus seruorum Dei, duci BEATRICI et eius filie Mathildi salutem et apostolicam benedictionem.

Cum Propheta testetur quod omnipotens Deus, quem imitari iubemur, cor contritum et humiliatum non spernat , nos quidem qui peccatores sumus, etsi contritionem cordium in aliis non satis plene respicimus, cognita tamen dissimulare, et quasi pro nichilo computare non debemus. Guarnerius Argentinensis episcopus, postquam peccatis facientibus decorem sui ordinis indigne tractauit, uocatus ad correctionem a domino nostro uenerande memorie Alexandro papa, solus inter omnes Teutonice  terre episcopos, quorum multi non solum carnali scelere, sed etiam simoniaca labe fedati, itidem uocati sunt, apostolorum limina petiit, locum iudicii in humilitatis forma preuenit, et ueritus apostolicam uirgam annuntiando et cogitando pro peccatis suis in faciem procidit. Apostolica igitur tum censura correptus iam nunc apostolicam uenit expediri clementiam, et cum tanta fatigatione, sicut audiuimus, ieiunando pariter, et plerumque pedes eundo, compunctionem suam et obedientiam demonstrauit, ut confratres nostri pro competentia horum temporum miserendum sibi fore dignum estimarent et decernerent: cui quanquam episcopalis officii redintegrationem ad uota sua non concessimus, exercere tamen in illo rigorem canonicum hoc in  tempore quid referret, cum fortasse, hoc amoto, locum eius non alius possideret, nisi qui plurimum pecunie dare posset? Ceterum quod uos fecistis in eum, quam inhonestum uobis, quam mihi uerecundum, quamque beato Petro et apostolice sedi contumeliosum sit, queso, cum animis uestris reputate, ut in quibus peregrinorum his in partibus tutissima debet esse defensio, inopinata pericula lateant, et nostra, qui hoc aliis principibus prohibemus, in hac re quasi consentanea pro familiaritate uestre dilectionis uoluntas arguatur: presertim cum eumdem fratrem per litteras nostras non sine magna fiducia uobis commendauerimus. Quamobrem nobilitatem uestram multum rogamus et admonemus ut, iniurias eius quantum potestis demulcentes, cum omni beneuolentia  et manifesta caritatis exhibitione eum abire dimittatis, et, sicut in supra memoratis rogauimus litteris, tutum sibi usque ad domnum Erlembaldum [Erbombaldum] Mediolanensem ducatum prebeatis: scientes eum per epistolam nostram esse commonitum ut nullatenus super hac re contra uos aut uestros aliquid moliatur aduersi. Dionysio uero Placentino, et aliis episcopis Longobardie, qui ad nos uenerant, nichil de episcopali officio, nisi confirmari pueros pro necessitate concessimus: sed totius negotii frena ita retinemus in manu, ut aut correctis de uenia, aut pertinacibus non sit desperandum de pena. Quia uero ex caritate, et pro reuerentia sancte Romane Ecclesie, uos de talibus aduersum nos murmurasse credimus, memores domni  et patris nostri beati Petri apostolorum principis, qui murmurantibus aduersum se discipulis satisfacere non dedignatus est, uobis quoque rationem de factis nostris non inuiti reddimus, in eodemque quanta uis dilectionis, qua uobis adstringimur, non alia uobis adhuc certiora signa dedimus. Neque uero nos fugit quam diuersa de nobis hominum opinio sit et iudicium, dum in eisdem causis et actibus alii nos credulos, alii nimium mites esse dicunt. Quibus profecto, nil uerius, nil rectius respondendum uidemus, quam quod ait Apostolus: Mihi autem pro minimo est, ut a uobis iudicer, aut ab humano die . Deus autem omnipotens, qui uerus inspector est cordium, doceat nos et uos facere uoluntatem  suam, et ponat legem suam in medio cordis nostri.

Data Rome XuII Kal. Maii, indictione XII.



EPISTOLA LXXuIII. AD WRATISLAUM BOHEMORUM DUCEM. 


Commendat Pragensem episcopum de obiectis criminibus satis purgatum sue Ecclesie restitutum. Causas inter ipsum Pragensem et Morauensem episcopum, nec non que inter ipsum ducem et episcopum Pragensem agitabantur, in proxima synodo ait se determinaturum.

GREGORIUS episcopus, seruus seruorum Dei, WRATISLAO Bohemorum duci salutem et apostolicam benedictionem.

 Frater tuus Larmirus [forte Ieromirus, ut supra ep. 60, et sic Mutin.] Pragensis episcopus, ad apostolorum limina ueniens, conspectui nostro ea que oportuit se humilitate presentauit, et de obiectis sibi quedam confitens, congruam inde satisfactionem obtulit: quedam uero denegauit, et in hunc modum se purgando remouit, uidelicet, quod ipse Ioannem Morauensem episcopum non percusserit, neque seruientes eiusdem episcopi decapillari, aut barbas eorum abradi preceperit, aut occasione subterfugiendi synodum inducias per legatum suum petierit. Nostre igitur dilectioni plene reconciliatum, et restituto sibi omni episcopali officio ad propriam sedem cum litteris nostris et apostolico eum sigillo remisimus, commendantes cum tue nobilitati,  ut, omni inter uos odio et inimica emulatione sublata, fraterno corde eum diligas, et episcopalem in eo dignitatem, sicut dignum est, ueneranter inspicias, et quecunque iuris Ecclesie sibi commisse sunt, uel quolibet modo ad eum iuste pertinent, tam tu ipse ei concedas, quam omnes qui sub tua potestate sunt sine contradictione sibi reddere facias. De causa uero que inter eum et Morauensem episcopum tandiu protracta est, propter illius absentiam, ita statuimus, ut in futura synodo ambo episcopi aut ipsi ad nos ueniant, aut tales nuntios mittant, quibus presentibus, et causam ex utraque parte rationabiliter exponentibus, nos sine omni ulterius dilatione puram super hac re iustitie diffinitionem inferre, et contentionem eorum decidere, Deo fauente,  possumus: ubi etiam legatos tuos interesse multum cupimus; quatenus et ipsi tua uice ad indagationem ueritatis nos adiuuent, et testes nostre definitionis existant. Terram uero unde inter episcopos lis est, Morauensem episcopum interim tenere decreuimus. Preter hec supra memoratus frater tuus conqueritur super te, quod prepositura et castro sancti uinzlai [uenceslai] debitam sibi potestatem et iustitiam penitus auferas. Unde excellentiam tuam paternis affectibus rogamus et admonemus ut, si te iniurias ei in hac re irrogare cognoscis, respectu diuini timoris, cui rationem de factis tuis in districto  iudicio redditurus es, gratuita bonitate tua ad iustitiam redeas, et fratri que sua sunt sine omni contrarietate dimittas. Sin uero clamor eius inter uos sedari nequeat, in prefato termino future synodi legatos tuos, uel hac de causa ad nos transmittere non pretermittas, quatenus, inquisita et percognita ueritate, ex utraque parte quod iustum fuerit ualeamus decernere, et aliquando fraterna pace et concordia uos, opitulante Deo coniungere.

Data Rome decimo sexto Kalendas Maii, indictione duodecima.



EPISTOLA LXXIX. AD ANNONEM COLONIENSEM ARCHIEPISCOPUM. 


 Queritur quod nullas ad se litteras post adeptum pontificatum dederit.

GREGORIUS episcopus, seruus seruorum Dei, ANNONI  Coloniensi archiepiscopo salutem et apostolicam benedictionem.

Quanta caritate Romane Ecclesie Coloniensis in omnibus obsequendo coniuncta fuerit, dignitas uobis collata testatur. Que nimirum caritas adeo in te uidetur tepuisse, ut ex eo quo suscepte administrationis laborem subiuimus, nullas uisitationis tue preter has nuperrime missas litteras receperimus: cum id nobis uisitationis frequentius impendendum putemus, qui, ob recordationem discipline, qua tempore antecessoris nostri in Ecclesia Coloniensi enutriti sumus, specialem sibi inter ceteras occidentales Ecclesias dilectionem impendimus, et,  sicut adhuc Romane Ecclesie filii testantur, tempore beati Leonis pape Treuirensi episcopo pro honore Ecclesie uestre, quod idem beatus Leo egre tulit, uiribus totis restitimus. Sed his nostris studiis debite dilectionis non exhibentes uicissitudinem, merito uos non solum negligentie, sed quasi promouende litis arguere possumus, iuxta illud: qui non est mecum, aduersum me est ; licet hanc litem uirga apostolice correctionis, Deo auxiliante, nobis facillimum sit dirimere. Si enim honorem beati Petri, non in totum, sed in partem Colonie, et non Rome probauerimus te diligere, tu nos quoque in totum, neque in partem poteris habere. At si ex negligente sollicitum, et ex tepescente calidum te amor et reuerentia matris tue sancte Romane fecerit,  non in partem, sed in totum communis piscatoris nostri gratiam, nostramque dilectionem sine dubio obtinebis.

Data Rome decimo quarto Kalendas Maii, indictione duodecima.



EPISTOLA LXXX. AD ANICIENSES. 


Precipit ut Stephano eorum episcopo obediant.

GREGORIUS episcopus, seruus seruorum Dei, ANICIENSI clero et populo salutem et apostolicam benedictionem.

 Stephanus electus uester [noster male, credimus] ea qua debuit apostolicam sedem humilitate requisiuit, et manum suam manui nostre dando se Romane Ecclesie obediturum promisit, ac per hoc gratiam eius, quam antea uisus fuerat perdidisse, recuperauit. Quem quia Ecclesiam uestram prudenter defendisse, et Simoniacum Stephanum et inuasorem studio suo expulisse probauimus, regimen totius episcopatus uestri sibi commisimus, eo tenore ut, quousque ad nos redeat, de pontificali officio se non intromittat, sed quemcunque uoluerit episcoporum religiosorum patrie uestre, ea que ad episcopale officium pertinent, facere commoneat. uos itaque apostolica auctoritate admonemus ut sibi debitam in omnibus reuerentiam exhibeatis, et ad defensionem  Ecclesie uestre adiutorium uestrum fideliter impendatis: quatenus, expulsa simoniace heresis de medio uestrum omni contagione, legalem pontificem habeatis, et puram Christo Domino nostro, et beate Marie genitrici eius, seruitutem impendatis.

Data Rome decimo tertio Kalendas Maii, indictione duodecima.



EPISTOLA LXXXI. AD UDONEM TREuIRENSEM ARCHIEPISCOPUM. 


 Ut uirdunensem episcopum uice sua increpet de neglecta apostolice sedis auctoritate, eumque moneat, ut monasterium sancti Michelis ad communionem restituat. Si quid uero sui iuris pretendat, in conuentu episcoporum, uel coram summo pontifice, requirat. Quod si parere negligat, ipse archiepiscopus auctoritate propria dictum monasterium ab interdicto absoluat, et episcopum Romam uenire commoneat.

GREGORIUS episcopus, seruus seruorum, Dei, UDONI Treuirensi archiepiscopo salutem et apostolicam benedictionem.

Confrater noster Theodericus uirdunensis episcopus, ut sepe nobis relatum est, habitatores loci apud monasterium quoddam sancti Michelis infra parochiam suam, ad quasdam nouas consuetudines sua uirtute et potentia flectere et cercere diu conatus est, uidelicet ut cum litaniis maiorem ecclesiam, hoc est suam episcopalem sedem, simul congregatis singulis annis uisitarent. Quod cum illi inusitatum, ne forte ad alterius [forte, id alterius daret,  HARD.] noue exactionis occasionem darent, pati renuerent, diuinum ibi officium fieri penitus interdixit. Ex qua re cum episcopus apostolicas iam ante litteras recepisset, commonitus ut locum absolueret; et nichil inde, nisi quod canonicum et iustum foret, exigeret; uerba quidem non plene conseruate materie parum modeste notauit, sed uoluntatem, et cognitam magistre [fort., nostre] intentionis sententiam omnino neglexit. Unde nec nos quidem de eius obedientia, si priuatim loquimur, multum confidentes, fraternitatem tuam apostolica auctoritate monemus ut, ex nostra et tua parte conuocatis et  coniunctis tibi suffraganeis episcopis, uidelicet Herimanno [Hermanno] Metensi, et Popone Tullensi, prefatum episcopum ad colloquium nostra uice conuoces, indicans sibi nos non equo animo neglectam ab eo sedis apostolice reuerentiam accepisse: pariterque eum admonemus ut predicto loco communionem sacrosancti et diuini ministerii reddat. et si quid iustitie se confidit habere, concesso prius eisdem hominibus tanto tranquillitatis tempore, quanto eo uiolenter adstrinxit, postea aut in conuentu religiosorum episcoporum, aut in presentia Romani pontificis, que sui iuris estimat, ordinate requirat. Neque enim ad hoc prelati sumus, ut nostre commissos prouidentie potenter magis quam iuste tractemus. At si ille hec nostra parte procuranda  monita adimplere spreuerit, tibi iniungimus ut, apostolica fultus auctoritate, una cum confratribus tuis antesignatum locum ab omni interdictione et excommunicatione absoluas, et, eadem auctoritate presbyteris ibidem consistentibus ad celebrandum diuinum officium roboratis, episcopum, ut nobis de pertinacia sua et contemptu nostro respondeat, ex parte beati Petri, et nostra, per illum  apostolica preceptione commoneas. Has uero litteras nostras idcirco aperte significari fecimus, ut tam uiridunensi [uirdunensi] quam ceteris episcopis ostense, commisse tibi procurationis et auctoritatis certitudinem prebeant.

Data Rome secundo Nonas Maii, indictione duodecima.



EPISTOLA LXXXII. AD UNIuERSOS CHRISTIANOS. 


Excommunicatos denuntiat omnes qui detinent bona Augensis  monasterii collata ab Alberto Simoniaco.

GREGORIUS omnibus ad quos littere iste peruenerint, etc.

Quanquam ad propulsandas omnium Ecclesiarum et uenerabilium locorum iniurias, ex debito officii nostri, et uniuersali prouidentia, quam per beatum Petrum apostolorum principem licet indigni suscepimus, sollicite nobis inuigilandum et elaborandum esse noscamus; his tamen locis apostolice auctoritatis  opem et scutum impensius circumferre dupliciter quodammodo compellimur, que et in generali sancte Romane Ecclesie membrorum continentia ceteris cequantur, et singularis patrocinii priuilegia pre ceteris sortiuntur. Et quibus quoniam Augense monasterium huic sancte et apostolice sedi quadam principali et indiuidua coheret linea, de dispersione bonorum eius ualde dolentes, quid dominus et antecessor noster Alexander uenerande memorie papa inde decreuit recolere et sententiam nostre confirmationis in idipsum omnibus, ad quos huius epistole nostre notitia peruenire poterit, destinauimus indicare. Postquam predictus dominus  noster papa Robertum Simoniacum, et inuasorem eiusdem monasterii, nullis admonitionibus, nullisque minis ad hoc flectere potuit, ut uel abbatiam dimitteret, aut pro reddenda ratione sui introitus apostolico se conspectui presentaret, cognita ueritate, quod relicta alia abbatia ad hanc pretio anhelasset, synodali iudicio eum anathematis iaculo, nisi resipisceret, percussit, et sub eadem censura omnibus accepta ab eo beneficia ad prefatum cenobium pertinentia penitus interdixit, cunctaque ab eo disposita apostolica preceptione cassauit, atque hec eadem per epistolam episcopo Constantiensi publice predicanda, et per episcopatum suum diuulganda mandauit. Itaque, miserante Deo, factum est ut ille ab insana occupatione abbatie desisteret,  sed non ut fautores eius, contra Deum et iustitiam, accepta ab eo monasterii bona relinquerent. Quapropter, quoniam illa principali et heretica peste depulsa carissimum sancti Petri filium Ecardum ex ipsa congregatione a confratribus electum, et a nobis diligenter examinatum, abbatem ibi, auctore Deo, consecrauimus, cupientes ut monasterium post longas et multas tribulationes iam ad quietem et monastice religionis cultum redeat, simili modo omnibus qui a sepe fato Roberto pro defendenda eius nequitia, aut exhibenda sibi fidelitate, bona abbatie in beneficia adepti sunt, sub anathematis districtione et animaduersione interdicimus. Nam cum ille talium institutionum auctor et distributor in  loco ad quem heretice aspirauerat permanere non potuit; quibus legibus, aut quo iure isti sibimet uindicabunt, quod sacrilega conuentione ceperunt? Unde etiam omnibus Christi fidelibus, qui hec cognouerint, apostolica auctoritate precipimus ut eos in nulla penitus Christiane communionis participatione recipiant, dum iniquitatis et mortis sue pretium diabolica auiditate et temeritate possident.

Data Rome octauo Idus Maii, indictione duodecima.



EPISTOLA LXXXIII. AD ALPHONSUM REGEM CASTELLAE. 


 Commendat episcopum Paulum, quem stuatosum erga sedem apostolicam cognouerat. Monet regem ut antiquam eius episcopatus sedem reparare uelit.

GREGORIUS episcopus, seruus seruorum Dei, ALPHONSO [Idelphonso] regi Hispanie, et episcopis regni illius, salutem et apostolicam benedictionem.

Notum uobis esse uolumus, nunc fratrem nostrum et episcopum Paulum, cognomento Monio [Monito], ad apostolorum limina et nostram presentiam uenisse, et, post redditam rationem earum rerum [de] quibus eum appellauimus, sicut dignum erat, in nostram communionem et dilectionem receptum fuisse. Romanum ordinem in diuinis officiis, sicut ceteri Hispani episcopi qui synodo interfuerunt, se celebraturum, et ut melius poterit obseruaturum  promisit. De cetero, quoniam ad presens omnia que secum habuimus pleniter expedire et determinare non potuimus, ad futuram synodum eum ad nos iterum reuerti precepimus, et super hac re ab ipso prompte obedientie sponsionem accepimus. Quapropter remittentes eum cum litteris nostris caritati uestre commendamus, quatenus et uos una nobiscum eum diligatis, et secum atque inter uos uinculo pacis Christi, in quo per ipsum ad fidem uniti, et in sortem hereditatis glorie Dei electi estis, coniuncti firmiter persistatis. Te uero regem ut dilectissimum filium rogamus et admonemus ut, considerans, et ante mentis oculos ponens quam in districto iudicio de commissa tibi administratione rationem redditurus es, regni tui gubernacula in  tenenda equitate exornare studeas, et huic episcopo antiquam sui episcopatus sedem reparare ac stabilire cum Dei adiutorio modis omnibus insistas. Deus autem omnipotens ad omnia que sibi beneplacita sunt cor tuum dirigat, et ea te in presenti uita promereri faciat, unde postmodum sempiterna retribuat.

Data Rome septimo Idus Maii, indictione duodecima.



EPISTOLA LXXXIu. AD HERIMANNUM EPISCOPUM BAMBERGENSEM 


Significat se commisisse uices suas episcopo Metensi in causa ipsius episcopi Bambergensis. Monet ut ei pareat, et que recta sunt agat.

 GREGORIUS episcopus, seruus seruorum Dei, HERIMANNO [Hermanno, et sic semper] Bambergensi episcopo salutem et apostolicam benedictionem.

Charissimus confrater noster Herimannus Metensis episcopus, nobiscum per dies aliquot commoratus, multum nos pro te rogauit, multasque et intimas pro causa tua supplicationes effudit, referens nobis de te nonnulla, quibus in spem tue correctionis non parua cordi nostro est oborta letitia. Quapropter consilium, quod ad salutem tue et anime nostre, quodque ad utilitatem Ecclesie cui prees, aptissimum nobis uisum est, in experientia fraternitatis sue posuimus, iniungentes et committentes sibi ut, apostolica fultus auctoritate, uicem nostram in causa tua explere debeat, si modo ad obediendum  his que quasi ore nostro tibi proposuerit te paratum inueniat. In cuius prudentia, quoniam ad bene monendum te promptam et sufficientem uoluntatem esse non dubitamus, nos quidem e multis hoc fraternitati tue sollicite attendendum et pensandum scribimus, quod ad finem uite quotidie appropinquas, et extremum diem, quem tamen nescis quam cito ueniat, certus exspectas. Ideoque, frater, debita sollicitudine te admonemus ut horrendum examen et ineuitabile iudicium districti iudicis ante oculos ponas, et faciem illius ea conscientie tue confessione et operum conuersatione preoccupare festines, quatenus in conspectu diuine presentie, cuius oculis omnia nuda et aperta sunt, non te culparum  timor, et uerecundia deprimat, sed leta recipienda pro bonis actibus retributionis fiducia manifestum et imperterritum reddat.

Data in expeditione ad montem Ciminii [Ciminium], secundo Idus Iunii, indictione duodecima.



EPISTOLA LXXXu. AD AGNETEM IMPERATRICEM. 


Gratias agit quod Ecclesie concordie consulat, et Henricum regem Ecclesie communioni restituendum curet. Hortatur ut persistat. Se pro Christi Ecclesia ualde laborare significat, eaque in re Beatricem et Mathildem multo sibi esse adiumento.

GREGORIUS episcopus. seruus seruorum Dei, AGNETI Christianissime [Christiane] imperatrici salutem et  apostolicam benedictionem.

Gaudemus et exsultamus in Domino, quod lumen uestre operationis ad nos usque resplenduit, et fructus uestre fatigationis, etsi non ad uota uestra plene cumulatus, Deo tamen ad laudem et gloriam, nobis ad letitiam, uobis ad coronam perfecte remunerationis excreuit. Neque enim nostra spes ideo coarctari aut submitti debet, si desiderium uestre sanctitatis facultatem intentionis explende non habuit; quoniam apud Deum perficit omnia, qui uoluntatem gerens integram, quantum potuit operari non desiit. Scimus equidem quod pro pace et concordia uniuersalis Ecclesie multum laboratis, et omnia que pontificatum et imperium glutino caritatis astringere ualeant, amplius quam dici possit concupiscitis,  et indefessa sollicitudine queritis. Quorum quidem, quod maximum est, et unitati dilectionis coniunctissimum, iam peregistis, uidelicet filium uestrum Henricum regem communioni Ecclesie restitui, simulque regnum eius a communi periculo liberari: quoniam illo extra communionem posito, nos quidem timor diuine ultionis secum conuenire prohibuit: subditos uero sibi quotidie eius presentia quasi necessitas quedam in culpa ligauit. Ad cetera uero que leuiora sunt, licet paupertatem [f., pietatem] uestram promptam esse non dubitemus, per fiduciam tamen quam in Christo habemus, gloriam uestram ut iugiter tam sanctis studiis instet, propter reuelationem gaudii uestri quodammodo exhortari impellimus, scribentes uobis,  et sub omni certitudine notificantes prefato filio uestro uestra consilia uestraque multum merita profuisse, et quam misericorditer eum diuina respiciat clementia, uestram adhuc beatitudinem cum gratulatione uisuram esse. Hoc autem unde uel qualiter nobis compertum sit, cum uestram, miserante Deo, presentiam uiderimus, patenter indicabimus. De cetero sciat eminentia uestra nos his temporibus pro causa beati Petri apostolorum principis in labore non paruo positos, et uestram in omnibus  Beatricem, nec non et communem filiam nostram Mathildim diu noctuque in nostro multum adiutorio desudare, utpote uos sequentes, uos sicut dominam et magistram discipule fideliter imitantes. Per uos itaque nouum exemplum antique letitie, per uos, inquam, ille mulieres olim querentes Dominum in monumento, sepe nobis ad memoriam redeunt. Nam sicut iste pre cunctis discipulis ad sepulcrum Domini miro caritatis ardore uenerunt, ita uos Ecclesiam Christi, quasi in sepulcro afflictionis positam, pre multis, imo pene pre omnibus terrarum principibus, pio amore uisitatis, et ut ad statum libertatis sue resurgat, totis uiribus annitentes, quasi angelicis instructa responsis ceteros ad suffragium laborantis Ecclesie prouocatis. Unde et reuelationem  superne glorie, et eterne uite, que est in Christo Iesu, non dubie exspectabitis, et consortes mulierum illarum presentiam Saluatoris nostri inter angelorum agmina pace perpetua fruentes, ipso protestante [prestante, et sic in Mutin.] inuenietis. Quod autem de filia uestra Mathildi nos rogatis, gratanter accepimus, collaudantes sanctitatem uestram quod tanta uobis de salute illius cura est; que quidem in uos omni desiderio et fidelitatis affectu cor et animam suam effundit, gloriam uestram quasi gaudia proprie salutis exposcit. Ac nos quidem pro ea libenter oramus; et, licet orationes nostras nostra Deo parum commendent merita, suffragante tamen pietate Petri, cuius serui sumus, eas in conspectu Domini non omnino uacuas esse confidimus.  uestram igitur commendationem digna ueneratione suscipientes, itidem uos, ut illius et nostri memoriam in uestris rogamus orationibus faciatis, et mutuis nos apud Deum iuuemus intercessionibus; quatenus hic in Christo connexa caritas unam et communem nobis in regno Patris nostri, ipso prestante, sedem pariat et letitiam.

Data in expeditione ad Sanctum Flauianum [Fabianum] decimo septimo Kalendas Iulii, indictione duodecima.

 In hoc primo anno pontificatus sui, ipse dominus Gregorius papa constituit et consecrauit archiepiscopos et episcopos per diuersa loca. In Sardinia prouincia Iacobum archiepiscopum Calaritanum, Constantinum archiepiscopum Turrensem;  quibus pallia cum priuilegiis dedit. Brunoni episcopo ueronensi pallium cum priuilegio, et Nacho concessit. Ioannem Soranum episcopum consecrauit. Item in marchia Firmana Irasmundum ualuensem, Teuzonem Teatinum, Leonem episcopum in Campania Aquinensem, Hugonem in Burgundia Diensem, Landericum item in Burgundia Matisconensem, Guilielmum in Maritima Massanum. Celebrauit Rome synodum, in qua, inter cetera que ibi gesta sunt, excommunicauit atque anathematizauit Robertum Guiscardum  ducem Apulie et Calabrie atque Sicilie, cum omnibus fautoribus suis, quousque resipisceret.



LIBER SECUNDUS REGISTRI. Anno Dominice Incarnationis millesimo septuagesimo quarto, indictione duodecima  .



EPISTOLA PRIMA. AD EPISCOPOS ET ABBATES BRITANNIAE. 


Precipit ad synodum ueniant, et incestam copulationem subditis suis prohibeant.

GREGORIUS episcopus, seruus seruorum Dei, uniuersis episcopis et abbatibus Britannie, salutem et apostolicam benedictionem.

Suscepti nos officii cura compellit omnium Ecclesiarum sollicitudinem gerere, et ut fidei documenta, ac sacre Scripture regulas recte teneant, uigilanti circumspectione perquirere ac docere. Quoniam igitur inter uos sanctorum Patrum decreta et ecclesiastice religionis statum non ea qua oportet aut obseruari diligentia aut studio tractari intelligimus, per eam quam beato Petro apostolorum principi debetis  obedientiam uos inuitamus, et nostra apostolica auctoritate monemus ut ad synodum, quam in secunda hebdomada quadragesime, Deo auctore, in apostolica sede celebrare destinauimus, omni penitus fictitia occasione remota, conueniatis; quatenus, adiuuante Deo, una uobiscum, et cum alia frequentia uestri ordinis, que nostre dispensationis et Christiane religionis ordo requirit, perspicaci studio adinuenire et exsequi ualeamus. uidetis enim quod in maligno iam totus mundus est positus, et communis nostra mater Ecclesia tanto ardentius contra antiquum hostem nos inuitat surgere, quanto hec tempora plura aduersum nos diabolice fraudis arma demonstrant et bella prorupisse. Interim uero  hoc precipue studium habetote, ut quod de incesta copulatione per litteras nostras hominibus terre uestre mandauimus, episcopis dico, unusquisque in sua parochia subditos suos sedula predicatione commoneatis, minores ad emendationem tanti criminis canonica uos ipsi districtione cercentes. De maioribus uero qui corrigantur, quiue in obstinatione permaneant, tempore prelibati concilii certa nobis relatione nuntiantes; quatenus et obedientes apostolica missione a culpa soluantur, et rebelles synodali iudicio, anathematis continuo uinculis innodentur.

Data Laurenti quinto Kalendas Septembris, indictione duodecima  .



EPISTOLA II AD ISEMBERTUM PICTAuENSEM EPISCOPUM. 


Arguit de contemptu apostolice sedis, et de iniuriis in apostolicos legatos illatis; mandat ut coram se compareat; interim eos, quorum ministerio ad hec usus est, excommunicatos declarat.

GREGORIUS episcopus, seruus seruorum Dei, ISEMBERTO Pictauensi episcopo.

 Cum de te et factis tuis cogitare incipimus, de tam immoderata presumptionis tue audacia nequaquam satis admirari possumus, quoniam, sicut boni ad incrementa bonorum operum fideli desiderio nituntur, ascendere, ita tu, et, heu! ampliori cupiditate perquisita, malefaciendi studia culpis tuis cumulum iniquitatis indesinenter anhelas adiicere. Interdictus enim a legatis apostolice sedis, officium episcopale usurpare presumpsisti, inobedientie crimen et contemptum apostolice auctoritatis incurrere non erubuisti. Postea uero et eodem legato nostro Amato episcopo Ellorensi [Eborensi], et magistro tuo uidelicet Gozelino archiepiscopo Burdigalensi, una cum ceteris religiosis uiris, pro faciendo diuortio Guillielmi Pictauensis comitis et propinque sue, quam  pro uxore tenebat, his, inquam, sub apostolica obedientia pro negotio tam graui, tam Christiane religioni necessario congregatis, conuentum illorum per milites tuos nefarie perturbasti; quippe qui perruptis monasterii claustris et foribus in consessum irruentes, archiepiscopum et legatum nostrum multa turpitudine dehonestauerunt; reliquos uero minis, conuiciis ac uerberibus, multisque contumeliis afflixerunt; unde apostolica tibi auctoritate precipimus ut ante festiuitatem sancti Andree presentiam tuam super his responsurus nostro conspectui exhibere nullatenus pretermittas. Quod si aliqua, nisi forte necessaria et ineuitabili occasione te subtraxeris, ab omni etiam sacerdotali officio te priuatum et sacre communionis participatione sequestratum  esse noueris. Eos uero per quos tantum facinus effecisti, tam laicos quam clericos, a corpore et sanguine Domini, et omni diuino officio, usquedum tu ad satisfactionem uenias, apostolica auctoritate repellimus, et tibi sub periculo ordinis tui, et omnibus hoc sine mora notifices precipiendo mandamus.

Data Tiburi quarto Idus Septembris, indictione incipiente decima tertia.



EPISTOLA III. AD GUILIELMUM PICTAuENSEM COMITEM. 


 Commendat eum, quod dimiserit consanguineam quam in uxorem acceperat. Iubet ne eam secum habitare permittat. Significat se Romam Isembertum Pictauensem episcopum euocasse. Postremo eius obseruantiam erga apostolicam sedem laudat.

GREGORIUS episcopus, seruus seruorum Dei, GUILIELMO Pictauensi comiti salutem et apostolicam benedictionem.

Omnipotenti Deo laudes et gratias referimus, qui cordis uestri interiora penetrans ad amorem et timorem suum uos inclinauit, et ad obedientiam mandatorum  suorum, superato carnis desiderio, confirmauit. Scimus equidem quoniam quod in presenti uita nobis [forte uobis] dulcissimum fuit, exigente iustitia, reliquisti, dum pro reuerentia Christiane religionis ab uxore uestra, quoniam propinqua consanguinitate uobis est, uos separare consensistis. uerum quanto grauiori certamine libidinem animi uestri uicistis, et ad legem Dei districtius uos humiliastis, tanto sublimiorem gloriam infinita remuneratione uobis paratam esse procul dubio sperare debetis. Quapropter et nobis multo uberior letitia crescit, quoniam in hac correctione uestra certa spes uestre salutis intelligitur, et ea que semper in domo uestra fuit, miserante Deo, generositas conseruabitur. Ex hoc enim nobilitas generis ualde corrumpitur,  cum proles non de legitima coniugii permistione generatur. Atque eo minus eminentia uestra, quod tam acriter uobis institimus, mirari debet, quoniam Romana Ecclesia, que domum uestram, uos, totamque prosapiam uestram, singulari et egregia semper caritate dilexit, in tanto uos iacere periculo pati non potuit. Ceterum quod domi illam in uestra potestate usque ad futuram synodum morari cupitis, licet soror uestra, quam ut matrem diligimus, inde nos interpellauerit, consentire non audemus; scientes diabolicam fraudem hominibus maxime uetita repertis occasionibus precipua calliditate suggerere. Proinde ita eam a uestra uicinitate penitus remoueri et elongari facite, ut uestra correctio, et oblata Deo reuerentia, omnibus sit in  exemplum, et salutem uestram nulla ualeat diabolus sagacitate turbare. De cetero scitote Pictauensem Isembertum episcopum, nisi ante festiuitatem sancti Andree ad nos de presumptione sua rationem redditurus ueniat, ab omni episcopati et sacerdotali officio, et ipsa sacre communionis participatione esse priuatum. Quod autem ad seruitium sancti Petri promptam uos habere uoluntatem mandastis, gratanter accepimus, sed determinate uobis aliquid de expeditione scribere ad presens non satis discretum fore preuidimus; quoniam rumor est in transmarinis partibus Christianos, miserante Deo, paganorum longe propulsasse ferocitatem, et nos de reliquo quid acturi simus adhuc diuine Prouidentie consilium exspectamus. uobis tamen et de bona  uoluntate plena apud Deum remuneratio est reposita; nobis autem, si necesse fuerit, in uestris promissis, sicut in dilecto fratre et filio, certa semper existit fiducia.

Data Tiburi quarto Idus Septembris, indictione decima tertia.



EPISTOLA Iu. AD GOZELINUM ARCHIEPISCOPUM BURDIGALENSEM 


Monet ut Romam ueniat, uel alium mittat, qui Isembertum episcopum ad se uocatum presentem accuset de iniuriis quas ab illo se passum per litteras questus est, et Isembertum, nisi ad se uenerit, sicut preceperat, excommunicatum una cum criminis consortibus denuntiet.

 GREGORIUS episcopus, seruus seruorum Dei, GOZELINO Burdigalensi archiepiscopo salutem et apostolicam benedictionem.

Sicut in litteris tuis intelleximus, Isembertus Pictauensis episcopus magnas Deo omnipotenti et beato Petro tibique magistro suo iniurias irrogauit, seseque nobis aduersarium impugnatorem iustitie, hostem sancte Ecclesie, patenter ostentauit. Nunc igitur, quoniam ad uindictam malefactorum eius non nostra tantum sed et tua opus est uigilantia, fraternitatem tuam multum admonemus ut nulla te occasio in hac causa tepidum uel aliquo modo negligentem reddat, sed, si eum ad nos uenturum cognoueris,  tu ipse, si queas, ad apostolorum limina fatigationis cursum non refugias. Quod si tue minus ferre poterunt occupationes, tales personas, tam ex tua parte, quam eorum qui eadem nobis que et tu de prefato episcopo per litteras notificauerunt, ad nos dirigi non desinas procurare, qui ueritatem rei irrefragabili assertione presente episcopo approbare ualeant. uerum hec non ut super his que a te nobis significata sunt dubitemus hoc ordine transigenda requirimus, sed ut, Patrum nostrorum statuta seruantes, omnia et rationabiliter discutiamus, et auctorabili iudicio, Deo fauente, concludamus. Nouit enim prudentia tua quod, personis absentibus, accusationem per scripta canonica non probet auctoritas, nec, absque partium disceptatione percognita,  in examinatione recipiat causas. Quapropter sepe fatum episcopum ad apostolicam audientiam sub tali districtione per epistolam nostram uocauimus, ut, nisi presentiam suam ante festiuitatem sancti Andree nostro conspectui exhibuerit, omni episcopali et sacerdotali priuatus officio, etiam sacre communionis sit participatione seclusus. Si ergo pertinaci induratus contumacia circa prelibatum terminum nostre presentie se subtraxerit, prolatam in eum sententiam diuulgata predicatione denuntia, et sicut inimici Dei omnibus modis nequitiam et impudentiam eius confundere non desistas. Eos quoque quos ipse ad tantum facinus perturbandi conuentum uestrum applicuit, tam laicos quam clericos,  quousque ad satisfactionem ueniant, a corpore et sanguine Domini et ab omni diuino officio apostolica auctoritate repulsos esse scias. Quod si episcopus, sicut in litteris nostris districte commonitus est, omnibus indicare neglexerit, tu palam illis facere nullatenus pretermittas.

Data Tiburi quarto Idus Septembris, indictione decima tertia.



EPISTOLA u. AD EPISCOPOS FRANCORUM. 


Regni Francie calamitates, et regis nefanda scelera narrat. Increpat episcopos de eorum contra huiusmodi scelera taciturnitate. Mandat ut regi resistant: qui si obtemperare noluerit, totum regnum interdici iubet: et si ille perseuerauerit, de eius occupatione eripi. Episcopis uero, nisi ei restiterint, depositionis penam minatur. Mandat preterea Lanzelinum quemdam moneri, ut illesum dimittat peregrinum Roma reuertentem ab eo captum.

 GREGORIUS episcopus, seruus seruorum Dei, MANASSAE Rhemensi, RICHERIO [RACHERIO] Senonensi, RICHARDO Bituricensi archiepiscopis, et ADRALDO episcopo Carnotensi, ceterisque episcopis Francie, salutem et apostolicam benedictionem.

Longa iam temporum curricula transacta sunt, ex quo regnum Francie, olim famosum ac potentissimum, a statu glorie sue cepit inflecti, et succrescentibus malis moribus, plerisque uirtutum insignibus denudari. uerum his temporibus et culmen honoris, et tota facies decoris eius collapsa uidetur,  cum, neglectis legibus, omnique conculcata iustitia, quidquid fedum, crudele, miserandum intolerandumque est, ibi et impune agitur, et adepta licentia iam in consuetudine habetur. Ante aliquot annos, postquam, tepente inter uos regia potestate, nullis legibus nulloque imperio iniurie prohibite sunt uel punite, inimici inter se, quodam communi iure gentium, quisque pro uiribus conflixerunt, ad uindicandas iniurias suas arma copiasque parauerunt. Quibus permotionibus etsi plerumque in patria cedes, incendia, et alia que bellum fert exorta sint, colendum quidem id fuit, sed non tantopere admirandum. Nunc autem omnes malitia, quasi quodam pestilentie morbo, repleti, horrenda et multum exsecranda  facinora multoties nemine impellente committunt: nichil humani, nichilque diuini attendunt: periuria, sacrilegia, incestum perpetrare, sese inuicem tradere pro nichilo ducunt, et, quod nusquam terrarum est, ciues, propinqui, fratres etiam alii alios propter cupiditatem capiunt, et, omnia bona eorum ab illis extorquentes, uitam in extrema miseria finire faciunt. Peregrinos ad apostolorum limina euntes et redeuntes, uti cuique opportunum fit, capientes in carceres trudunt, et acrioribus quam paganus aliquis eos tormentis afficientes, sepe ab illis plusquam habeant pro redemptione exigunt. Quarum rerum rex uester, qui non rex sed tyrannus dicendus est, suadente diabolo, caput et causa est, qui omnem etatem suam flagitiis  et facinoribus polluit, et suscepta regni gubernacula miser et infelix inutiliter gerens, subiectum sibi populum non solum nimis soluto ad scelera imperio relaxauit, sed ad omnia que dici et agi nefas est, operum et studiorum suorum exemplis incitauit. Nec satis uisum est ei dispersione Ecclesiarum, in adulteriis, in rapinis nefandissimis, in periuriis, et in multimoda fraude, unde sepe eum redarguimus, iram Dei meruisse; quin etiam mercatoribus, qui de multis terrarum partibus ad forum quoddam in Francia nuper conuenerant, quod ante hunc regem factum fuisse nec in fabulis refertur, more predonis infinitam pecuniam abstulit, et qui legum et iustitie defensor esse debuit, is potissimum depredator exstitit: nimirum id agens ut mala sua  non iam infra terminos regni quod occupat comprehendantur, sed ad suam, credo, confusionem extendantur. Quod quia iudicium superni iudicis effugere nullatenus credendum est, rogamus uos, et ex uera caritate monemus ut caueatis uobis ne prophetica super uos maledictio ueniat, qua dicitur. Maledictus homo qui prohibet gladium suum a sanguine : hoc est, sicut ipsi bene intelligitis, qui uerbum predicationis a carnalium hominum retinet increpatione. uos etenim fratres, etiam in culpa estis, qui dum perditissimis factis eius sacerdotali uigore non resistitis, procul dubio nequitiam illius consentiendo fouetis . Proinde, quod inuiti ac gementes dicimus, multum timemus, ut non pastorum, sed mercenariorum sententiam  accipientes, qui, uidentes lupum sub oculis uestris gregem Dominicum lacerantem, fugitis, dum quasi canes non ualentes latrare sub silentio uos absconditis. Atque equidem eo magis de uestro periculo metuimus, quanto nullas uobis in futuro examine excusandi rationes suppetere cognoscimus dummodo non alias uestre taciturnitatis causas, nisi aut conscientiam, si uestro, quod non credimus, instinctu tot mala perpetrat, aut negligentiam, si de eius perditione parum curatis, deprehendere possumus. Que utraque quam sint fugienda, maxime in officio uobis commisse dispensationis, uos ipsi perpenditis, qui debitam pastoralis cure sollicitudinem non ignoratis. Nam si prohibere eum a delictis contra ius et reuerentiam promisse sibi  fidelitatis esse putatis, longe uos fallit opinio: quoniam hoc omni ratione confirmare possumus multo fideliorem esse qui alium de naufragio anime sue uel inuitum retrahit, quam qui in peccatorum gurgite nociuo consensu eum deperire permittit. De timore uero uanum est dicere; quoniam uobis ad defendendam iustitiam coniunctis et constanter accinctis tanta uirtus foret, ut et illum fideli correctione sine omni uestro periculo a consueta malefaciendi libidine possetis auertere, et uestras pariter animas liberare: quanquam etsi timor ac periculum mortis immineret, uos tamen a libertate uestri sacerdotalis officii desistere non oporteret. Unde rogamus uos, et apostolica auctoritate monemus ut, in unum congregati, patrie, fame uestre  atque saluti consulatis, et, communi consilio ac coniunctissimis animis regem alloquentes, de sua eum et regni confusione atque periculo commoneatis, et quam criminosa sint eius facta atque consilia in faciem ei ostendentes, omni exhortatione eum flectere studeatis; quatenus rapinam suprascriptis negotiatoribus factam emendet: que nisi reddita fuerit , infinitam discordiam et inimicitias inter multos pariet. De cetero delicta sua corrigat, et, relictis iuuentutis sue moribus, attritam regni sui dignitatem et gloriam tenendo iustitiam reparare incipiat: et, ut ceteros ad ea que recta sunt cercere ualeat, ipse primum que sunt iniqua relinquat. Quod si uos audire noluerit et, abiecto timore Dei, contra regium decus, contra  suam et populi salutem, in duritia cordis sui perstiterit, apostolice animaduersionis gladium nequaquam eum diutius effugere posse quasi ex ore nostro sibi notificate. Propter quod et uos, apostolica auctoritate commoniti atque constricti, matrem uestram sanctam Romanam et apostolicam Ecclesiam debita fide et obedientia imitemini, et, ab eius uos obsequio atque communione penitus separantes, per uniuersam Franciam omne diuinum officium publice celebrari interdicite. Quod si nec huiusmodi districtione uoluerit resipiscere, nulli clam aut dubium esse uolumus quin modis omnibus regnum Francie de eius occupatione, adiuuante Deo, tentemus eripere. Sane si in hoc tanto tamque necessario negotio tepidos uos cognouerimus, non iam  amplius dubitantes quin uestra fiducia fultus incorrigibili perduret, uos ipsos sicut socios et complices scelerum eius, episcopali priuatos officio pari uindicte iaculo feriemus. Testis enim nobis est Deus, et propria conscientia, quod hec neque precibus neque pretio alicuius ducti dicimus, nec in animum induximus; sed solo dolore tacti intrinsecus, quod tam nobile regnum, et tam infinitus populorum numerus unius perditissimi hominis culpa depereat, tacendo dissimulare nec possumus nec debemus. Memores igitur illius diuine dicti Sapientie: Qui timet hominem, cito corruet, et qui sperat in Domino, subleuabitur : ita agite, ita uos habetote, ut quam sit uobis libera mens et lingua ostendatis: nec timentes hominem infirmitatis uestre  ruinam patiamini, sed confortati in Domino et in potentia uirtutis eius, sicut strenui milites Christi, ad celsitudinem presentis et future glorie subleuemini. Preterea multum rogamus et admonemus dilectionem uestram quatenus, Lanzelinum Beluacensem militem conuenientes, ut Folcerium Carnotensem fidelem nostrum, quem ab apostolorum liminibus reuertentem cepit, nichil de bonis eius retinens, illesum dimittat, ex parte beati Petri, et nostra apostolica auctoritate commoneatis. Quod si facere contempserit, spiritualibus et secularibus armis eum insequi et urgere non prius desistatis, quam, relicto sancti Petri peregrino, etiam si quid pro redemptione illius accepit, aut pepigit, simul  reddere aut refutare cogatis.

Data Tiburi quarto Idus Septembris, indictione decima tertia.



EPISTOLA uI. AD GEBOARDUM PRAGENSEM EPISCOPUM. 


Arguit de contempta auctoritate apostolice sedis, de mentita fide, de fraudulenta occupatione rerum episcopi Morauensis; quas restitui iubet, et eum Romam cum dicto episcopo ad definiendam causam uenire; de mendaciis contra ducem Bohemie sibi suggestis: demum de excommunicatione in homines eiusdem ducis absque legali iudicio lata.

GREGORIUS episcopus, seruus seruorum Dei, GEBOARDO [f., IEROMIRO, ut supra lib. I epist. 44, et epist.  60. In Mut. nomen deest.] Pragensi episcopo, quod non meretur, salutem et apostolicam benedictionem.

uenientem te hoc anno [ad] apostolicam sedem, apostolica utentes mansuetudine, multo benignius multoque mitius quam facta tua mererentur, te suscepimus atque tractauimus: sed tu more tuo malum pro bono reddens, contempta nostra caritate et apostolica auctoritate, contra interdictum nostrum, de bonis et rebus unde inter te et Ioannem episcopum Morauensem lis est, te intromittere ausus es: et  nostra concessione te id fecisse mentitus es. Nos equidem meminimus sic decreuisse, ut episcopus Morauensis terram, et alia de quibus inter uos discordia erat, usque ad futuram synodum cum omni  pace et quiete tenere deberet. Hoc in litteris nostris fratri tuo duci expresse significauimus. Hoc tu ut nullatenus impedires, in manum nostram promittendo firmasti: sed ut uerbum inde mutaremus, hoc, cum multum instares, neque precibus neque pretio impetrare potuisti. Porro in nouissimis, quasi quasdam nouas querelas super fratre tuo Wratislao duce quod fraudulenter concludantur, sed orbem terrarum ad discordiam multarum gentium et te fecisse nunc cognouimus; asserens uidelicet de quodam castro sancti uenzlai et de prepositura iustitiam tuam tibi contradicere. Hoc tantum effecisti, ut eum in epistola nostra moneremus quatenus, si se iniuriam tibi fecisse cognosceret,  pro nostro, imo amore Dei, quod equum esset, inde faceret. Hac igitur occasione et de nobis mendacium finxisti, et nostra decreta subuertisti. Sed, queso, non erubescis, aut non times, quod pro talibus causis non solum ordinis tui periculum tibi imminet, sed ex fraterno odio nec Christianitatis quidem in te suscepta gratia manet? Precipimus ergo tibi ex parte beati Petri, et nostra apostolica auctoritate, ut castrum quod tam fraudulenter cepisti, et alia omnia que in lite sunt, prefato Morauensi episcopo reddas, et tu ad diffiniendam causam  aut ipse Romam uenias, aut idoneos legatos mittas: atque hoc ita tempestiue Morauensi episcopo notifices, quatenus et ipse pariter se uel legatos suos ad iter preparare ualeat.  Preterea, sicut nobis relatum est, pacem que inter te et fratrem tuum ducem conuenit, multis modis perturbare non desinis, precipue cum suos absque canonica culpa et legali iudicio excommunicas. Quod quidem tibi maxime periculosum est: quoniam, sicut beatus Gregorius dicit, qui insontes ligat, sibi ipsi potestatem ligandi atque soluendi corrumpit. Unde te admonemus ut anathematis gladium nunquam subito neque temere in aliquem uibrare presumas, sed culpam uniuscuiusque diligenti prius examinatione discutias: et, si quid est quod inter te et homines sepefati fratris tui emerserit, cum eo in primis ut suos ad iustitiam compellat frateune et amicabiliter agas; et si equitatem tibi denegauerit, aut temeritatem suorum aliqua dissimulatione  contra te, quod non credimus, intumescere sine uindicta permiserit, nobis indicare non te pigeat: et, prestante Domino, huius querele occasionem sollicitis admonitionibus sine mora decidere procurabimus.

Data Rome decimo Kalendas Octobris, indictione decima tertia.



EPISTOLA uII. AD WRATISLAUM DUCEM BOHEMIAE. 


Agit gratias quod censum miserit, et pacem cum fratre Pragensi episcopo inierit. Monet ut omnino Morauensi episcopo a dicto eius fratre ablata restituenda curet.

GREGORIUS episcopus, seruus seruorum Dei, WRATISLAO  duci Bohemiorum salutem et apostolicam benedictionem.

Peruenit ad nos nuntius uester, qui magne deuotionis et fidelitatis uestre exhibitionem nobis retulit, et que beato Petro sub nomine census misistis, uidelicet centum marchas argenti ad mensuram uestri ponderis, fideliter presentauit. Quod quidem gratanter accepimus; sed caritatem uestram multo ardentius amabiliusque, quasi quibusdam animi brachiis ad uos usque porrectis, amplectimur, qui mentem uestram et desiderium magis ac magis erga reuerentiam apostolice sedis accendi perpendimus. Beatus autem Petrus, quem uos diligitis, et cui celsitudinem potentie uestre humiliatis, copiosa uobis procul dubio retributionis munera preparabit, et  suo uos munimine tam in presenti quam futuro seculo letificabit. De cetero grates uobis habemus quod obedientes nostris monitis, cum fratre uestro Ieromiro Pragensi episcopo pacem fecistis: quem nos quidem hoc in anno apostolice sedi presentatum longe misericordius quam sua meretur culpa tractauimus. uerum ille, indebitam nobis uicem rependens, mox ut domum reuersus est  de castro quodam et aliis rebus unde litem habet cum Ioanne Morauensi episcopo, contra interdictum nostrum et contra sui ipsius in manus nostras datam promissionem, etiam de nobis mentiendo quasi id sibi concesserimus, se intromittere ausus est. De quo mendacio et fraude quid et qualiter paucis eum corripiendo preceperimus,  in transmisso tibi exemplo litterarum quas ei direximus, plene cognoscere potes. Unde et tuam nobilitatem ex parte beati Petri et nostra apostolica auctoritate rogamus, et precipiendo monemus ut nequaquam eum de tanta deceptione ulterius gaudere sinas: sed nisi ipse  castrum, et alia que in lite sunt. Morauensi episcopo sine mora reddat, tua eum uirtute eiicias, et restitutis omnibus iam sepe dicto Morauensi episcopo, ipsum, et bona ecclesie cui preest, pro amore Dei et redemptione anime tue ab iniuriis et impiorum hominum oppressione defendas. Hoc autem ea spe et intentione tibi procurandum mittimus, ut omnipotens Deus te et honores  tuos diuina uirtute defendat, et, suffragante beato Petro apostolo, a peccatorum tuorum te absolutum uinculis ad gaudia eterna perducat.

Data Rome X Kalendas Octobris, indictione XIII.



EPISTOLA uIII. AD IOANNEM MORAuENSEM EPISCOPUM. 


Consolatur de iniuriis a Pragensi episcopo perpessis, et quantum ea re commotus sit, ex nuntio et litterarum ad ducem Bohemie missarum exemplis eum cogniturum asserit. Arguit quod putarit se sententiam leuiter mutasse. Iubet ut apostolica fultus auctoritate omnia bona a Pragensi episcopo ablata repetat.

GREGORIUS episcopus, seruus seruorum Dei, IOANNI Morauensi episcopo salutem et apostolicam benedictionem.

 Charitatem tuam, frater, erga nos promptam et sinceram esse cognoscentes, debitas tibi grates rependimus, tuisque fatigationibus fraterno corde compassi sumus. Scimus enim quanta fraude Pragensis episcopus te circumuenit: qui tamen non solum ad tuas, sed de nobis mentiendo, et quasi ex nostra concessione rapacitatem suam roborando, ad nostras etiam iniurias patenter erupit. Qua de re quam grauiter commoti simus, uel quid inde censuerimus, hic nuntius tuus uiua uoce tibi indicare poterit, et tu ipse in litteris quas duci, et exemplo litterarum quas eidem episcopo misimus, pleniter cognoscere potes. Et tu quidem nimis simpliciter egisti, quod nos contra decreta nostra surgere, et  sententiam nostram tam leuiter mutare putasti: qui ea omnia que inter te et illum in lite sunt, usque ad futuram synodum, et totius dissensionis uestre discussionem, tuis possessionibus decreuisse presens intellexeras. Nunc igitur, apostolica auctoritate iussus atque suffultus, castrum, et si que alia prefatus episcopus tibi abstulit, sine mora repetas. Illum namque admonuimus, firmiterque tibi ea omnia sine contradictione reddere precepimus. Ducem uero rogauimus ut, si episcopus nobis non obediret, eum de castro expelleret, et, restitutis tibi omnibus, pro amore Dei te, et bona ecclesie cui prees, Deo adiuuante, defenderet. Hoc enim indubitanter scias, quia neque in hac neque in alia re, ad defensionem iustitie tue, apostolica tibi, prouidente Deo, sollicitudo  deerit uel auctoritas. Omnipotens Deus in tua sacerdotali uigilantia et officio gratum sibi sacrificium, et tibi statuat eterne felicitatis premium.

Data Rome decimo Kalendas Octobris, indictione decima tertia.



EPISTOLA IX. AD BEATRICEM ET EIUS FILIAM MATHILDEM. 


Suam in eas fiduciam declarat. Dolet se ex periculoso morbo emersisse, seruatum ad sollicitudines pene naufragantis Ecclesie. Roberto Guiscardo, reconciliationem suppliciter petenti, iustis de causis concedere differt. Demum marchionem Azonem promisisse rationem se redditurum sui coniugii ait, qua de causa se Romam uocasse Papiensem et Mutinensem episcopos.

 GREGORIUS episcopus, seruus seruorum Dei, BEATRICI duci, et eius filie MATHILDI, salutem et apostolicam benedictionem.

Non nos fugit uarios sepe ad uos de nobis rumores afferri, sicut mos eorum est qui amicorum dilectioni inuident et unanimitati. Et quidem si nos talibus aures  acclinare uellemus, non multi sunt in quibus sincere dilectionis affectum nobis patere crederemus. Sed nos, nichil fere potius quam suspectum animum fugientes, in ueritate uobis loquimur quod in nullis terrarum principibus tutius quam in uestra nobilitate confidimus: quoniam hoc uerba, hoc facta, hoc pie deuotionis studia, hoc fidei  uestre preclara nos constantia docuerunt. Nec dubitamus quin uestra in nobis uera nitescat caritas, cum per Petrum seruus, et Petrus in seruo diligitur. De cetero scitote nos, preter spem omnium qui nobiscum erant, infirmitatem corporis euasisse, et iam bonam ualetudinem recepisse: unde nobis dolendum potius quam gaudendum esse putamus. Tendebat enim anima nostra, et toto desiderio ad illam patriam anhelabat, in qua ille qui laborem et dolorem considerat, lassis quietem et refrigerium prestat. uerum reseruati adhuc ad consuetos labores et infinitas sollicitudines, in singulas horas, quasi parturientis dolores et angustias patimur, dum pene in oculis nostris naufragantem Ecclesiam nullo ualemus eripere gubernaculo.  Lex enim et religio Christiana ita fere ubique deperiit, ut Saraceni, et quilibet Pagani, suos ritus firmius teneant quam illi qui Christianum nomen acceperunt, [et, quibus in regno Patris per Christum hereditas et eterne uite gloria parata est, diuine legis mandata custodiant]  . Quo minus mirandum est si huius lucis erumnas spe superne consolationis fugere cupimus, qui, in his positi, in sola cognitione inundantium periculorum singulorum penas luimus. Preterea scitote Robertum Guiscardum sepe supplices legatos ad nos mittere, et tante fidelitatis securitatem se in manus nostras dari cupere, ut nemo unquam firmiori obligatione se cuilibet domino debeat uel possit astringere. Sed nos non incertas rationes cur illud sit adhuc differendum  considerantes, superne dispensationis et apostolice procurationis consilia prestolamur. Ad hec alteram uestrum hoc in tempore transalpinaturam intelleximus; sed prius, si fieri posset, ambarum colloquio uti multum desideramus: quoniam uestra consilia, sicut sororum nostrarum, et filiarum sancti Petri, in causis et negotiis nostris habere desideramus. De nobis uero quidquid per Deum et recte sapimus et ualemus, in omni caritatis exhibitione uobis patere confidite, et memoriam uestram in nostris quotidie orationibus haberi, et  intente Deo commendari scitote. Preterea  notum uobis est marchionem Azonem in synodo nobis promisisse, et fidem in manum nostram dedisse, se in nostram presentiam, quandocunque eum commoneremus, pro reddenda ratione sui coniugii uenturum. Et nos quidam hac de causa ipsum uocauimus. Guilielmum Papiensem episcopum, et Heribertum Mutinensem, qui propinquitatem mulieris sciunt, ad nos uenire per epistolas nostras inuitauimus, quatenus, rei ueritate percognita, quod iustum fuerit, Deo adiuuante, statuamus. Quapropter dignum nobis uidetur ut prefato marchioni per certum uestrum nuntium mandetis quatenus per terram uestram in eundo et redeunde securus transire possit, ne, occasione uestri timoris in hac parte iustitia Christiane legis detrimentum sentiat.

 Data Rome decimo octauo Kalendas Nouembris, indictione decima tertia.



EPISTOLA X. AD UDONEM TREuIRENSEM ARCHIEPISCOPUM. 


Commitit ei et episcopo Metensi causam que inter Tullensem episcopum et quemdam eius clericum uersabatur. Monet ut illum tutum reddat, et omnia ablata ei restitui iubeat: tum, conuocatis Tullensibus clericis, inquirat de moribus episcopi, de quibus certior uult fieri ante synodum.

GREGORIUS episcopus, seruus seruorum Dei, UDONI Treuirorum archiepiscopo, salutem et apostolicam benedictionem.

Admonere te, frater, ut ea que tibi committimus fideliter agas ex caritate, ut uero uelociter, ex considerata causarum uel temporum fit competentia et  necessitate: que quidem utraque in subscripto negotio ita te obseruare uolumus, ut, quemadmodum credimus, fidum te et indefessum nobis cooperatorem cognoscamus. Frater iste Tullensis, ut fatetur, clericus ad nos ueniens, conquestus est nobis quoniam iratus sit ei dominus suus, uidelicet Tullensis, ut dicitur, episcopus, se exsulem factum, et omnibus rebus suis exspoliatum, supplicans ut apud apostolicam pietatem tantarum miseriarum aliquam inueniret consolationem. Nobis uero cur hoc sibi acciderit diligenter inquirentibus, retulit se ab episcopo quamdam ecclesiam postulasse, que ad officium custodie quod tenebat legali constitutione dicitur attinere. Qua de re commotus episcopus, cum ei  non solum hanc denegaret ecclesiam, sed totum officium per summam interdiceret obedientiam, respondit se non debere sibi obedientie reuerentiam, quoniam archidiaconatus, consecrationes ecclesiarum, et ipsas ecclesias uendendo, Simoniaca heresi se commaculasset; cum muliere quadam in publica fornicatione iaceret, de qua filium genuisset, quamque rumor esset sacramento et desponsatione laicorum more sibi copulasse, et preterea quod nonnulli eum ad episcopatum pactione premii peruenisse dicerent. His auditis episcopus, quasi de manifestis culpis penitens, et de sua correctione tum cum hoc solo, tum cum ceteris fratribus loquens, tandem  manifesta indignatione et ira super istum inflammatus est. Egressoque ab urbe episcopo, paulo post milites eius, utpote non ignorantes uoluntatem domini, huic omnem securitatem abnegauere, et intra claustrum ei minati sunt in faciem. Quos cum insidiari uite sue et honori intelligeret, clam discessit, ut sua absentia temperaret seueritatem huius furoris. Episcopus uero confestim sua omnia diripi et publicari precepit, et ita iste exsulem se et egenum iam diu fuisse conqueritur; uerum hec nobis inordinata et ualde iniqua uidentur, quoniam, si illa uera sunt, episcopus, imo exepiscopus, non hunc, sed conscientiam suam odisse et persequi debuerat; sin uero falsa, et utinam falsa! non tamen milites, sed disciplinam canonum, istum corripere et flagellare  equum fuerat. Quocirca fraternitatem tuam apostolica auctoritate commonitam et in hac causa suffultam esse uolumus, ut, conuocato et adiuncto tibi dilecto confratre nostro Herimanno uenerabili episcopo Metensi, Tullensem conueniatis, eumque ut clericum istum sine omni periculo uite et securum ab omni contumelia in claustrum suum recipiat, et officium custodie cum ecclesia quam postulauit, si iuste attinet, cum ceteris omnibus iustis pertinentiis et utilitatibus suis, et preposituram suam, et officium scholarum, nec non omnia ablata sibi bona, et tam irrationabiliter illata damna restituat, apostolicis iussionibus commoneatis. Deinde, conuocatis Tullensibus clericis per ueram eos obedientiam, imo sub comminatione anathematis, constringite,  ut quidquid de introitu et uita episcopi sciunt, uobis aperiant; et uos, undique explorata ueritate, quid nobis inde credendum sit, in synodo uel ante synodum quam in prima hebdomada Quadragesime celebraturi sumus, per litteras uestras notificare nullatenus pretermittite. Quod si episcopus, ut optamus, innocens de tot ac tantis criminibus apparuerit, quod clericus temere peccauit, quoniam ad nostram uenit audientiam, qualiter iuste corrigatur, Deo aspirante, procurabimus. Si uero episcopus ea que sibi intenduntur ueraciter remouere non poterit, nullo modo ferendum est nobis, uel uobis, ut locum pastoris lupus obtineat. Has autem litteras idcirco aperte sigillari precepimus, ut certiorem uobis auctoritatem traderemus.

 Data Rome decimo septimo Kalendas Nouembris, indictione decima tertia.



EPISTOLA XI. AD ALBERTUM COMITEM, ET EIUS UXOREM. 


Laudat fidem et religionem eorum. Quorumdam episcoporum scelera reprehendit. Monet ut persistant, et decreta apostolice sedis de Simoniacis et incontinentibus sacerdotibus retineant.

GREGORIUS episcopus, seruus seruorum Dei, Alberto comiti et eius uxori salutem et apostolicam benedictionem.

Gratias Deo referimus quod uel laici et mulieres ad Dominum mentes erigunt, et cultum religionis  libenter intellectu capiunt, et tenere contendunt. Nam illi qui propter lucrandas animas episcopi uocati et constituti sunt, et subditos suos uerbo et exemplo uiam ueritatis docere deberent, his temporibus seducti a diabolo, non solum legem Dei deserunt, sed impugnare et omni conatu subuertere non desistunt. Quo minus mirandum est si ipsi inferiores ordines a delicto non prohibent, quorum aut ordinatio fuit heretica, aut uita omni immunditia et facinoribus cooperta: qui, dum in semetipsis propria scelera nec corrigunt nec attendunt, subditorum quoque crimina aut per negligentiam aut timore proprie conscientie portant. De quibus recte per Prophetam dicitur: Obscurentur oculi eorum, ne uideant, et dorsum eorum semper incurua . Quapropter quidquid illi contra uos, imo contra iustitiam garriant, et pro defendenda nequitia sua uobis, qui illiterati estis, obiiciant, uos in puritate et constantia fidei uestre permanentes, que de episcopis et sacerdotibus Simoniacis, aut in fornicatione iacentibus, ab apostolica sede accepistis, firmiter credite et tenete.

Data Rome septimo Kalendas Nouembris, indictione decima tertia.



EPISTOLA XII. AD HALBERSTADENSEM EPISCOPUM. 


 Laudat eius erga Romanam Ecclesiam obseruantiam, quam ex eius animi dolore perspexerat, quod legati apostolici in illo regno non eo quo decebat honore suscepti fuissent; quam rem eis contigisse mauult quam apostolice sedis auctoritatem uiolasse.

GREGORIUS episcopus, seruus seruorum Dei, Halbistetensi [BURCHARDO Alberstatensi] episcopo salutem et apostolicam benedictionem.

Ostendis, frater, te sanctam Romanam Ecclesiam sincero affectu diligere, quando id mouet cor et animum tuum, legatos sedis apostolice in regno uestro non eo quo oportuit honore susceptos fuisse, nec ea que Christiana religio postulabat, et adhuc postulat, prout necesse foret, efficere potuisse. uerum nos multo magis hec illis accidisse uolumus, quam ut ipsi, hominibus magis quam Deo placere cupientes, ueritatem et libertatem illius que in eis representabatur  auctoritatis aliqua simulatione uiolassent. Nam si principibus et diuitibus terre uestre regnare pro libidine et iustitiam Dei conculcare, taciti consentire uellemus, profecto amicitias, munera, subiectiones, laudem, et magnificas ab eis honorificentias habere possemus. Quod quia loco in quo sumus et officio quod tenemus minime congruit, nichil est quod nos a caritate Christi, ipso protegente, separare possit: quibus mori tutius est, quam legem eius derelinquere, aut pro mundi gloria impiorum potius, si sint potentes, quam eorum personas respicere, qui, licet sint pauperes, legem sui conditoris exquirunt, mandata diligunt, uitam potius quam iustitiam deserunt. Tue igitur unanimitatem fraternitatis debita cum gratulatione suscipientes, hanc  flammam in pectore tuo semper crescere cupimus, ut in ea quam erga sanctam et apostolicam Ecclesiam habere cepisti dilectione proficias, spem uero in nostra caritate, imo beati Petri protectione et eius apostolica indubitanter benedictione, habere confidas.

Data Rome uII Kalendas Nouembris, indictione decima tertia.



EPISTOLA XIII. AD SALOMONEM REGEM HUNGARORUM. 


Queritur quod cum Hungarie regnum iuris sit sancti Petri, a Teutonicorum rege in beneficium acceperit. Monet ut illud, correcto errore suo, ab apostolica sede recognoscat.

 GREGORIUS episcopus, seruus seruorum Dei, SALOMONI  regi Hungarorum, salutem et apostolicam benedictionem.

Littere tue ad nos tarde propter moram nuntii tui allate sunt: quas quidem multo benignius manus nostra suscepisset, si tua incauta conditio non adeo beatum Petrum offendisset. Nam, sicut a maioribus patrie tue cognoscere potes, regnum Hungarie sancte Romane Ecclesie proprium est, a rege Stephano  olim beato Petro cum omni iure et potestate sua oblatum et deuote traditum. Preterea Henricus  pie memorie imperator ad honorem sancti Petri regnum illud expugnans, uicto rege, et facta uictoria, ad corpus beati Petri lanceam  coronamque transmisit, et pro gloria triumphi sui illuc regni direxit insignia, quo principatum dignitatis eius attinere cognouit. Que cum ita sint, tu tamen, in ceteris quoque a regia uirtute et moribus longe discedens, ius et honorem sancti Petri quantum ad te, imminuisti et alienasti, dum eius regnum a rege Teutonicorum in beneficium, sicut audiuimus, suscepisti. Quod si uerum est, qualiter gratiam beati Petri, aut nostram beneuolentiam sperare debeas, tu ipse, si iustitiam uis attendere, non ignoras, uidelicet te non aliter eam habiturum, nec sine apostolica animaduersione diu regnaturum, nisi sceptrum regni quod tenes, correcto errore tuo, apostolice, non regie, maiestatis beneficium recognoscas; neque enim nos timore, uel amore, aut  aliqua personali acceptione, quantum Deo adiuuante poterimus, debitum honorem eius, cuius serui sumus, irrequisitum relinquemus. uerum si hec emendare, et uitam tuam, ut regem decet, instituere et, Deo miserante, adornare uolueris, procul dubio dilectionem sancte Romane Ecclesie sicut matris dilectus filius, et nostram in Christo amicitiam plene habere poteris.

Data Rome u Kalendas Nouembris, indictione decima tertia.



EPISTOLA XIu. AD GUARNERIUM ARGENTINENSEM ET BURCHARDUM BASILEENSEM EPISCOPOS. 


Ut curam aduocatie monasterii Sancte Crucis a Leone IX constructi, iuxta eiusdem pontificis constitutionem, Gerardo eius nepoti maiori natu adiudicent, et Hugonem ab ea excludant.

GREGORIUS episcopus, seruus seruorum Dei, GUARNERIO Argentinensi et BURCHARDO Basileensi episcopis salutem et apostolicam benedictionem.

Non ignorare uos credimus dominum nostrum beate memorie Leonem papam monasterium Sancte Crucis in terra hereditatis sue fundatum, ac propriis opibus eius constructum, sancte Romane  Ecclesie, cui pie et sancte presidebat, in proprium ius tradidisse, quatenus uenerabilis ille locus sub alis sancti Petri tutior et liberior in diuino famulatu proficeret. uerum, sicut nos certa relatione comperimus, nepotes illius, Hugo uidelicet et Gerardus sua potius quam que Dei sunt querentes, nec tam sanctissimi uiri excommunicationem timentes, dum inter se de aduocatia contendunt, monasterii bona diripiunt, et que ad sustentationem ancillarum Dei constituta sunt sacrilegis inuasionibus militibus suis predam faciunt. Quapropter fraternitatem uestram multum rogamus et admonemus, ut, pro amore et debita sancto Petro obedientia, ambos in locum aliquem uestro conuentui aptum conuocetis,  et, causam utrinque diligenter inquirentes, finem contentioni eorum imponere summopere studeatis, in nullo quidem ab ea que in priuilegio prelibati Patris nostri Leonis pape descripta est constitutione et determinatione digredientes. Ibi enim inter cetera eius apostolica sanctione decretum est, ut qui de progenie sua in castro Egeneschen [Engesheim] ceteris maior natu fuerit curam aduocatie solus teneat, et in omnem posteritatem eius generis hec potestas ita procedat. Iuxta quam ordinationem Gerardum quidem iustitias agere, et aduocatiam magis merito quam Hugonem administrare putamus, quia etate priorem esse intelleximus. Quod si et uos ita esse cognoueritis, ex parte beati Petri, et nostra apostolica, uestra etiam episcopali auctoritate,  Hugoni interdicite ne ulterius ullo modo de eadem aduocatia se intromittat, neque monasterium, aut bona eius, cuiuscunque modi sint, aliqua lesione uel contrarietate impetat, alioquin sciat se apostolici gladii ictum nullatenus euadere posse, et non solum a gratia beati Petri, sed a communione totius Ecclesie iudicio sancti Spiritus et apostolica sententia excommunicatum ac condemnatum penitus separari. Quidquid igitur inde factum fuerit, per litteras uestras nobis quantocius indicare curate.

 Data Rome quarto Kalendas Nouembris, indictione XIII.



EPISTOLA Xu. AD HUMBERTUM ARCHIEPISCOPUM LUGDUNENSEM ET CAETEROS. 


Ut clericos Lingonenses moneant ut desistant ab iniuriis, et satisfaciant de damnis monasterio Pultariensi illatis: quod si facere renuerint, eos ab introitu ecclesie arceant, et, si perseuerauerint, excommunicationi subdant.

GREGORIUS episcopus, seruus seruorum Dei, HUMBERTO archiepiscopo Lugdunensi, et AGINO Augustodunensi, et RODULPHO Matisconensi, episcopis, salutem et apostolicam benedictionem.

Humbertus Pultariensis abbas, diu apud nos pro  necessitatibus monasterii sui commoratus, multas aduersitates et inquietudines conqueritur se a clericis pati Lingoniensibus: cuius iniurie tanto uehementius nos attingunt, quanto sollicitudines apostolice dispensationis per beatum Petrum, cui serui sumus, et cui monasterium illud speciali et proprio iure subiectum est, nobis pre ceteris incumbunt. Sed quia longum erat singulas querimoniarum abbatis causas hic comprehendere, fraternitatem uestram rogamus, et apostolica auctoritate monemus, ut ex ore ipsius illatas sibi molestias et monasterii detrimenta audiatis, et diligenter attendatis, conuocatisque prescriptis clericis ad faciendam emendationem et satisfactionem, prout iustum fuerit, super omnibus de quibus in eos conqueritur  abbas nostra uice et apostolica auctoritate commoneatis. Quod si uos, imo beatum Petrum, et eius per nos administrata monita, contempserint, et, iustitiam facere renuentes, in pertinacia temeritatis sue perstiterint, ab introitu ecclesie arcere eos et excludere nullatenus pretermittatis. Sin uero nec pro huiusmodi districtione uoluerint resipiscere, et illatas beato Petro iniurias, utpote priuilegia eius transgressi, ceteraque in quibus abbatem et monasterium eius indignis offensionibus leserunt, digna resipuerint satisfactione emendare, nostra apostolica auctoritate iussi atque suffulti eos anathematis gladio percussos a corpore et communione totius Ecclesie separate, et canonico iudicio condemnate. Quidquid autem inde factum fuerit, nobis per uestras  litteras sine mora notificate.

Data Rome tertio Idus Nouembris, indictione decima tertia.



EPISTOLA XuI. AD RICHERIUM SENONENSEM ARCHIEPISCOPUM. 


De hominibus sui episcopatus a paribus.

GREGORIUS, etc., RICHERIO Senonensi archiepiscopo salutem, etc.

Data Rome tertio Idus Nouembris indictione decima tertia.



EPISTOLA XuII. AD SIGEBALDUM ABBATEM. 


Arguit quod sibi suaserit ut Albericum monasterio Sancti Anastasii, alio amoto, restitueret, quem postea cognouit multis esse criminibus diffamatum. Precipit ut aut monasterium Albericus restituat, aut ipse una cum eo Romam ueniat de obiectis criminibus responsurus.

 GREGORIUS episcopus, seruus seruorum Dei, SIGEBALDO abbati monasterii sancti Saluatoris in Perusia, salutem et apostolicam benedictionem.

Fraternitatem tuam, quam religiosam tenemus, admodum miramur nobis iustum non dedisse consilium, secundum quod a pluribus dicitur, de Alberico scilicet multis criminibus inuoluto, et  etiam a uenerabilis memorie domno Petro, aliisque duobus episcopis ab omni honore ecclesiastico sub excommunicatione amoto, quem Sancti Anastasii monasterio ex nostra permissione restituisti;  alterum uero meliorem ex abbatie honore, ut fertur, ui ac sine ratione eiecisti. Quod cum audissemus, ualde nobis displicuit, nostraque caritas ut talia corrigantur has litteras tibi direxit. In his igitur unum ex duobus tibi ac predicto Alberico precipimus ut monasterium quod ei non recte dedisti dimittat, et alteri iniuste reiecto reddat, aut tecum Romam ueniens ex illis criminibus, in quibus accusatur, in nostra presentia ueritate se defendat. Sin autem neutrum horum obedire non uult, a sacra sede apostolica intelligat se procul dubio excommunicandum. Hec itaque nullatenus negligas precipimus. Peccatum enim maximum tecum incurrimus, si omittimus hoc, quandoquidem ita est, sicut nobis multorum testimonio est intimatum.

 Data Rome Idibus Nouembris, indictione decima tertia.



EPISTOLA XuIII. AD GUILIELMUM COMITEM PICTAuENSEM. 


Ut una cum episcopis ac nobilibus regni Francie admoneat Philippum regem desistere a confusione ecclesiarum atque a depredationibus: alioquin ipsum regem, et quoscunque ei obedientiam prestantes, minatur se excommunicaturum.

GREGORIUS episcopus, seruus seruorum Dei, GUILIELMO comiti Pictauensi, salutem et apostolicam benedictionem.

Licet Philippi regis Francorum iniquitates ad notitiam tuam peruenisse dubitandum non sit,  utile tamen duximus, quantum de eisdem iniquitatibus doleamus, tibi innotescere. Nam inter cetera scelera, quibus non solum Christianos sed et paganos uidetur superasse principes, post ecclesiarum, quas sibi licuit confundere, uarias destructiones, adeo regie dignitatis posthabuit uerecundiam, ut, auaritia potius inflammante quam ratione aliqua poscente, Italie negotiatores qui ad partes uestras uenerant depredatus fuerit. Qua de re, quia episcopos Francie litteris nostris eum conuenire monuimus, te quoque sanctum Petrum et nos pure diligentem, et  de eius nobiscum periculis contristatum, precipue monemus, quatenus ex illis atque nobilioribus Francie melioribus quibusdam adhibitis, iniquitates suas  sibi notificetis, et ut ipse stultorum suggestionibus renuntiando atque bonorum et sapientium consiliis adherendo incipiat iam a confusione ecclesiarum manum retrahere, et ad exemplar bonorum Francie regum prauos mores suos commutare, depredationes quas supra commemorauimus, unde oratores sancti Petri impediuntur, capiuntur atque multis modis afficiuntur, sine dilatione emendare. Qui si consiliis uestris acquieuerit, nos eum qua debemus caritate tractabimus: alioquin, si in peruersitate studiorum suorum perdurauerit, et secundum duritiam et impenitens cor suum iram Dei et sancti Petri sibi thesaurizauerit, nos, Deo auxiliante et nequitia sua promerente, in Romana synodo a corpore et communione sancte Ecclesie ipsum,  et quicunque sibi regalem honorem uel obedientiam exhibuerit, sine dubio sequestrabimus, et eius quotidie super altare sancti Petri excommunicatio confirmabitur. Diu est enim quod iniquitates suas portauimus; diu est quod sancte Ecclesie iniuriam parcendo adolescentie sue dissimulauimus. Nunc autem adeo peruersitas morum suorum se notabilem reddidit, ut si tante ualetudinis tanteque fortitudinis esset, quantum pagani imperatores sanctis martyribus intulerunt, nos timore aliquo tot et tantas iniquitates suas nullo modo impunitas dimitteremus.

Data Rome Idibus Nouembris, indictione decima tertia.



EPISTOLA XIX. AD RICHARDUM BITURICENSEM ARCHIEPISCOPUM. 


Significat se ei et Turonensi archiepiscopo litem inter Dolensem monasterium et abbatem Sancti Sulpitii commisisse, monetque ut eam decidat.

GREGORIUS episcopus, seruus seruorum Dei, RICHARDO Bituricensi archiepiscopo salutem et apostolicam benedictionem.

Dolense monasterium, sicut nouit fraternitas tua, iuris sancti Petri esse dignoscitur, cui si aliquod discrimen inferretur, speciali sollicitudine succurrere debemus. Proinde proclamatione ipsius monasterii super abbate Sancti Sulpitii iamdudum pulsati commisimus confratri nostro Rodulpho Turonensi archiepiscopo questionem utriusque monasterii  una tecum diligenter discutere, et ad legitimum, Deo auxiliante, definitionis finem perducere. Studeat igitur fraternitas tua sic se prefato confratri nostro in hac causa auxiliatricem impendere, quatenus in inquisitione huius rei non sit nobis necessarium elaborare.

Data Rome decimo septimo Kalendas Decembris, indictione decima tertia.



EPISTOLA XX. AD RICHERIUM SENONENSEM ARCHIEPISCOPUM. 


Ut a Lanzelino parochiano suo, qui multa scelera in archiepiscopum Turonensem perpetrarat, dignam emendationem faciendam curet: quod si ille facere recusauerit, canonicam in eum censuram exercere iubet.

 GREGORIUS episcopus, seruus seruorum Dei, RICHERIO Senonensi archiepiscopo, salutem et apostolicam benedictionem.

Confrater noster Rodulphus Turonensis archiepiscopus, ueniens ad nos, innotuit se non paruam iniuriam a quodam parochiano tuo, nomine Lanzelino, sustinuisse. Asserit enim ipsum in uia sibi armata manu obuiasse, et quibusdam suorum depredatis, quibusdam etiam uulneratis, et  in faciem suo proprio consanguineo interfecto, multis contumeliis se dehonestasse. Unde fraternitatem tuam admonemus ut prefatum Lanzelinum conuenias, et tanti sceleris presumptionem digne emendare facias: quod quidem fraternitas  tua etiam sine nostrarum litterarum admonitione facere debuisset; et si ita est, ut dicitur, prius ad nos uindicte quam proclamationis uenire fama debuisset, si in te fraterna caritas uigeret. Quod si ipse spiritu superbie ductus satisfacere recusauerit, canonicam super eum censuram exercere non differas.

Data Rome decimo septimo Kalendas Decembris indictione decima tertia.



EPISTOLA XXI. AD ABBATEM BELLILOCENSEM. 


 Ut archiepiscopo Turonensi pareat; sin aliquam idoneam excusationem habeat, ad synodum una cum nuntio ipsius archiepiscopi ueniat, uel nuntios mittat, de sua inobedientia et obiectis criminibus responsurus.

GREGORIUS episcopus, seruus seruorum Dei, abbati Bellilocensi, salutem et apostolicam benedictionem.

Confrater noster Rodulphus Turonensis archiepiscopus retulit nobis te nullam sibi obedientiam uelle impendere, teque usuris ceterisque sceleribus effrenata licentia deseruire. Quapropter admonemus ut predicto confratri nostro debitam non deneges obedientiam. Quod si aliquam te cognoscis idoneam posse pretendere excusationem, cum predicti confratris nostri nuntio ad synodum quam in prima septimana Quadragesime celebraturi sumus, uenias, uel idoneos nuntios mittas: quatenus et de inobedientia archiepiscopi, et de criminibus tibi  obiectis respondeas. Non enim possumus, quod in laicis legaliter reprehendimus, in te indiscussum, et  sine condigna pena puniendum relinquere.

Data Rome decimo septimo Kalendas Decembris, indictione decima tertia.



EPISTOLA XXII. AD HUGONEM DE SANCTA MAURA. 


Ut iuste retenta ecclesie Turonensis bona archiepiscopo reddat, et, si quid deberi putet, cum eius nuntio Romam ad synodum ueniat, alioquin excommunicandus.

GREGORIUS episcopus, seruus seruorum Dei, HUGONI militi de Sancta Maura.

 Confrater noster Rodulphus Turonensis archiepiscopus conqueritur quod tu bona Ecclesie sue iniuste retineas, et neque timore Dei, neque reuerentia beati Mauritii, ad iustitiam faciendam uelis mentem tuam inclinare. Unde apostolica auctoritate monemus, ut, si ita est, de bonis illis dignam satisfactionem predicto confratri nostro offeras. Quod si fortasse ab eodem archiepiscopo preiudicium tibi fieri claruerit, cum nuntio ad futuram synodum nostram uenias, quatenus, utrinque auditis rationibus, unusquisque uestrum proclamationis sue iustitiam consequatur. Quod si huic admonitioni nostre inobediens fueris, in eadem synodo, ad quam te uocamus, sine dubio excommunicaberis.

 Data Rome decimo septimo Kalendas Decembris, indictione XIII.



EPISTOLA XXIII. AD ISEMBERTUM PICTAuENSEM EPISCOPUM. 


Confirmat interdictum a suo legato aduersus eum factum, et a sacrorum participatione excludit, usque ad futuram synodum, ad quam uenire iubet.

GREGORIUS episcopus, seruus seruorum Dei, ISEMBERTO Pictauensi episcopo.

Quoniam interdictus a legato nostro Giraldo Ostiensi episcopo obedire contempsisti, concilium nostro precepto congregatum uiolenter conturbasti, nobis quoque [f., nostris; Mutin., matris quoque] preceptis de causa sancti Hilarii inobediens exstitisti,  auctoritate apostolorum Petri et Pauli interdictum a nostro legato episcopale officium non solum confirmamus, uerum etiam te a communione corporis et sanguinis Domini nostri Iesu Christi separamus, usque ad futuram synodum, quam, Deo annuente, in prima hebdomada Quadragesime celebraturi sumus, nisi forte periculo mortis imminente, et hoc precedente satisfactione sacramento confirmata. Precipimus etiam eadem apostolica auctoritate, ut in futuro concilio iam dicto te nobis representes, et de his omnibus et ceteris que tibi illata sunt rationem redditurus uenias. Quod si non feceris, noueris te in eadem synodo absque spe future reconciliationis deponendum.

Data Rome [XuII] decimo sexto Kalendas Decembris, indictione XIII.



EPISTOLA XXIu. AD GOZELINUM BURDIGALENSEM ARCHIEPISCOPUM, ET GUILIELMUM DUCEM AQUITANIAE. 


Precipit ut Pictauensi episcopo, nisi ad synodum, sicut illi preceperat, uenerit, a nemine obedientia prestetur. Burdigalensi archiepiscopo curam rerum ecclesiasticarum, Guilielmo uero comiti iustitie administrationem, committit.

GREGORIUS episcopus, seruus seruorum Dei, GOZELINO Burdigalensi archiepiscopo, atque Guilielmo duci Aquitanie, salutem et apostolicam benedictionem.

Notum fieri uolumus uestre dilectioni nos Isemberto  Pictauensi episcopo mandauisse, [ex superiore epistola] quoniam interdictus a legato nostro Giraldo Ostiense episcopo  Quod si obseruare noluerit, apostolica uobis auctoritate precipimus ut nullus uestrum sibi obediat, neque eum pro episcopo habeat. Tibi autem, Gozeline Burdigalensis archiepiscope, ecclesiasticas res committimus tractandas; populum et clerum ne sibi obediat commoneas. Tibi uero, Guilielme comes, iustitiam committo tractandam, atque in uestris manibus causam sancti Hilarii regendam, et iustitiam inde exhibendam committimus.

Data Rome decimo sexto Kalendas Decembris, indictione decima tertia.



EPISTOLA XXu. AD ANNONEM COLONIENSEM ARCHIEPISCOPUM. 


Monet ut causam inter Osenburgensem [Osnaburgensem] episcopum et Corbeiensem abbatem et quamdam abbatissam ab apostolicis legatis ei commissam definiat. Quod si perficere non possit, commoneat eos ad synodum uenire, preterea clericis castitatem seruandam inculcet.

GREGORIUS episcopus, seruus seruorum Dei, ANNONI Coloniensi archiepiscopo, salutem et apostolicam benedictionem.

Ut diligentia tua, dilectissime frater, reminisci potest, legati nostri Ubertus Prenestinus et Giraldus Ostiensis episcopi ad partes uestras destinati, litem que inter Bennonem Osenburgensem [Osburgensem]  episcopum et . . . . Corbeiensem abbatem ac quamdam abbatissam uersabatur, ad se ut dirimeretur delatam, tue uenerande solertie iuste diffiniendam commiserunt. uerum nescio qua obstante causa adhuc indiscussa remanere nobis perhibetur. Quapropter caritatem tuam, frater carissime, iterum duximus adhortandam ut prefatum negotium diligenter audias, et legitime diffinias. Ceterum si aliqua ratio qua hoc perficere nequeas obstiterit, his sibi litteris ostensis nos ad synodum in prima proxime Quadragesime hebdomada agendam adire commoneas; quatenus controuersia inter eos diu protracta, omni occasione propulsa, canonicum finem accipiat. Preterea sollicitudinem tuam ex parte beati Petri communis Patris et domini  instanter admonemus, ut non solum in ecclesie tue diecesi, sed etiam in omnibus suffraganeorum tuorum parochiis, presbyteros, diaconos et subdiaconos, admonitionibus tuis caste uiuere facias, quoniam, ut fraternitas tua nouit, cetere uirtutes apud Deum sine castitate nichil ualent, sicut nec sine ceteris uirtutibus castitas. In hoc igitur diligens et sollicitus studeat, quatenus, sicut in aliis uirtutibus tuis, tibi Petrum apostolorum debitorem faciat.

Data Rome decimo quarto Kalendas Decembris, indictione decima tertia.



EPISTOLA XXuI. AD DIONYSIUM PLACENTINUM EPISCOPUM. 


Significat abbatem Sancti Sauini monasterium resignasse, tamen eius curam illi commisisse, donec alius abbas eligatur. Monet ut ei rei una cum monachis det operam: ideo legatos mittit, nec non dirimende controuersie causa que inter eum et abbatem Sancti Sepulcri plebemue Placentinam uersatur.

GREGORIUS episcopus, seruus seruorum Dei, DIONYSIO Placentino episcopo salutem et apostolicam benedictionem.

Rigizonem abbatem nonasterii Sancti Sauini,  quem ad audientiam nostram tua sollicitudo direxit, recepimus, et tanta inuestigatione discussimus, ut prelibatum monasterium nostris refutaret in manibus. Absit enim ut nos eis dignitates ecclesiasticas defendere conemur, qui sibi eas interuentu pecunie arripere presumpserunt. uerum ne premissum monasterium grauem rerum suarum pateretur iacturam, illud prefato abbati, eousque, saluo tue ecclesie iure, custodiendum commisimus, quoad ibi abbas solemniter eligatur, qui Deo dignus, et predicti monasterii fratribus acceptus, habeatur. Quapropter, diligentissime frater, talis ibi tua fratrumque simul diligentia prouideatur, ut nos non appareat potius ad detrimentum monasterii uel fratrum quam ad utilitatem sui uel augmentum egisse quod egimus,  ac tu dignas inde laudes inter homines habeas, et apud Deum ex hoc salubri negotio indulgentiam peccatorum et anime tue perpetuam salutem inuenias, que tunc efficaciter acquiritur, cum Deo sacris in locis famulantibus caritatis officio pie consulitur. Porro legatos nostros, presentium uidelicet latores, ob hoc ad uos usque direximus, ut ad quem finem instans negotium perueniat aspiciant, et controuersiam que inter te et abbatem Sancti Sepulcri, plebemue Placentinam, siue Bonizonem [Bonozonem] subdiaconum, uersatur, intentius audiant, ut calumniari nitentibus obstructa licentia, cuius partis tergiuersatio iustitiam impedire contendat aduertant: et sancta Placentina Ecclesia post tot temporum interstitia, post tot tantaque litigia, se saltem  nunc optatam et optandam pacem tue nobilitatis prudenti clementia recipere congaudeat, quatenus prenominate Ecclesie debita quiete perfruenti Deo seruire liceat; tu uero, huiuscemodi superuacaneis occupationibus propulsis, in nostri conditoris laudibus et seruitio delectari, et in lege eius die ac nocte meditari ualeas, et ad ueram beatitudinem peruenias, atque apud nos calumniantium improbitas locum ulterius non habeat.

Data Rome quinto Kalendas Decembris, indictione decima tertia.



EPISTOLA XXuII. AD MONACHOS MONASTERII SANCTI SAuINI. 


Ut abbatem canonice eligant, et pro se, et Romane Ecclesie statu ad Deum preces fundant.

GREGORIUS episcopus, seruus seruorum Dei, congregationi monasterii Sancti Sauini Placentie constituti, salutem et apostolicam benedictionem.

Rigizonem abbatem uestrum ad audientiam nostram uenientem suscepimus, et tanta examinatione discussimus ut monasterium nostris refutaret in manibus. uerum ne prelibatum monasterium graue rerum suarum pateretur dispendium, illud sibi eousque commisimus, quoad in predicto monasterio alter solemniter eligatur, qui Deo dignus et  sacris canonibus conueniens inueniatur. Quapropter presentibus uos hortamur apicibus ut, neglecta omni nefandi pretii taxatione, posthabita consanguinitatis et amicitie gratia, talem uobis eligere secundum regulam sancti Benedicti studeatis cum quo Deo seruire concorditer et sincere ualeatis. Rogamus uos interea, karissimi fratres, ut pro recuperatione status sancte Romane Ecclesie, suique incolumitate, ac pro me, ut sibi consulere ualeam, Deum, cui fideliter famulamini, iugiter exoretis.

Data Rome quinto Kalendas Decembris, indictione decima tertia.



EPISTOLA XXuIII. AD LEMARUM BREMENSEM ARCHIEPISCOPUM. 


Inuehitur in eum quod legatis apostolice sedis concilium, sicut ipse iusserat, celebrare prohibuerit; quodque ab eisdem Romam uocatus uenire contempserit: quare suspendit eum ab officio, quousque Romam ad synodum accedat.

GREGORIUS episcopus, seruus seruorum Dei  , LEMARO Bremensi archiepiscopo.

Quia suscepti beneficii, quo te sancta Romana Ecclesia uoluit honestare, te immemorem, potius ingratum cognouimus, oblitum etiam promissionem canonicamque obligationem qua sancte Romane Ecclesie te fidelem, te diligere, eique ex corde obedire canonice obligasti, non immerito super te dolendo mouemur, non sine causa tibi, quem fidelem  filium credebamus, irascimur. Heu inuersi mores, et tempora immutata! Quem murum inexpugnabilem pro sancta Romana Ecclesia, cui licet indigni presidemus, putabamus, quem scutum fidei, quem gladium Christi sumere debere, si oporteret, tum officio tuo, tum predicto debito pro sancta Romana Ecclesia [atque], pro nobis etiam nostrisque successoribus credebamus, iam eum nostrumque inimicum nostrumque oppugnatorem inuenimus; tuasque iniurias, a te turpissimam et inauditam repulsam licet iniuste patimur. Legatis quippe nostris Alberto [Huberto] Prenestinensi  et Giraldo Ostiensi episcopis, quos ad partes illas ad id destinauimus, ut in unum archiepiscopis, episcopis, abbatibus religiosisque clericis conuocatis, uice et auctoritate nostra fulti, que corrigenda essent corrigerent, que religioni addenda essent adderent, pro uiribus impedisti. Ad hec ut et concilium fieret prohibuisti. Ab eisdem etiam Romam uocatus, ad institutum terminum, festiuitatem scilicet sancti Andree, non uenisti  . Ad hec igitur et quamplura etiam alia corrigenda ad proximam synodum, que proxime Quadragesime prima hebdomada celebrabitur, Deo annuente, apostolica auctoritate tibi uenire precipimus et inuitamus. Predictis etiam delictis nobis persuadentibus, ab omni episcopali officio predicta auctoritate, donec  ad nos uenias, te suspendimus.

Data Rome secundo Idus [forte, Nonas] Decembris, indictione decima tertia.



EPISTOLA XXIX. AD SIGEFREDUM MOGUNTINUM ARCHIEPISCOPUM. 


Queritur se frustratum ea spe atque opinione quam de eo conceperat. Monet ut ad synodum cum suis suffraganeis ueniat; uel, si forte impediatur, nuntios mittat, qui tum reditus, tum mores suorum suffraganeorum indicare possint.

GREGORIUS episcopus, seruus seruorum Dei, SIGEFREDO  Moguntino archiepiscopo, salutem et apostolicam benedictionem.

Recordari credimus fraternitatem tuam, quam  puro amore ante huius nostre administrationis sarcinam te dileximus, et quomodo eiusdem nostri amoris intuitu secretorum tuorum nobis paucisque aliis commisisti consilium. Cuius rei gratia licet ex eo tempore bene de te sperauimus, ex eo tamen quod Cluniacensi monasterio reliquum uite tue conferre uoluisti, maiorem ex religione tua fidem suscepimus; uerum, iuxta quorumdam relationem, aliter quam sperabamus te egisse comperimus: quod si negligenter irrequisitum transire permittimus, fraternum tibi amorem minus impendere non sine magno taciturnitatis periculo probamur. Quapropter apostolica auctoritate religionem tuam admonemus, ut ad synodum, quam, Deo annuente, in  prima septimana Quadragesime celebraturi sumus, cum suffraganeis tuis, uidelicet Ottone Constantiensi, Guarnerio Strazburgensi, Henrico Spirensi, Herimanno Bambergensi, Imbrico Augustensi, Adelbero Guetzpurgensi, si potes, uenias. Quod si aliqua infirmitate, quod absit, prepeditus uenire nequiueris, tales ad nos studeas nuntios dirigere, quorum secure consilio inniti, et quorum testimonio quasi presentie tue credere possumus. Et hoc perdiligentissime fraternitas tua perpendat, ut neque precibus, neque gratia alicuius dimittas, quin introitum et conuersationem predictorum episcoporum diligentissime inquiras, et per eosdem nuntios tuos nobis insinues.  Ne igitur mireris quod plures ex parochia tua quam ex aliis inuitauimus, cum tua amplior sit ceteris, et in ea sint quidam non laudande opinionis.

Data Rome secundo Nonas Decembris, indictione decima tertia.



EPISTOLA XXX. AD HENRICUM REGEM ROMANORUM. 


Letatur quod legatos apostolicos benigne exceperit, et sibi deuote seruitutis obsequium prestiterit, et det operam, ut in regno suo Simonia et fornicatio clericorum exstirpetur. Monet fidos ac prudentes consiliarios sibi adsciscat, Mediolanensi Ecclesie ius suum restituat, et episcopos uocatos ad synodum uenire curet, quibuscum legatum mittat.

GREGORIUS episcopus, seruus seruorum Dei, HENRICO  regi salutem et apostolicam benedictionem.

Quanquam, fili carissime, causam Mediolanensis Ecclesie non ita composueris, quemadmodum litterarum ad nos missarum series pollicitatioque continebat; tamen, quia legatis nostris te beneuolum tractabilemque prebuisti, eorumque interuentu quasdam res ecclesiasticas laudabiliter correxisti, nobis quoque per eos congrue salutationis et deuote seruitutis exhibitionem transmisisti, gratanter accepimus. Sed et illud quod pie memorie Agnes mater tua imperatrix Augusta apud nos constanter testificata est, iidemque legati episcopi attestati sunt, Simoniacam scilicet heresim funditus de regno tuo exstirpare, et inueteratum morbum fornicationis clericorum toto adnisu corrigere uelle, uehementer  nos hilarauit. Filie quoque nostre fidelissime uestre Beatrix comitissa, et filia eius Mathildis, non modice nos letificauere, scribentes nobis de amicitia et sincera dilectione uestra; quod libentissime accepimus: quarum consilio, sed et persuasu dilectissime matris uestre Auguste ad hoc inducti sumus ut has uobis litteras scriberemus. Quamobrem, licet peccator, memoriam tui inter missarum solemnia super corpora apostolorum et habui et habebo, suppliciter obsecrans ut Deus omnipotens, et hec tibi bona stabiliat, et ad profectum Ecclesie sue ampliora concedat. Moneo autem te, fili excellentissime, et sincera caritate exhortor, ut in his rebus tales tibi consiliarios adhibeas, qui non tua, sed te diligant, et saluti tue, non lucro suo consulant:  quibus si obtemperaueris, Dominum Deum, cuius causam tibi suggerunt, protectorem propitiumque habebis. Porro de causa Mediolanensi, si uiros religiosos et prudentes ad nos miseris, quorum ratione et auctoritate clarescat sancte Romane Ecclesie bis synodali iudicio firmatum posse aut debere mutare decretum, iustis eorum consiliis non grauabimur acquiescere, et animum ad rectiora inclinare; sin autem impossibile esse constiterit, rogabo et obsecrabo sublimitatem tuam, ut pro amore Dei et reuerentia sancti Petri eidem Ecclesie suum ius libere restituas et tunc demum regiam  potestatem recte [forte, recte te. H.] obtinere cognoscas, si regi regum Christo ad restaurationem defensionemque ecclesiarum suarum faciendam dominationis tue altitudinem inclinas, et uerba ipsius dicentis cum tremore recogitas: Ego diligentes me diligo , et honorificantes me honorifico: qui autem me contemnunt erunt ignobiles . Preterea nouerit sublimitatis tue dignatio nos Sigefrido Moguntino archiepiscopo litteras misisse, euocantes eum ad synodum, quam, Deo auctore, proxime Quadragesime prima hebdomada celebraturi sumus. Quod si uenire non posse patuerit, tales mittat legatos, qui uicem eius concilio representent. Similiter Bambergensem, Strazburgensem Spirensem adesse precipimus, introitus sui et  uite rationem posituros. Qui si forte, ut est hominum proteruia, uenire distulerint, regie tue potestatis impulsu petimus ut uenire cogantur: cum quibus uolumus a latere tuo legatos tales transmitti, qui nos fideliter doceant et de ingressu et de uita eorum: quorum relatione cognita ueritate, ad liquidum certius possimus de indubitatis proferre iudicium.

Data Rome septimo Idus Decembris, indictione decima tertia.



EPISTOLA XXXI AD EUMDEM. 


 Summum in eum amorem testatur. Rogat ut auertat aures ab his qui discordiam inter se et illum seminant. Recenset Christianorum calamitates, qui in transmarinis partibus a paganis uexabantur: ad quos subleuandos se Christianos omnes prouocasse, seque paratum esse affirmat: tum ea causa eo contendere, tum ut orientalis Ecclesie cum Romana unio fieret.

GREGORIUS episcopus, seruus seruorum Dei, HENRICO glorioso regi, salutem et apostolicam benedictionem.

Si Deus modo aliquo sue pietatis concederet ut mens mea tibi pateret. indubitanter scio, sua largiente gratia, nullus te a mea dilectione posset separare. Attamen de illius confido misericordia, quia quandoque clarebit, quod te sincera caritate diligam. Ad hoc enim me commune preceptum omnium Christianorum dirigit, ad hoc etiam imperaratoria  maiestas, et apostolice sedis mansueta potestas impellit; quia si te, ut oportet, non diligo in uanum de misericordia Dei, meritis beati Petri confido. Sed quia die nocteque in uinea Domini laborare, per multa pericula etiam usque ad mortem desidero, non solum tibi, quem Deus in summo culmine rerum posuit, per quem multi possunt aut a recto tramite aberrare, aut Christianam religionem obseruare, sed etiam minimo Christiano, adiuuante Deo, semper studebo sanctam et condignam caritatem custodire. Hac enim sine ueste regales nuptias adire qui tentauerit, dedecus immane sustinebit. Heu, proh dolor! hec uigilanti animo non attendunt, qui discordiam seminare inter nos quotidie disponunt, ut his retibus diabolico instinctu  preparatis sua possint captare commoda, sua palliare uitia, quibus iram Dei et gladium sancti Petri contra se insana mente prouocant. Moneo itaque te, et hortor, carissime fili, ab his aures tuas auerte, et eis auditum indubitanter prebe, qui non sua, sed que sunt Iesu Christi querunt , neque honorem suum uel lucrum iustitie preponunt, ut eorum consilio huius uite gloriam non amittas, sed eam que est in Christo Iesu fiducialiter acquiras. Preterea indico tue magnitudini, quia Christiani, ex partibus ultra marinis, quorum maxima pars a paganis inaudita clade destruitur, et more pecudum quotidie occiditur, gensque Christiana ad nichilum redigitur, ad me humiliter miserunt, nimia compulsi miseria implorantes, ut modis quibus possem  eisdem fratribus nostris succurrerem, ne Christiana religio nostris temporibus, quod absit, omnino deperiret. Ego autem nimio dolore tactus, et usque ad mortis desiderium ductus, magis enim uellem pro his animam meam ponere quam eos negligens uniuerso orbi ad libitum carnis imperare, procuraui Christianos quosque ad hoc prouocare, ad hoc impellere, ut appetant, defendendo legem Christi, animam suam pro fratribus ponere  et nobilitatem filiorum Dei luce clarius ostentare. Quam admonitionem Italici et ultramontani, Deo inspirante, ut reor, imo etiam omnino affirmo, libenter acceperunt, et iam ultra quinquaginta millia ad hoc se preparant, ut si me possunt in expeditione pro duce ac pontifice habere, armata manu contra inimicos  Dei uolunt insurgere, et usque ad sepulcrum Domini, ipso ducente, peruenire. Illud etiam me ad hoc opus permaxime instigat, quod Constantinopolitana Ecclesia de sancto Spiritu a nobis dissidens, concordiam apostolice sedis exspectat [expetat]. Armeni etiam fere omnes a catholica fide aberrant, et pene uniuersi orientales prestolantur quid fides apostoli Petri inter diuersas opiniones eorum decernat. Instat enim nostro tempore ut impleatur quod pius Redemptor speciali gratia dignatus est apostolorum principi indicare ac precipere, dicens: Ego pro te rogaui, Petre, ut non deficiat fides tua, et tu aliquando conuersus confirma fratres tuos . Et quia patres nostri, quorum uestigia licet indigni sequi optamus, partes illas pro fide catholica confirmanda  sepe adierunt, nos etiam adiuti precibus omnium Christianorum, si Christo duce uia patuerit, quia non est uia hominis in manu eius, et a Domino gressus hominis diriguntur , illuc transire pro eadem fide et Christianorum defensione compellimur. Sed quia magna res magno indiget consilio et magnorum auxilio, si hoc Deus me permiserit incipere, a te quero consilium et, ut tibi placet, auxilium, quia si illuc fauente Deo iuero, post Deum tibi Romanam Ecclesiam relinquo, ut eam et sicut sanctam matrem custodias, et eius honorem defendas. Quid tibi super his placeat, et quid prudentia tua diuinitus aspirata decernat, mihi quantocius potes remittas. Nam si de te plusquam plurimi putent non sperarem, uerba hec frustra  proferrem. Sed quia forsan non est homo, cui de sinceritate dilectionis mee adhuc indubitanter credas, Spiritui sancto, qui omnia potest, committo ut menti tue suo more indicet quid tibi cupiam, quantumue te diligam: et eodem modo circa me tuam mentem componat, ut impiorum desiderium depereat et bonorum accrescat. Hec enim duo desideria circa nos duos, licet diuerso modo, incessanter inuigilant, et secundum uoluntatem eorum, a quo prodeunt, decertant. Omnipotens Deus, a quo cuncta bona procedunt, meritis et auctoritate beatorum apostolorum Petri et Pauli, a cunctis peccatis te absoluat, et per uiam mandatorum suorum incedere faciat, atque ad uitam eternam perducat.

Data Rome septimo Idus Decembris, indictione decima tertia.



EPISTOLA XXXII. AD MANASSEM REMENSEM ARCHIEPISCOPUM. 


Accipit excusationem archiepiscopi Remensis, qui non uisitauit limina apostolorum; seque magnam delectationem capturum, si rex Francie scelera sua correxerit; sin minus, ei aduersari in futurum, legatosque commendat.

GREGORIUS episcopus, seruus seruorum Dei, MANASSAE Remensi archiepiscopo, salutem et apostolicam benedictionem.

Tantis [Sanctis] dilectionis amplexibus sanctam Romanam Ecclesiam et nos sui debito te diligere putamus, tanto dilectionis feruore in suo et nostro amore te debere feruere, ut nimium sit nobis hesitare,  quin apostolorum limina, si tibi integra adesset facultas et libera, uisitares. Nunc igitur caute et diligenter, ut debes, accipias, malum inauditum, scelus detestabile, quod Philippus rex Francie, imo lupus rapax, tyrannus iniquus, Dei et religionis sancte Ecclesie inimicus, Italis et aliarum prouinciarum mercatoribus contra Deum et regni sui honorem fecit, et alia quorum ad aures nostras clamores frequentissime uenerunt, si, prout iustitia dictauerit, correxerit, nos procul dubio letari, gratiarum actionibus Deum laudare, ut pro perdita et inuenta oue sciat fraternitas tua. Si uero contra hec  egerit, Deum procul dubio sibi inimicum, sanctamque Romanam Ecclesiam et nos, cui licet indigni presidemus, uiribus et modis omnibus  sibi aduersari promittimus. Si legati nostri, ut putamus, ad partes tuas uenerint, de his et que nobis scripsisti pluribusque aliis, tecum et te auxiliante tractaturi, uice Petri suscipe, uice nostra dilige, ut quanto apostolorum principi amore nobisque adhereas, in his etiam probare queas.

Data Rome sexto Idus Decembris, indictione decima tertia.



EPISTOLA XXXIII. AD CUNIPERTUM TAURINENSEM EPISCOPUM. 


Arguit quod ad synodum uocatus non uenerit, et monasterio sancti Michelis molestiam intulerit. Precipit ut ad aliam synodum accedat, et ne dictum monasterium detrimento afficiat.

 GREGORIUS episcopus, seruus seruorum Dei, CUNIPERTO [Cuniberto] Taurinensi episcopo, salutem et apostolicam benedictionem.

Licet aduersus presumptionem tuam durius inuehi deberemus, quia uocatus ad synodum, quam circa festiuitatem sancti Andree celebrauimus, uenire contempsisti, et uenerabili monasterio Sancti Michelis, neque respectu diuini timoris, neque intuitu apostolice defensionis, inquietudinis manum subtrahere uoluisti; adhuc tamen fraternam tibi dilectionem reseruamus, et debite satisfactionis tue fructum exspectamus. Quapropter iterum te apostolica auctoritate monemus, ut ad synodum, quam in prima septimana Quadragesime celebraturi sumus,  uenias. Nos enim abbatem prefati monasterii usque ad predictam synodum nobiscum retinebimus, quatenus, auditis utrinque rationibus, tam Ecclesia tua quam monasterium illud propriam consequatur iustitiam. Interim etiam monemus, ut nullam inquietudinem prefato loco inferas. Si uero his nostris litteris inobediens fueris, quod sancti Patres in huiusmodi negotiis fecere, nos facere, et locum illum auctoritate beati Petri defendere compelles.

Data Rome secundo Idus Decembris, indictione decima tertia.



EPISTOLA XXXIu. AD RAINERIUM. 


 Decernit irrita esse quecunque ab abbate Sancti Gaudentii gesta sunt. Que uero ipse Rainerius cum illo contraxit, diffinienda differt in nuntii sui aduentum.

GREGORIUS episcopus, seruus seruorum Dei, RAINERIO illustri uiro salutem et apostolicam benedictionem.

Quoniam deuotionem tuam ac fidem, sicut te decet, erga beatum Petrum iamdudum probauimus, et premium te dignum tuis operibus te accepturum minime dubitamus, de seruitio et iustitia eius tibi confidenter mandamus, sperantes nobilitatem tuam non solum se deuotam prebere, sed etiam alios quos poterit ad obsequium perurgere. Quia igitur notum tibi credimus esse, carissime, quemadmodum abbatem  Sancti Gaudentii, sceleratum imo inuasorem  hereticum, pro sua nequitia iuste damnauimus, nunc tibi notificandum esse censemus quod omnia que ab ipso perditionis filio de rebus Ecclesie illicite, utpote ab heretico, perpetrata sunt, uel alienata, canonica et legali auctoritate cassanda et penitus euacuanda esse decernimus. De his uero que tecum gessit iniquus, uidelicet de ecclesiasticis cautionibus, tui respectu et caritate taliter diffinimus, ut cum uenerit ad te nuntius noster, sapientes uiros tecum habeas, qui Deum timeant, et te diligant quorum consilio causam discutias, et cum inueneris nulla ratione, sine periculo tue anime et damnatione, res Sancti Gaudentii huiusmodi nefario pacto  te posse retinere, studeas eas pro amore sancti Petri ac nostro quantocius Ecclesie reddere, nec non ab aliis iniuste retenta recuperare. Nuntios quoque nostros ad partes tuas uenturos, sicut sancti Petri gratiam nostrumque beneficium habere desideras, ne desistas in omnibus adiuuare.

Data Rome Idibus Decembris, indictione decima tertia.



EPISTOLA XXXu. AD GUILIELMUM PAPIENSEM EPISCOPUM. 


Arguit quod ad se uocatus non uenerit. Precipit ut accedat ad concilium, in quo ei datur locus defendendi coniugium sororis sue cum Azone, quem illius consanguineum esse testes affirmabant.

GREGORIUS episcopus, seruus seruorum Dei GUILIELMO  Papiensi episcopo, salutem et apostolicam benedictionem.

Licet contra nos id egisse uidearis, ut nec etiam apostolicam benedictionem tibi mittere deberemus, scilicet, quia ad constitutum tibi terminum nec uenisti, nec legalem excusationem misisti, malumus tamen de pietatis modestia reprehendi, quam canonum rigorem sequendo inobedientiam tuam acriter ulcisci. Quapropter apostolica tibi auctoritate precipimus ut ad synodum, quam, Deo annuente, celebraturi sumus prima hebdomada Quadragesime, uenias et de causa sororis tue respondeas. Licet enim clarissimum sit eam Guidonem marchionem consanguineum Azonis marchionis maritum habuisse, illud etiam sacramentis et testibus in presentia  nostra probatum sit, eamdem sororem tuam atque Azonem quartam propinquitatis lineam nondum excedere; dabimus tamen uobis audientiam in prefata synodo, quatenus si legalem defensionem uos habere confiditis et testimonia et sacramenta ante nos facta improbare poteritis, coniugium illorum permaneat. Alioquin, si hoc tunc facere non poteritis, uel a predicta synodo uos subtraxeritis, nullam deinceps inde fieri questionem apostolica auctoritate inhibemus. Unde in sacramento, quo predictum Azonem constrinximus, ita cauti fuimus, ut cum licentia nostra, si rationes uestre idonee fuerint, ipse possit eam reducere atque in uxorem habere.

 Data Rome decimo septimo Kalendas Ianuarii, indictione decima tertia.



EPISTOLA XXXuI. AD COMITISSAM MATHILDEM. 


Precipit ut a consortio Azonis se seiungat: quod si illum suum consanguineum non esse probare se posse confidat, in proximo concilio se eius causam cogniturum.

GREGORIUS episcopus, seruus seruorum Dei, MATHILDI, salutem et apostolicam benedictionem.

Qualiter testibus et sacramentis in presentia nostra probatum sit te habuisse uirum consanguineum Azonis, te etiam et Azonem marchionem in quarta propinquitatis linea consanguineos esse, ipsi,  qui eidem cause inte fuerunt, poterunt tibi referre. Unde quia Azonem marchionem sacramento constrinximus, nullam deinceps sine licentia nostra maritalem tecum conuersationem habere, tibi etiam ex parte beati Petri precipimus, ut a consortio et cohabitatione sua omnino te auferas, et de perpetrata iniquitate ita digne peniteas, quatenus gratiam Dei ualeas recuperare, et tanti tamque turpissimi incestus infamiam declinare. Quod si fortasse preiudicium te pati existimas, et testimonia atque sacramenta de consanguinitate uestra improbare posse confidis, damus tibi audientiam in proxima Romana synodo, ubi, Deo auxiliante, neque ad dexteram neque ad sinistram in exsecutione iustitie declinabimus, sed quod iustum est statuemus.

 Data Rome XuII Kal. Ianuarii, indictione XIII.



EPISTOLA XXXuII. AD UNIuERSOS FIDELES. 


Hortatur ad defensionem Christianorum, qui in transmarinis partibus ab infidelibus premebantur.

GREGORIUS episcopus, seruus seruorum Dei, omnibus fidelibus Sancti Petri, maxime [deest maxime] ultramontanis, salutem et apostolicam benedictionem.

Ad uos iam peruenisse credimus que sit nostra uoluntas, et quid ex parte Sancti Petri dixerimus [direximus] de adiutorio faciendo fratribus nostris, qui ultra mare in Constantinopolitano imperio habitant, quos diabolus per se ipsum a fide catholica  conatur auertere, et per membra sua non cessat quotidie pecudes enecare crudeliter. Sed quia inuidet bonis desideriis, tentat, si potest, nos impedire ne illi gratia diuina largiente liberentur, et nos dando animas nostras pro fratribus nostris coronemur. Proinde ex parte beati Petri rogamus, monemus et inuitamus ut eo modo, quem portitor horum dixerit, ad nos quidam uestrum ueniant, qui Christianam fidem uultis defendere, et celesti regi militare, ut cum eis uiam  preparemus omnibus qui celestem nobilitatem defendendo per nos ultra mare uolunt transire, et quod Dei sunt filii, non timent ostendere. Itaque, fratres karissimi, estote ad pugnandum fortissimi pro laude illa et gloria, que omne desiderium superant, qui hactenus fortes fuistis  pugnare pro rebus quas non potestis detinere, nec sine dolore possidere. Nam per momentaneum  laborem eternam potestis acquirere mercedem. Omnipotens Deus, qui omnem legem suam in precepto abbreuiauit caritatis, det uobis se toto corde, tota anima, tota uirtute diligere, ut proximos uestros sicut uos ipsos diligentes mereamini, si oportuerit, pro eis animas uestras ponere.

Data Rome XuII Kal. Ianuarii, indictione XIII.



EPISTOLA XXXuIII. AD UBERTUM COMITEM, ET CLERUM FIRMANUM. 


Ut auxilium prestent archidiacono, cui procurationem episcopatus Firmani commiserat, donec de idoneo pastore prouideatur.

GREGORIUS episcopus, seruus seruorum Dei, UBERTO  comiti, et uniuerso clero, populoque Firmano, in fidelitate Sancti Petri persistentibus, salutem et apostolicam benedictionem.

Quanquam pleraque nobis de archidiacono uestro reprehensibilia relata fuerint, eo tamen in nostra presentia posito, et diligenter super his quibus arguebatur inquisito, nichil nisi quod ad fidelem pertinere uidebatur obedientiam in ipso deprehendere potuimus. Considerantes ergo necessitatem uiduate Ecclesie, procurationem totius episcopatus interim ei commisimus, donec diuina prouidente clementia, cum nostra sollicitudine, tum regis consilio, et dispensatione idonea ad regendam Ecclesiam et episcopalem dignitatem persona reperiatur. Quapropter admonemus uos, et apostolica auctoritate precipimus ut  unanimiter sibi ad hec peragenda uestra consilia et adiutoria prebeatis, et ea que de bonis Ecclesie dispersa et confusa sunt recuperare et salubriter ordinare modis cum omnibus adiuuetis. Si quis uero contra prefatam Ecclesiam aliquid iniuriose commisit, aut facere conatur, absque dilatione emendare et restituere studeat. Quod si qua temeritate neglexerit, sciat se ex apostolica auctoritate in bannum casurum esse, si diues est, centum librarum; sin uero de mediocribus, in detrimentum totius substantie sue. Agite ergo ut appareat uos ingenuos et fideles esse uestre matris Ecclesie filios, et omnia que ad honorem et utilitatem eius pertinent, ita uestris studiis sub prouidentia archidiaconi strenue peragantur, ut omnipotentis Dei gratiam, et apostolice  benedictionis salutem mereamini.

Data Rome secundo [XI] Kalendas Ianuarii, indictione decima tertia.



EPISTOLA XXXIX. AD DUCEM ET POPULUM uENETIARUM. 


Testatur suam in eos dilectionem. Hortatur ut patriarche nimia egestate oppresso que sunt necessaria ad uitam tuendam pro decentia tante dignitatis suppeditent.

GREGORIUS episcopus, seruus seruorum Dei, DOMINICO duci, et populo uenetie salutem et apostolicam benedictionem.

Notum esse credimus, non solum his qui nobiscum  morati sunt, sed etiam plerisque uestrum, quod iam ab ineunte etate terram uestram et libertatem huius gentis ualde dileximus, atque ob id nonnullorum principum et nobilium personarum inimicitias sustinuimus. Postquam uero apostolici regiminis onus et officium, licet indigni, suscepimus, tanto feruentius in dilectione uestra noster exarsit affectus, quanto per generalis cure debitum in administrationem uestre salutis sollicitius astricti sumus. Quapropter litteras ad uos direximus, ut nobilitatem uestram ad respiciendum decus et sublimitatem antique dignitatis sue excitare possimus, ne ex longa, quod absit, negligentia dilapsum honorem gemat, quem adhuc stantem, dum potest, colere et seruare non laborat. Scitis enim quoniam pre multis terrarum  partibus diuina dispensatio terram uestram patriarchatus honore sublimauit, cuius dignitatis eminentia ex ipsa sui nominis et officii prerogatiua adeo angusta et rara est, ut non amplius quam quatuor in toto mundo reperiantur. Quod cum ita sit, apud uos tamen hoc tantum decus, et tam excelsi gloria sacerdotii ex inopia rerum temporalium et diminutione potestatis sue adeo uilescit, et a competenti statu honoris sui penitus corruit, ut tanta tenuitas rerum nec simplicem episcopatus sedem condecere, aut eius necessitatibus sufficere posse uideatur. Unde uos tanti beneficii diuine munificentie ingratos et immemores esse deprehendimus, timentes ne quasi degeneres filii diuitias et hereditatem nobilissime matris uestre, uidelicet Gradensis Ecclesie, dissipantes,  inde obscuriores efficiamini, unde post apostolicam sedem omnibus que sunt in Occidente gentibus clariores exstitistis. Nos equidem meminimus Dominicum patriarcham beate memorie antecessorem huius propter nimiam egestatem locum deserere uoluisse: et hic quidem pari necessitate dicit se circumuentum esse. Quapropter, sicut carissimes filios, uos admonemus ut memores pristine nobilitatis et glorie collatum uobis honorem, et apostolice sedis erga uos beneuolentiam ulterius non negligatis, sed conuenientes in unum qualiter antesignati patriarchatus dignitatem debita cum ueneratione et rerum temporalium amplificationem sustentetis, et cum Dei adiutorio ad culmen sue celsitudinis releuetis, communi consilio pertractetis. Indicauit quidem nobis  hic confrater noster patriarcha, te ducem, et plerosque uestrum quam optimam super hac re habere uoluntatem: propter quod et fiducialius ad explendum opus boni propositi uestram exhortari incipimus dilectionem. Quidquid igitur inde inter uos consultum et constitutum fuerit, nobis per litteras aut certo nuntio quantocius renuntiate; quoniam si pro gloria et nobilitate, tam uestri quam prefati loci et sacerdotii, aliquid statueritis, ut equum est, pro meritis uestris gratulabimur; sin uero aliqua minus honesta uos occasio retraxerit, procul dubio tanti ministerii nomen inter uos uilescere, et debito honore priuari non patiemur.

Data Rome secundo Kalendas Ianuarii, indictione  decima tertia.



EPISTOLA XL. AD UNIuERSOS FIDELES. 


Ut legatos suos congruo honore recipiant, eisque obedientiam prestent.

GREGORIUS episcopus, seruus seruorum Dei, omnibus Sancti Petri fidelibus ad quos portitores presentium uenerint, salutem et apostolicam benedictionem.

Notum uobis est quod succrescente nequitia, et diabolica fraude usquequaque inualescente, multorum iam caritas friguit, et totius religionis studium in sancta Ecclesia pene defecerit. Sed quia impossibile est nostram in tot et tam diuersas sollicitudines  presentiam exhiberi, misimus ad uos dilectos sancte Romane Ecclesie filios, uidelicet Gepizonem [Geizonem et sic ubique] abbatem Sancti Bonifacii, et Maurum abbatem Sancti Sabbe, per quos et nostra uobis representetur auctoritas, et nostra uice ea que ad utilitatem sancte Ecclesie pertinent cum Dei adiutorio studiosa procuratione peragantur. uos igitur memores diuini per Euangelium dicti: Qui uos audit, me audit; et qui uos spernit, me spernit ; eos, sicut de nostra amicitia, imo de gratia Sancti Petri cuius nuntii sunt, curam habetis, debita cum ueneratione et caritate recipiatis; et in omnibus que uel causa legationis eorum, uel fatigationis necessitas postulauerit, fidelem illis obedientiam et consensum prebeatis. Preterea si contigerit eos ex considerata  et competenti necessitate negotiorum diuidi, et separatim in diuersas partes proficisci, ad quoscunque alter eorum uenerit, eum sicut nos audiatis, et quod nostre deberetis presentie in eo ostendere et exsequi non dubitetis.

Data Rome, quarto Nonas Ianuarii, indictione decima tertia, anno Christi 1075.



EPISTOLA XLI. AD FERETRANOS ET EUGUBINOS. 


Significat se legatos ea de causa misisse, ut dent operam ut idoneus pastor in eorum Ecclesia eligatur. Monet ut eis obedientiam exhibeant.

GREGORIUS episcopus, seruus seruorum Dei, clero et populo Feretrano, atque clero et populo Eugubino,  salutem et apostolicam benedictionem.

Ex quo Ecclesiam uestram pastore uiduatam esse cognouimus, multa pro uobis sollicitudine anxii fuimus, et quanquam multa et grauia nos negotia occupent, ea tamen cura qualiter diuina misericordia dignum uobis patrem prouideat nostro cordi indesinenter adheret, atque eo magis hac de causa sollicitamur, et attentius Deo preces effundimus, quoniam in retroactis temporibus non sat uigilantem uobis pastorem prefuisse cognoscimus. Quapropter misimus ad uos hos religiosos sancte Romane Ecclesie filios, uidelicet abbatem Sancti Sabbe, et abbatem Sancti Bonifacii, ut si forte in Ecclesia uestra talis persona, que huic regimini congrua sit, reperiatur,  diligenter inquirant, et eam, sicut dignum est, uestra electione collaudatam et canonico decreto probatam, nobis ad ordinandum quantocius presentare studeant. Sin uero inter uos talis reperiri non possit, ipsi cum omni diligentia et sollicitudine aliunde aliquem, qui uobis secundum Deum preesse possit, inuenire procurent, et ad suscipiendam episcopalis officii ordinationem ad nos sine mora transmittant. uos igitur in omnibus eis credite et obedite, scientes eos in hac re, custodiente Deo, nichil nisi uestram salutem et Ecclesie uestre honorem attendere. Preterea quidquid thesauri uel ornamenti in Ecclesia uestra habetur, illorum oculis presentate; quatenus ex eorum prouidentia et commendatione in tali custodia relinquatur, ut nec Ecclesia detrimentum  sentiat, nec in aliquem uestrum aliqua suspicionis infamia cadat.

Data Rome, quarto Nonas Ianuarii, indictione decima tertia.



EPISTOLA XLII. AD GUIBERTUM ARCHIEPISCOPUM RAuENNATEM. 


Ad synodum uocat in proxima Quadragesima ex more habendam.

GREGORIUS episcopus, seruus seruorum Dei, GUIBERTO Rauennati archiepiscopo, salutem et apostolicam benedictionem.

Coram oculis habes, frater carissime, et quasi palpare manibus potes miserabilem sancte Ecclesie perturbationem, et iam per longa tempora inimicorum  et impugnatorum eius insensatam et omnino irrefrenatam presumptionem. Contra quos, quoniam nos qui in sortem ministerii sacerdotalis, et regnum Dei electi sumus, omni cura et studio surgere et pugnare conuenit, sicut iam per aliquot annos in apostolica sede fieri consueuit in prima hebdomada Quadragesime synodum, Deo annuente, celebrare disposuimus: ad quam fraternitatem tuam singulari admonitione, et multo caritatis affatu, postposita omni negligentia, uenire rogamus et inuitamus, quatenus tua aliorumque fratrum nostrorum annitente prudentia, et spirituali tam fortitudine quam sapientia impii a suis conatibus arceantur, et Christiana religio in ea qua primum fundata est libertate et pace roboretur.

 Data Rome, secundo Nonas Ianuarii, indictione decima tertia.



EPISTOLA XLIII. AD HUGONEM DIENSEM EPISCOPUM. 


Ut recipiat a subditis ea que Ecclesie restituere uolunt, eosque absoluat, fide accepta ad synodum ueniendi.

GREGORIUS episcopus, seruus seruorum Dei, HUGONI, in Burgundia Diensi episcopo, salutem et apostolicam benedictionem.

uidetur nobis ut quod filii Ecclesie tue de rebus ecclesiasticis uolunt tibi reddere recipias, eosque absoluas tali tenore, ut data fide quidam illorum promittant tecum uenire ad nos Romam, uidelicet,  Deo auctore, ad synodum celebrandam, ut illic quod nobis ratum uisum fuerit peragant. Melius enim nobis placet ut pro pietate interdum reprehendaris, quam pro nimia seueritate in odium Ecclesie tue uenias. Debes quidem filios tuos quia rudes sunt et indocti conspicere, et ad meliora paulatim prouocare, quia nemo repente fit summus, et alta edificia paulatim edificantur.

Data Rome, Nonis Ianuarii, indictione decima tertia.



EPISTOLA XLIu. AD IUDITH HUNGARORUM REGINAM. 


Plures recenset causas sincere erga eam dilectionis. Consolatur ipsam, et ad patientiam hortatur. Demum se omnia que ad eius honorem et salutem pertinent libenter curaturum asserit.

 GREGORIUS episcopus, seruus seruorum Dei, IUDITH  Hungarorum regine, salutem et apostolicam benedictionem.

Multe ac diuerse cause sunt, propter quas intimo et sincero cordis affectu te diligimus. Primo, quoniam ex uniuersalitate suscepti regiminis omnibus qui in Christo sunt debitores sumus. Deinde quoniam clarissimus imperator Henricus pater tuus, et Agnes mater tua iam nunc non humanitus, sed Dei misericordia celitus imperatrix Augusta, ex quo me cognouerunt, pro sua magnitudine honorifice et pre ceteris sancte Romane Ecclesie filiis caritatiue habuerunt, et maxime quia nunc eadem  mater et domina tua, postpositis secularibus causis et honoribus, apostolorum limina tota deuotione et ueneratione complectitur: ex cuius quidem presentia inter huius seculi nequam perturbationes sepe nobis accepta solatia conferuntur. Preterea multum te commendat nobis tua preclara et inclyta fama, quod in tam tenera etate inter asperam et incognitam gentem generis tui gloriam decorasti: quippe que in excelso nata imperio nichil in actibus et in habitudine tua nisi decus imperiale hactenus demonstrasti. His, inquam, de causis nos, quibus fallere quemquam nefas est, in loco germane sororis te diligimus, et, si quid orationes nostre apud Deum ualent, non infructuosam erga te nostram fore amicitiam in Dei pietate confidimus. Scias etiam  quod de tribulationibus et angustiis, quas te sustinere cognouimus, ualde dolemus, et diuinam clementiam pro quiete et letitia tua frequenter et suppliciter imploramus. Et si quando locus aut tempus opportunitatem dederit, temporalibus quoque subsidiis te honorare quammaxime cupimus. Ceterum ea que nunc tibi instat aduersitas non te terreat, nec mentem tue generositatis deprimat; sed, si quid mestum aut graue ingruerit, uultu regalis constantie gestuque dissimula, et molestas, quas Deus auertat, causas naturali morum tuorum uirtute patienter tolera. Fiduciam et spem firmam habens in Deo Saluatore nostro, quoniam ipsi cura est de te, qui nunquam derelinquit sperantes in se  : et quanto nunc animum tuum sollicitudinibus uerberari sinit acerbius, tanto eum ex uicina et potenti uirtute consolationis sue letificabit uberius. Ipse enim nichil sine causa precipit, nichil sine ratione permittit, qui regum et imperatorum omniumque causarum equus arbiter et moderator existit. uerum inter omnia te id agere et studere monemus, ut preclarum nomen uite ac nobilitatis tue ab ineunte etate nactum in dies amplificetur et crescat, quoniam integritas fame licet pre cunctis terrarum opibus corona sit nobilium et gnobilium, tanto tamen unicuique plus ornamenti et glorie tribuit, quanto cum eminentia generis altius  extollit. Illi enim sua humilitate teguntur, isti uero innata sibi celsitudine produntur. Age ergo ut omnibus que regnum fert et imperium tanto te excellentiorem ostendas, quanto ea omnia mutari cognoscis. Tuam uero naturam et imperiale germen, quod te est, nullis successibus nullisue aduersitatibus mutari posse proponas. De cetero quod nos matrem tuam de causa tua compellare rogasti, pro certo scias, nos omnia que ad honorem et salutem tuam pertinent et consulendo libenter ei intimare, et persuadendo ut fiant apostolica benigne adiutoria exhibere. Deus autem omnipotens qui est mestorum consolatio, infirmantium fortitudo, presentem uobis letitiam cito conferat, et ueram eternamque gloriam superne felicitatis tribuat.

 Data Rome, quarto Idus Ianuarii, indictione decima tertia.



EPISTOLA XLu. AD RODULPHUM SUEuIAE, ET BERTHULPHUM CARENTANUM, DUCES. 


Inuehitur in episcopos, qui inobedientes erant in exsequendis apostolice sedis decretis de Simoniacis et fornicariis clericis: quare duces monet ut, quoscunque Simoniacos aut fornicarios cognouerint, nullatenus recipiant: Rodulphum uero hortatur, ut pretium quod beneficiorum causa a clericis acceperat in pios usus eroget.

GREGORIUS episcopus, seruus seruorum Dei, RODULPHO duci Sueuie, atque Bertulpho  duci Carentano, salutem et apostolicam benedictionem.

 Scimus quoniam prudentia uestra miserabilem Christiane religionis desolationem perspicaci mente perpendit, que pro peccatis nostris in ea nunc extremitate est posita, ut infeliciora tempora nemo uiuentium uiderit, nec a tempore beati Siluestri Patris nostri scripturarum traditione repererit. uerum huius tanti mali nos caput et causa sumus, qui ad regendum populum prelati, et pro lucrandis animabus episcopi uocati et constituti sumus. Ab eorum namque principatibus, uelut a quibusdam initiis subditorum bona uel mala ueniunt, qui, aut mundanas dignitates, aut magisterium spirituale susceperunt, qui dum nichil aliud nisi gloriam et uoluptates seculi querunt, sine sua et populi confusione uiuere  nequeunt; quoniam in malefactis praua sectantes desideria, et sue auctoritatis iura per culpam ligant, et aliis peccandi per exemplum frena relaxant. Neque enim per ignorantiam aut improuidi delinquunt, sed presumptuosa obstinatione Spiritui sancto resistentes, diuinas quas cognouerunt leges abiiciunt, et apostolica decreta contemnunt. Sciunt namque archiepiscopi et episcopi terre uestre, quod et omnibus fidelibus notum esse debet, quoniam in sacris canonibus prohibitum est ut hi qui per Simoniacam heresim, hoc est interuentu pretii, ad aliquem sacrorum ordinum gradum uel officium promoti sunt, nullum in sancta Ecclesia ulterius  ministrandi locum habeant, nec illi, qui in crimine fornicationis iacent, missas celebrare, aut secundum inferiores ordines ministrare altari debeant. Que cum eos sancta et apostolica mater Ecclesia iam a tempore beati Leonis pape sepe in conciliis tum per legatos, tum per epistolas in se et commissas sibi plebes, utpote ab antiquioribus neglecta renouare et obseruare commonuerit, rogauerit, et accepta per Petrum auctoritate iusserit; adhuc tamen inobedientes  tam exsecrandam consuetudinem nulla studuerunt prohibitione decidere, nulla districtione punire, non attendentes quod scriptum est, quia ariolandi peccatum est repugnare, et quasi crimen idololatrie nolle acquiescere . Cum igitur illis apostolica, imo sancti  Spiritus mandata spernentibus, et scelera subditorum criminosa fouentibus patientia, diuina ministeria indigne tractari, populum seduci intelligimus, alio quolibet modo contra hec uigilare nos conuenit, quibus cura Dominici gregis pre cunctis incumbit. Multo enim melius nobis uidetur iustitiam Dei uel nouis reedificare consiliis, quam animas hominum una cum legibus deperire neglectis. Quapropter ad te et ad omnes de quorum fide et deuotione confidimus nunc conuertimur, rogantes uos, et apostolica auctoritate admonentes ut quidquid episcopi dehinc loquantur aut taceant, uos officium eorum quos aut Simoniace promotos et ordinatos, aut in crimine fornicationis iacentes cognoueritis, nullatenus recipiatis: et hec eadem adstricti per obedientiam  tam in curia regis, quam per alia loca et conuentus regni notificantes ac persuadentes, quantum potestis, tales sacrosanctis deseruire mysteriis, etiam ui, si oportuerit, prohibeatis. Si qui autem contra uos quasi istud officii uestri non esse aliquid garrire incipiant, hoc illis respondete: Ut uestram et populi salutem non impedientes de iniuncta uobis obedientia ad nos nobiscum disputaturi ueniant. Quia uero te, Rodulphe, dico ducem et carissimum sancti Petri filium, ad religionis spiritum desideranter anhelare confidimus, unde nos consuluisti, quidquid nobis perfectius uisum est, ad correctionem tuam tibi intimamus, ut quantumcunque pretii te pro disponendis in Ecclesia clericis accepisse  recordaris, aut in utilitates eiusdem Ecclesie, si attinere ei uidetur, aut in usus pauperum expendas, ut nulla in te reprehensibilitatis macula remanente inter electos regni celestis ciues ascribi merearis.

Data Rome, tertio [XIII] Idus Ianuarii, indictione decima tertia.



EPISTOLA XLuI. AD GEPITIUM ET MAURUM ABBATES. 


Mandat ut restituenda curent bona Ecclesie Pisaurensis a suo episcopo incaute alienata, et litem inter episcopum et alios definiant.

GREGORIUS episcopus, seruus seruorum Dei, GEPITIO abbati Sancti Bonifacii, et Mauro abbati Sancti  Sabbe, in legatione Marchie constitutis, salutem et apostolicam benedictionem.

Mandamus uobis ut diligenter conueniatis homines illos, quibus Michel Pisaurensis episcopus Ecclesie sue bona incaute tribuit, eisque auctoritate apostolica omnia Ecclesie et episcopo restituere precipiatis, atque prout oportuerit cogatis: et insuper episcopum, si inobedientes fuerint, ex parte Sancti Petri et nostra corporaliter sub banno inuestire palam studeatis, eosque gratiam Sancti Petri et nostram amissuros, si rebelles exstiterint, aperte insinuetis. Episcopos quoque, et comites, cunctosque Sancti Petri fideles firmiter precipientes rogate, quatenus episcopo Pisaurensi ad eos expugnandos spirituali et seculari auxilio, prout necesse  fuerit, fideliter subueniant: maxime eos qui pretio recepto terram adhuc uiolenter et superbe retinere non uerentur, pre ceteris acerrime corrigatis et bona Ecclesie episcopo intromittentes restituatis. Omnes etiam lites inter episcopum et aduersarios eius ad utilitatem Sancte Marie Pisaurensis Ecclesie definire procuretis, nullius negligentie interueniente incuria.

Data Rome, Idibus Ianuarii, indictione decima tertia.



EPISTOLA XLuII. AD RAINERIUM, etc. 


 Nuntiat se precepisse Clusino episcopo, qui Guidonem multis criminibus irretitum, et ab Alexandro pontifice predecessore suo a quadam prepositura expulsum, restituerat, ut eo amoto alium in eius locum substitueret. Iubet ne dicto Guidoni ad retinendam preposituram auxilio sint

GREGORIUS episcopus, seruus seruorum Dei, RAINERIO filio Ugizonis (Uguccionis, et sic alibi], atque RAINERIO filio Bulgarelli uxori quoque Peponis donne Guille, filiis etiam comitis Ardingi, omnibusque in Clusino comitatu commorantibus, tam maioribus quam minoribus Christi Sanctique Petri fidelibus, salutem et apostolicam benedictionem.

Constat uobis fieri notissimum Guidonem Ecclesie Christi martyris et uirginis Mustiole periurium multipliciter incurrisse, nec non et fornicationem publice, adulterii quoque crimen sustinuisse, satisfactionem  denique exhibere omnimodo deuitasse. Qua de re a felicis memorie domno Alexandro nostro predecessore, et a prelatione eiusdem Ecclesie irreuocabiliter esse expulsum, ac pro contumacia inobedientie, si unquam ulterius ad eamdem presumpsisset aspirare preposituram, perpetuo anathemati subditum. Quia uero confrater noster Lanfrancus Clusinus episcopus quorumdam suorum fidelium que carnis sunt sapientium consilio fretus, eumdem Guidonem tentauit eidem canonice iterum preponere contra Romane Ecclesie auctoritatem, contraque omnium familiarium tam clericorum quam laicorum, unanimem conspirationem, eumdem subiicimus episcopum satisfactioni digne penitentie, eo scilicet tenore, quo nominatum Guidonem  a nobis publice excommunicatum, et a prepositura et claustrali communione deiiciat, alterumque loco eius secundum Deum substituat. uos ergo, dilectissimi filii, si Deum uultis habere propitium, sanctumque Petrum peccatis uestris ferre subsidium, cauete omnino ne prefato sacrilego Guidoni aliquod contra Deum nostrumque iudicium ad retinendam preposituram, uel aliquod de rebus Sancte Mustiole prebeatis auxilium siue consilium. Procul dubio enim, si  auxiliari sibi quocunque modo tentaueritis, et ea que de bonis ecclesie amicis suis dedit pro retinenda prepositura retineri feceritis, excommunicationis eius participes eritis. Si uero, ut decet Christianos uiros, operam studebitis dare, eo expulso, ecclesiam  Dei matremque utique uestram ad pristinum statum reuocare, inter sanctos Dei in superno regno incorruptibilem possidebitis hereditatem, adepti peccatorum indulgentiam per ineffabilem Dei clementiam.

Data Rome, Idibus Ianuarii, ind. XIII.



EPISTOLA XLuIII. AD GEPITIUM ET MAURUM ABBATES. 


Ut moneant quemdam fratricidam, qui ante peractam penitentiam aliam uxorem contendebat ducere, ne id faciat; sed auditurus que sue salutis sunt ad se ueniat.

GREGORIUS episcopus, seruus seruorum Dei, GEPITIO abbati Sancti Bonifacii, et MAURO abbati Sancti Sabbe, salutem et apostolicam benedictionem.

 Notum uobis est quod Rainerius, Ugizonis quondam filius, diabolico instinctu fratrem suum interfecit; unde digne penitentie nondum se subdidit, nec perfecte penituit; sed immemor tanti facinoris et promissionis defensionum ecclesiasticarum, quam in suscipiendo fictam penitentiam fecit, necnon et pauperum Christi, anime sue salutem obliuioni tradens, aliam studet uxorem ducere. Ideoque uestram fraternitatem sollicitam esse uolumus quatenus eum conueniatis et modis quibus potestis, illum moneatis dulciter et aspere, quantum opus fuerit et uobis necessarium uidebitur, ut nullo modo id facere presumat, sed nos adeat ad audiendum ea que sibi de salute sua dicere debemus. Si forte  uos audire et nobis obedire renuerit, omni  modo certum illum reddite quod nos, Deo adiuuante, quidquid iustum et canonicum uisum fuerit facere non negligemus.

Data Rome, decimo septimo Kalendas Februarii indictione decima tertia.



EPISTOLA XLIX. AD HUGONEM ABBATEM CLUNIACENSEM. 


Deplorat suum et Ecclesie miserrimum statum; unde rationem pro se ad Deum effundi petit, uultque abbatem ad comprimendam impiorum seuitiam exhortari omnes fideles.

GREGORIUS episcopus, seruus seruorum Dei, HUGONI   Cluniacensi abbati, salutem et apostolicam benedictionem.

Si posset fieri, optarem te pleniter scire quanta tribulatio me angustat, quantusque labor quotidie innouatus fatigat, et accrescens ualde perturbat, ut secundum tribulationes cordis mei fraterna compassio mihi te flecteret, et in profusione lacrymarum coram Domino cor tuum effunderet, ut pauper iehsu [lege, pauperi iehsu H.], per quem omnia facta sunt, et qui omnia regit, manum porrigeret, et solita pietate miserum liberaret. Ego enim sepe illum rogaui, prout ipse dedit, ut aut me de presenti uita tolleret, aut matri communi per me prodesset, et tamen de magna tribulatione adhuc non eripuit, neque uita mea predicte matri, cuius me catenis  alligauit, ut sperabam, profuit. Circumuallat enim me dolor immanis, et tristitia uniuersalis, quia orientalis Ecclesia instinctu diaboli a catholica fide deficit, et per sua membra ipse antiquus hostis Christianos passim occidit, ut quos caput spiritualiter interficit, eius membra carnaliter puniant, ne quando diuina gratia resipiscant. Iterum cum mentis intuitu partes occidentis, siue meridiei, aut septentrionis uideo uix legales episcopos introitu et uita, qui Christianum populum Christi amore, et non seculari ambitione regant, inuenio, et inter omnes seculares principes, qui preponant Dei honorem suo, et iustitiam lucro, non cognosco. Eos autem inter quos habito, Romanos uidelicet, Longobardos et Normannos, sicut sepe illis dico, Iudeis  et paganis quodammodo peiores esse redarguo. Ad meipsum cum redeo, ita me grauatum proprie actionis pondere inuenio ut nulla remaneat spes salutis, nisi de sola misericordia Christi. Nam si non sperarem ad meliorem uitam, et utilitatem sancte Ecclesie uenire, nullo modo Rome, in qua coactus, Deo teste, iam a uiginti annis inhabitaui, remanerem. Unde fit ut inter dolorem qui quotidie in me renouatur, et spem que nimis, heu, protenditur, mille quassatus tempestatibus quoquomodo moriens uiuo. Et eum qui me suis alligauit uinculis et Romam inuitum reduxit illicque mille augustiis precinxit, exspecto. Cui frequenter dico: Festina, ne tardaueris; accelera, ne moreris, meque libera amore beate  Marie ac sancti Petri. Sed quia non est pretiosa laus, neque sancta oratio cito impetrans in ore peccatoris, cuius est uita laudabilis, et actio secularis, precor, exoro, rogo, ut eos qui merentur audiri pro uite meritis, uigilanti cura rogites, ut pro me Deum exorent ea caritate eaque dilectione, qua debent uniuersalem diligere matrem. Et quia utraque manu debemus uti pro dextera ad comprimendam impiorum seuitiam, oportet nos, quando quidem non est princeps qui talia curet, religiosorum tueri uitam, fraterna te monemus caritate, ut, inquantum potes, uigilanti studio manum prebeas, eos monendo, rogando, exhortando, qui beatum Petrum diligunt  ut si uere illius uolunt esse filii et milites, non habeant illo cariores seculares principes, quia illi misera et transitoria uix tribuunt, iste uero beata et eterna a cunctis peccatis soluendo promittit, et in celestem patriam potestate sibi tradita perducit. uolo quidem luce clarius intelligere, qui reuera sint illi fideles, et qui eumdem celestem Principem non minus pro celesti gloria diligunt quam eos quibus pro spe terrena, et misera subiiciuntur.

Data Rome, undecimo Kalendas Februarii, indictione decima tertia.



EPISTOLA L. AD SANCIUM REGEM ARAGONIAE 


 Censet absurdum esse ut is qui ex illegitimo concubitu natus erat, ad episcopatus gradum, ad quem ab eo postulabatur, ascenderet. Ait se dedisse negotium episcopo, qui morbi causa episcopatu se abdicare uolebat, ut constitueret sibi huiusmodi coadiutorem, qui illius episcopatus post eius obitum administrationem suscipere posset.

GREGORIUS episcopus, seruus seruorum Dei, SANCIO regi Hispaniarum, salutem et apostolicam benedictionem.

Quoniam erga reuerentiam sancte et apostolice sedis regiam nobilitatem tuam pia deuotione et amore feruere intelligimus, te et regnum tuum dignis honoribus sublimari cupimus, et apostolicam beneuolentiam non solum in nostro, uerum etiam in quocunque tempore tibi et causis tuis sincere caritatis affectum prebere desideramus. Ceterum, quod  nos de causa Aragonensis episcopatus et consuluisti, et te quodammodo uelle significasti, diu et multum uolentes, et cum filiis sancte Romane Ecclesie pertractantes, incongruum fore peruidimus quoniam in eo canonica decreta nobis obuiare cognouimus. ueniens enim ad nos, sicut nosti, confrater noster Sancius Aragonensis episcopus, multa nobis de infirmitate corporis sui conquerens, deserendi episcopatum a nobis suppliciter licentiam postulauit, quod enim morbo confectus et pene consumptus diutius competenti ministerio regere et custodire non possit. Atque ut facilius hoc impetraret, indicauit nobis de duobus clericis, quorum alterum in episcopatum eligi tuam et sui ipsius uoluntatem atque consilium  fore nuntiauit; de quorum uita et conuersatione eum interrogantes, alia omnia, preter quod de concubinis nati erant, bona satis et honesta accepimus. Et quia uenerandi canones ad sacerdotii gradum tale prouehi contradicunt, probare eos non satis cautum fore putauimus, ne quidquam a nobis contrarium sanctis patribus in exemplum et auctoritatem posteris relinquatur. Solet enim sancta et apostolica sedes pleraque considerata ratione tolerare, sed nunquam in suis decretis et constitutionibus a concordia canonice traditionis discedere. Quapropter nouerit dilectio tua nos ita consuluisse et precepisse episcopo, ut ipse, quantum possit, episcopali officio in spiritualibus insistens, et auxilia comprouincialium  episcoporum petens, ad peragendas exteriores et interiores curas talem clericum in Ecclesia constituat qui ad tantam procurationem prouidus, et, si res postularet, ad percipiendam episcopalis officii dignitatem et ordinem sit idoneus. Quo per annum unum aut amplius in Ecclesia consistente, si diuina clementia interim episcopo uires corporis et sanitatem reddiderit, sicut iustum est, ipse in loco suo super Dominicum gregem uigilans consistat; si uero infirmitas et debilitas corporis sui adaucta fuerit, et administrationem commisse sibi cure nequaquam exsequi poterit, tunc demum, si illius uita, mores, et disciplina probabilis fuerit apostolice sedi eius tuis et episcopi litteris, nec non sub testimonio cleri eiusdem Ecclesie denuntietur, et de ordinatione Ecclesie  deliberato consilio certa uobis et salubris, annuente Deo responsio dabitur. uerum hec nequaquam tam absolute dixissemus, nisi quod episcopo se excusanti, et impedimentum sue infirmitatis proponenti, fraterne compassionis auditum denegare non potuimus. Hec igitur, dilecte fili, prudenter considera, et ad obseruanda nostra monita episcopum, quantum potes, adiuua, quatenus et tu a beato Petro apostolorum principe ad regendum tibi commissum populum adiuuari, eiusque meritis a peccatorum tuorum uinculis absolutus eterne beatitudinis gloria in regno Christi et Dei merearis perfrui.

Data Rome, octauo [IX] Kalendas Februarii, indictione decima tertia.



EPISTOLA LI. AD SUENUM REGEM DANORUM. 


Queritur quod ad se non scripserit. Hortatur ad rectam regni administrationem. Significat legatos ad eum missos ea de causa, ut satisfacerent de his que ab Alexandro pontifice petierat ob Germanie perturbationem esse reuersos. Quare petit ab ipso ut nuntios ad se mittat, et filium suum apostolice sedis ducem contra quosdam hereticos constituat.

GREGORIUS episcopus, seruus seruorum Dei, SUENO  regi Danorum, salutem et apostolicam benedictionem.

Cum adhuc in ordine diaconatus eramus, sepe dilectionis tue litteras et legatos accepimus, in quibus magnificentie tue promptum erga nos animum  fore intelleximus. Postquam uero, quod digni non sumus, ad locum altioris cure ministeriique peruenimus, amorem tuum in subtracta uisitatione tepuisse deprehendimus, qui scriptis tuis tandiu carere nescio cur meruimus. Nos equidem iam nunc non solummodo regum et principum, sed omnium Christianorum, tanto propensior sollicitudo coarctat quanto ex uniuersali regimine, quod nobis commissum est, omnium ad nos causa uicinius ac magis proprie spectat. uerum quia eminentiam tue nobilitatis pre ceteris regnorum principibus tam peritia litterarum quam studio ecclesiastice exhortationis, pollere intelleximus multo fiducialius ad te  scripta nostra dirigimus, existimantes in te tanto facilius lucrifacere quanto in eruditione et prudentia morum amplius dignosceris profecisse. Rogamus igitur, et sincera te caritate monemus ut commissa tibi regni gubernacula, secundum Deum administrare studeas, et nomen regalis excellentie congrua ac consonanti uirtutum proprietate geras, quatenus eam, per cuius principatum subiectis imperas, in corde tuo semper regnare iustitiam ostendas. Nosti enim quod gloria et uana huius mundi delectatio labilis est et deceptoria; nosti quod uniuersa caro ad finem quotidie properat, quod nec uolenti aut nolenti mortis necessitas pareat [forte, parcat. HARD. paret]. Nosti quod reges equa conditione ut pauperes futuri sunt puluis et cinis, et quod omnes  ad districtum iudicium futuri examinis uenturi sumus; quod nunc non solum nobis qui sacerdotes sumus, sed et regibus ceterisque principibus tanto concussius timendum et expauendum est, quanto pro nobis et subditis nostris rationem posituri sumus. Age ergo, dilectissime, ut ita uiuas, ita regnes ut tunc eterni Regis et Iudicis faciem securus aspicias, et pro bene gesta terrene dignitatis gloria celestis regni sublimem et incomparabilem coronam, Deo donante, recipias. De cetero notum sit tibi quod legatos ad te destinauimus, qui super his que pro honorificentia regni tui, tum de metropolitana sede, tum de quibusdam aliis rebus, quas in tempore domini nostri Alexandri pape ab apostolica sede et postulasti et inuicem promisisti, tibi  responsuri ac tecum acturi essent; sed propter perturbationem Teutonice terre periculosum tunc fore cognoscentes ad nos reuersi sunt. Quapropter si qua de his tibi cordi sunt, et si te ac regnum tuum, sicut per legatos tuos aliquoties accepimus, apostolorum principi pia deuotione committere, et eius auctoritate fulciri uolueris, fideles nuntios ad nos sine dilatione transmittere stude quatenus per eos tuam in omnibus edocti uoluntatem, deliberato consilio, quid tibi respondendum quidque super his omnibus agendum sit perspicere ac prouidere ualeamus. Preterea si sancta Romana mater Ecclesia contra profanos et inimicos Dei tuo auxilio in militibus et materiali gladio opus habuerit, que spes  nobis de te habenda sit, itidem tua certa legatione cognoscere cupimus. Est etiam non longe a nobis prouincia quedam opulentissima iuxta mare, quam uiles et ignaui tenent heretici, in qua unum de filiis tuis, si eum, sicut quidam episcopus terre tue in animo tibi fore nuntiauit, apostolice aule militandum dares cum aliquanta multitudine eorum qui sibi fidi milites essent, ducem ac principem et defensorem Christianitatis fieri optamus.

Data Rome, octauo Kalendas Februarii, indictione decima tertia.



EPISTOLA LII. AD LEURALDUM [EURARDUM] CLERICUM AURELIANENSEM. 


Increuat de iniuriis Aurelianensibus clericis illatis. Iubet eum ad se una cum ipsis clericis accidende eorum controuersie causa prestituta die uenire; interim nullam ipsis molestiam inferre, et clericum quem captiuum tenebat dimittere. Minatur se excommunicationem a suo predecessore in eum latam confirmaturum, si non obtemperet.

 GREGORIUS episcopus, seruus seruorum Dei, LEURALDO [EURALDO. Mutin., CUNIRARDO] Aurelianensi clerico.

Admiranda res est et ualde detestabilis quod adeo induratum cor habes, et in tanta ferocitate persistis ut a persecutione fratrum Aurelianensis Ecclesie, unde pro culpis tuis te separatum audiuimus, nec diuini terrore iudicii, nec apostolice animaduersionis iam experta ultione manu retrahere  uelis. Meminimus enim dominum et antecessorem nostrum, uenerande memorie Alexandrum papam, pro compescendo furore et nefandis temeritatis tue ausibus, anathematis in te iaculum contorsisse, et, ne ulterius perturbationem aliquam supradictis fratribus inferres, aut de honoribus et ecclesiasticis officiis, que contra regulas et auctoritatem canonum acquisieras, te intromitteres, apostolicis iussionibus interdixisse. Contra que, quamuis audaciam tuam iterum se erexisse non dubia relatione multorum fratrum cognouerimus, apostolica tamen adhuc utentes mansuetudine debite ultionis gladium exercere [forte, exserere, HARD.], interim parcimus, donec si ad humilitatem premissis admonitionibus flecti possis comprobemus, reseruantes  tibi adhuc in omnibus, de quibus accusaris, apostolicam audientiam, et defensionis locum, si modo tua te non retrahit conscientia. Apostolica igitur tibi auctoritate precipimus ut in proximam festiuitatem omnium Sanctorum in nostram presentiam uenias, et aduentum tuum Aurelianensibus clericis, quibus aduersum te causa est, ut et ipsi presentes fiant, sine simulatione notifices, quatenus, ex utraque parte dissensionis uestre causis et occasionibus diligenter inquisitis et cognitis, litem uestram equo fine decidere, Deo opitulante, possimus. Interim uero clericum, quem in captione tenes, absque omni sue persone et bonorum suorum detrimento dimittas, nullam penitus contrarietatem canonicis  prefate Ecclesie aut per te facias, aut ab aliquo tuorum fieri permittas. Quod si te nulla iustitia fultum nobis representare minime ausus fueris aut uolueris, et perdurans in malitia tua sepe dictis fratribus damna uel molestias aliquas amplius inferre presumpseris, aut illata mala, quantum potes, emendare et restituere non studueris, eamdem quam prefatus antecessor noster excommunicationis in te sententiam protulit, nostra apostolica auctoritate confirmatam esse cognoscas, et non solum te, qui tante presumptionis dux et auctor es, sed omnes, qui in rapina et depredatione bonorum Ecclesie uel infestatione clericorum aliquo modo consilium uel adiutorium siue consensum tibi dederint, pari anathematis iudicio condemnatos esse scias.

 Data Rome in synodo secunda, Kalendis Martii, indictione decima tertia.



EPISTOLA LIII. 


Concordiam super controuersia inter Morauensem et Pragensem episcopos de quibusdam bonis a se in concilio ambarum partium assensu compositam exponit.

GREGORIUS episcopus, seruus seruorum Dei

Quoniam ad memoriam semperque dilucidandam causarum negotiorumque ueritatem nichil aptius, nichil durabilius quam Scripturarum paginas estimamus, qualiter lis et discordia, que inter confratres nostros, uidelicet Ioannem Morauensem episcopum, et Geboardum [Hieronymum; alias Gebeardum]  Pragensem, de quibusdam decimis et curtibus diu protracta est, tandem per pactionis conuenientiam in apostolica sede determinata sit, per litteras nostras non modo presentibus, sed et futuris, notum fieri uolumus. Hec enim causa, cum in secundo nostri pontificatus anno, residentibus una nobiscum in basilica Saluatoris multis fratribus, conuocatis etiam et coram positis supradictis episcopis, ad audientiam nostram et totius ibidem congregati concilii perlata sit, diu et multum inquisita atque rimata, tanta ambiguitate et perplexionibus inuoluta uidebatur ut ad sinceram ueritatis et iustitie explorationem per ea que tunc adhibita sunt iudicia perduci non posset. uerum ne illorum altercatio absque pacis interuentu diutius aut fraterna  odia aut aliqua periculosa hinc uel illinc studia accenderet, cum consilio fratrum nostrorum causam ita ex equo dirimi constituimus ut omnia, de quibus inter eos contentio foret, per medium diuiderentur, et hic unam ille alteram partem interim absque omni inquietudine tenerent, donec si apertiora iudicia siue scripto aut congruis testibus inuenire possent diligentissime inuestigarent. Ad quod faciendum, ne forte suscitande litis infinita alterutri daretur occasio, terminum quoque eis decem annorum prefiximus, ut qui certis approbationibus ad iustitiam se pertingere posse confidit, intra prelibatum terminum proclamandi et consequendi ius Ecclesie sue licentiam et potestatem habeat; et si  alterum horum, uel utrosque, quod non optamus, interim obire contigerit, successores eorum in eadam pactione et constitutione permanere debeant. Ex ea autem parte qua prefatus terminus, aut sub silentio, aut non ostensa ueritatis et iustitie, propter quam clamet, approbatione transductus fuerit, nullus deinceps locus, nulla acclamandi occasio, aut super hac re renouande questionis licentia supersit. Hoc igitur modo prenominatos episcopos in nostra presentia pacificatos, et prescripte diffinitioni gratum, ut uideatur [forte, uidebatur, HARD.], adhibentes assensum, ad propria cum apostolica benedictione et fraterna caritate dimisimus. Hoc ab omnibus inuiolatum et perpetuo inconcussum fore apostolica auctoritate precipimus atque sancimus.

 Data Rome, sexto Nonas Martii, indictione decima tertia.



EPISTOLA LIu. AD PLACENTINOS. 


Scribit se deposuisse in synodo Dionysium eorum episcopum, et omnes quicunque ei fidelitatem iurauerant a sacramenti uinculo absoluisse. Ait se curaturum ut omnes fideles ad eum expellendum ipsis auxilio sint.

GREGORIUS episcopus, seruus seruorum Dei, uniuersis catholicis Placentine Ecclesie, salutem et apostolicam benedictionem.

Super confusione Ecclesie uestre, dilectissimi  filii, diu ad nos querela delata est, et contritio animarum rerumque uestrarum factam per iniquum pastorem sepenumero paternum cruciauit affectum. Exspectauimus arborem malam ut faceret bonos fructus, sed plantatio iniqua radicitus uitiata et sicca per totum patientia deterior est, terram occupat; quinetiam ad infamiam totius Ecclesie germinat fructum reprobum in communem mortem, et in uestre perditionis exemplum. Quem olim omni officio priuatum, reddita sibi sola communione Ecclesie, multis minis ac precibus contestati sumus ut procuraret habere pacem uobiscum, redditis et restitutis que abstulerat, cum aqua ministerii [forte, curaque ministerii. HARD. cui restitutionem], et spem maioris beneficii dedimus, si mandata seruaret. Sed,  Deo nolente, sub huius misericordie uelamento operiri peccata inobedientie eius, qua sepe offenderat nos, et operta impunita relinqui, iterum mentitus est, atque uir manifeste sacrilegus, et multorum scelerum reus, monita nostra posthabuit. Quapropter immutabili sententia sancte synodi et irreuocabili consensu omnium circumsedentium fratrum Dionysium quondam dictum episcopum absque ulla unquam spe reconciliationis ab omni episcopali honore deposuimus, et in perpetuum negandam sibi audientiam decreuimus; et quicunque sibi fidelitatem iurauerunt, ne contra hoc decretum sint, ab omni uinculo sacramenti absoluimus. Dabimus etiam operam ut omnes fideles sancti Petri  adiuuent uos in expellendo lupo, et ordinando pastore qui res uestras diripuit, et corpora animasque sequentium se in foueam, sicut oculus tenebrosus, mittit. Unde uos ciues Dei confortamini, quia Deus nobiscum est, et licet aduersentur nobis turrite urbes terre Chanaan, et gigantea corpora filiorum Enach, dux tamen noster iehsu cum sono intrepidus terram promissionis ingreditur. Est enim et ipse gigas ad currendam uiam qui dicit: Confidite, ego uici mundum . Quod si quis pro defensione iustitie moriatur ex uobis, precibus apostolorum Petri et Pauli ab omnibus peccatis liberetur.

Data Rome, u Nonas Martii, indictione decima tertia.



EPISTOLA Lu. AD LAUDENSES. 


Letatur ipsos eorumque episcopum contra Simoniacam heresim et clericorum fornicationem insurgere. Hortatur ut persistant, et episcopo obediant.

GREGORIUS episcopus, seruus seruorum Dei, Laudensis Ecclesie filiis, salutem et apostolicam benedictionem.

Gaudemus, dilectissimi, de uestro pio religionis affectu, quos audiuimus aduersus detestandam Simoniacam heresim et presbyterorum fornicationem diuine legis zelo succensos laudabiliter insurgere. Gaudemus quoque super fratre cepiscopo nostro uestro pastore domno Opizone, qui se intantum nobis  eiusdem zelo pietatis feruere detexit ut ad hec perficiendum sancte huius sedis obnixe flagitasset auxilium. Quapropter hortamur uos et ut filios carissimos monemus quatenus in his pestibus detestandis, Simoniaca uidelicet heresi et fornicatione ministrorum sacri altaris conterenda, et penitus exstirpanda, cum iam dicto pastore uestro, fratre nostro, ad omnipotentis Dei sancteque Ecclesie honorem, totiusque patrie salutem, ut pii filii insistatis. In ordinandis quoque recte et canonice ecclesiis ei totis uiribus auxilium prebeatis. Imo in cunctis que ipse ad Dei honorem uestramque salutem agere disponit ei obedienter obtemperetis; ut sancte matris uestre Ecclesie apud uos munditia  polleat, quam Christus sine macula et ruga castam sibi copulauit sponsam. Hec autem quicunque seruauerit, de omnipotentis Dei gratia confidenter presumat, apostolicamque benedictionem se habere cognoscat. Qui uero in his que prefati sumus ei obsistere tentauerit, eumque in omnibus que Dei sunt non adiuuerit, contremiscat se diuine animaduersionis apostoliceque maledictionis ultionem incurrere, pro gratia et benedictione quas non curat habere. De administratione uero altaris quod supra corpus beati Bassiani confessoris situm est, omnino precipimus ut nullus ei administrare presumat, qui uel pretio in eamdem introierit ecclesiam, uel qui fornicator est, aut turpis lucri sectator.

Data Rome, quinto Notas Martii, indictione decima  tertia.



 DICTATUS PAPAE.

Quod Romana Ecclesia a solo Domino sit fundata.

Quod solus Romanus pontifex iure dicatur uniuersalis.

Quod ille solus possit deponere episcopos uel reconciliare.

Quod legatus eius omnibus episcopis presit in concilio, etiam inferioris gradus, et aduersus eos sententiam depositionis possit dare.

Quod absentes papa possit deponere.

Quod cum excommunicatis ab illo, inter cetera nec in eadem domo debemus manere.

 Quod illi soli licet pro temporis necessitate nouas leges condere, nouas plebes congregare, de canonica abbatiam facere, et econtra diuitem episcopatum diuidere, et inopes unire.

Quod solus possit uti imperialibus insigniis.

Quod solius pape pedes omnes principes deosculentur.

Quod illius solius nomen in Ecclesiis recitetur.

Quod unicum est nomen in mundo.

Quod illi liceat imperatores deponere.

Quod illi liceat de sede ad sedem necessitate cogente episcopos transmutare.

Quod de omni Ecclesia: quocunque [quecunque] uoluerit, clericum ualeat ordinare.

Quod ab illo ordinatus alii Ecclesie preesse potest,  sed non militare, et quod ab aliquo episcopo non debet superiorem gradum accipere.

Quod nulla synodus absque precepto eius debet generalis uocari.

Quod nullum capitulum, nullusque liber canonicus habeatur absque illius auctoritate.

Quod sententia illius a nullo debeat retractari, et ipse omnium solus retractare possit.

Quod a nemine ipse iudicari debeat.

Quod nullus audeat condemnare apostolicam sedem appellantem.

Quod maiores cause cuiuscunque Ecclesie ad eam referri debeant.

Quod Romana Ecclesia nunquam errauit, nec in perpetuum, Scriptura testante, errabit.

 Quod Romanus pontifex, si canonice fuerit ordinatus, meritis beati Petri indubitanter efficitur sanctus, testante sancto Ennodio Papiensi episcopo, ei multis sanctis Patribus fauentibus, sicut in decretis beati Symmachi pape continetur.

Quod illius precepto et licentia subiectis liceat accusare.

Quod absque synodali conuentu possit episcopos deponere et reconciliare.

Quod catholicus non habeatur qui non concordat Romane Ecclesie.

Quod a fidelitate iniquorum subiectos potest absoluere.



EPISTOLA LuI AD MANASSEM REMENSEM ARCHIEPISCOPUM. 


Arguit quod negligens fuerit in causa Catalaunensium clericorum. Episcopum Catalaunensem propter inobedientiam deponendum esse statuit, cui uult precipi ut clericis Catalaunensibus bona erepta restituat. Quod si parere noluerit, mandat excommunicare, addens ut ille uel coram suis legatis uel coram se compareat.

GREGORIUS episcopus, seruus seruorum Dei, MANASSAE Remensi archiepiscopo, salutem et apostolicam benedictionem.

Si te pastoralis regiminis cura, prout oportet, sollicitum redderet, clericorum Catalaunensis Ecclesie causa, toties ad nos relata, iamdudum competentem  terminum accepisset. Sed quoniam negligentia tua, et episcopi predicte ciuitatis inobedientia, hucusque protracta est, necesse nobis fuit clericis tandiu afflictis succurrere, et inobedientis contumaciam apostolice auctoritatis uigore contundere. Multis enim modis prefatus Catalaunensis episcopus nostre iussioni parere contempsit. Primo enim uocatus ad synodum uenire neglexit. De ore nostro presentialiter de restitutione beneficiorum clericorum precepta suscipiens, obaudire despexit. Litteris deinde nostris admonitus, iterum que precepimus adimplere spreuit. Quamobrem propter tam enormem inobedientie temeritatem apostolica auctoritate omni episcopali officio priuandum censuimus, et hec per te strenue compleri omni mora  postposita statuimus. Denuo etiam firmiter precipimus ut ei nichilominus iniungas ex nostra et tua parte, quatenus predictis clericis erepta bona et beneficia, omni excusatione postposita, ubicunque manere uoluerint, restituat, adiuncto et restaurato quod de usibus rerum suarum perdiderunt, ex quo nos ei precipimus. Hac uice, si huic nostro precepto obtemperare noluerit, omnimodo a corpore et sanguine Domini arceatur, donec per obedientiam discat sancte Romane Ecclesie colla submittere, cui per inobedientiam non erubuit recalcitrare. Si uero legati nostri ad Galliarum partes usque ad Kalendas Octobris ierint, ante presentiam illorum se paratum ad expurgationem suam presentare procuret.  Sin autem, ad festiuitatem Omnium Sanctorum ante nos se expurgandum, omni occasione remota, presentet.

Data Rome, quarto Nonas Martii, indictione decima tertia.



EPISTOLA LuII. AD FESULANOS. 


Increpat eos quod superfluis querimoniis contra suum episcopum repetendis Ecclesie Fesulane damna inferant. Unde eis silentium imponit; se autem nullo modo passurum ecclesiam deuastari.

GREGORIUS episcopus, seruus seruorum Dei, Fesulano clero et populo, maioribus uidelicet atque minoribus, salutem et apostolicam benedictionem.

 Miramur satis quod de causa Irasmundi [Trasmundi] episcopi uestri Romane Ecclesie sufficit quibusdam uestrum non sufficere, et querimoniam, multis ac diuturnis inquisitionibus, imo diuinis indiciis ad finem perductam, superfluis disputationibus repetere, et sic Fesulane Ecclesie post longas tribulationes ipsas reliquias consumere. Si enim episcopus omnium que sibi obiecta sunt reus teneretur, et diuino iudicio atque humana examinatione innocens nos approbaretur, deceret tamen uos matrem uestram, Fesulanam uidelicet Ecclesiam, que non peccauit, immunem custodire, et uindictam peccantis in detrimentum confusionemque minime conuertere.  Deceret etiam ut quos miserabilis paupertas et ruina ecclesie uestre compatiendo non tangit, uerecundia seculi, et infirmata et omnino contemptui habita questio uestra silentium imponere debuisset. Unde admonemus, ut inter uos ulterius non sint schismata et contentiones sed quod nos sentimus, quod nobis sufficit, quod Romana approbat Ecclesia, uos idipsum sentiatis et teneatis, scientes quia nos nullo modo patiemur sub huiusmodi occasione scandali, seu inutilium disceptationum uanitatibus ecclesiam nostram deuastari, sed eius miserie atque necessitati, prout Deus concesserit, non solum loquendo, sed et uindictam contra ipsius inimicos exercendo subueniemus.

Data Rome, quarto [III] Nonas Martias, indictione  decima tertia.



EPISTOLA LuIII. AD MANASSEM REMENSEM ARCHIEPISCOPUM. 


Ut Nouiomensem episcopum ad Brugensem uillam, a Traiectensis episcopi iurisdictione ereptam, si id sibi constiterit, restituendum compellat, si quid autem iuris se putat habere, in synodo causam agat.

GREGORIUS episcopus, seruus seruorum Dei, MANASSAE Remensi archiepiscopo, salutem et apostolicam benedictionem.

Confratris nostri Traiectensis episcopi Wilelmi  querelam de Brugensi Ecclesia, in Nouiomensi episcopio sita litteris ipsius expositam accepimus, quam et ante dominum et predecessorem  nostrum papam Alexandrum depositam, necdum competenti termino contigit definiri. Astruit autem episcopus Traiectensis eamdem Ecclesiam traditione antiqua sedi sue delegatam ducentis ferme annis absolute et quiete ad usus stipendiarios canonicorum Traiectensium detentam, donec Raboth Nouiomensis episcopus, absque ullo canonico iudicio, sibi eam subripuit, et, ut affirmant legati , alteri cuidam clerico uendidit. Quapropter suffraganeum tuum Nouiomensem episcopum per te conueniendum esse censuimus, et de tanta peruersitate, si ita esse constiterit, seuerius increpandum, ac subinde admonendum, imo etiam compellendum, ut canonum statuta sequendo, ecclesiam  Traiectensem, que tanto tempore possedit sua exspoliatione sine mora inducat [reinducat] ac postea, si quid habet quod iure conqueratur, synodali iudicio disceptare contendat. Quod si hic auctoritati nostre uel monitis tuis obtemperare neglexerit, tandiu episcopali priuetur officio, quoadusque causas ecclesiasticas non potentie magnitudine, sed iustitie censura, finiri oportere doceatur. Huius ergo negotii decisionem per te studiose et impigre uolumus adimpleri, et litteris inditam nobis quam citius poteris notificari.

Data Rome, tertio Nonas Martias, indictione decima tertia.



EPISTOLA LIX. AD MONACHOS ROMANENSES. 


Eorum abbatiam sub Romane Ecclesie protectione recipit, illique bona concessa et concedenda confirmat. uetat in ea canonicum ordinari, nisi qui regulariter uicturum professus fuerit, nec abbatem nisi regularem, et a fratribus regularibus electum. Ecclesiam Diensi episcopo consecrandam committit.

GREGORIUS episcopus, seruus seruorum Dei, fratribus consistentibus in abbatia Romana super fluuium Iseram constitutam, salutem et apostolicam benedictionem.

Fidelitatis ac deuotionis uestre studia, que per  legatos uestros nostris auribus intimastis, accepimus. Petistis ut Romana Ecclesia [Romane Ecclesie] libertate, quam uestra ecclesia ab antecessoribus nostris hactenus habuit, uos donaremus. Scripsistis etiam  quosdam scilicet uestrum regularem canonicamque uitam incepisse [forte, suscepisse, HARD.]. quibus quedam ecclesie ueste bona uos concessisse denuntiastis, rogantes ut hec nostra firmaremus auctoritate. uestre itaque bone intentioni congaudemus, et, ut semper in melius proficiatis optamus, petitionibusque uestris obtentu filii nostri Hugonis Diensis episcopi et uestri dilectione annuimus, et Romanam libertatem  concedimus. Illa uero que fratribus  uestris regularibus prepositus uester Herimannus et uos donastis et statuistis, que et litteris ad nos missis inseruistis, uidelicet quidquid ipsi de bonis eiusdem ecclesie prius habere uidebantur, et quicunque ex uobis ei se sociare regulariter uoluerint, uel quod illis de suis aliquid dederit, nos quoque donamus. Possessiones autem et dispensationes ecclesie illis qui nunc habent, aut ad regularem uitam conuersis, aut de seculo migrantibus, et terras que deinceps predicte ecclesie date fuerint, ad mensam fratrum regulariter inibi uiuentium pertinere, et nullum ulterius ibidem fieri aut ordinari canonicum nisi qui regulariter se uicturum professus fuerit nostra auctoritate statuimus. Prepositum,  uel abbatem, seu cuiuslibet dispensationis ecclesiastice ministrum, nisi quem communis electio fratrum regulariter uiuentium sue professionis secundum Deum elegerit, uobis preferri apostolica auctoritate prohibemus. Ne quis autem hec a nobis salubriter statuta uiolare presumat, uirtute sancti Spiritus, et potestate nobis a Deo collata, interdicimus. Ecclesiam uestram, quam per legatum apostolice sedis reconciliari quesistis, prefato filio nostro Diensi episcopo, qui et Romanus et uiennensis Ecclesie filius est, consecrandam commisimus.

Data Rome, uII [uIII] Idus Martii, ind. XIII



EPISTOLA LX. AD OTTONEM CONSTANTIENSEM EPISCOPUM. 


Mandat ut litem inter eum et Augensem abbatem dirimat. Quod si fieri nequeat, ambo ad se ueniant. Interim neuter alteri molestiam inferat.

GREGORIUS episcopus, seruus seruorum Dei, OTTONI Constantiensi episcopo, salutem et apostolicam benedictionem.

Sicut tua super Ecardo abbate Augensis [Augie diuitis] monasterii, ita et illius super te nobis est illata querimonia. uerum quia nos fatigationibus uestris parcere cupimus, consulendo mandamus uobis ut utrinque communes amicos et sapientes uiros ueritatis amatores, iustitie magis quam amicitie fauentes, conuocetis; quorum consilio, opportuno  tempore et loco conuenientes, litem uestram equis rationibus et aliqua congrua pactione dirimi in commune assensum detis. Quod si peccatis facientibus fieri nequeat, commonitos uox ex presenti auctoritate esse uolumus ut circa festiuitatem Omnium Sanctorum ambo ad apostolorum limina ueniatis, quatenus, annuente Deo, causam uestram diligenti examinatione discutiamus, et diuturnam discordiam iusto fine decidamus. Interim uero precipimus ut, omni lite inter uos sopita, quasi per manum beati Petri, et nostram, firma pax posita atque conducta teneatur, ut neutra pars alteram molestiis uel contrarietate prouocare aut inquietare audeat. Nec leue uobis uideatur, tanto mediatore  interposito, pacis iura dissoluere, quoniam qui in hac constitutione apostolice auctoritati reuerentiam et fidem non exhibuerit, ex ipsa sua temeritatis impietate aduersus se et causam suam fidem et iudicium prouocabit.

Data Rome, tertio Idus Martii, indictione decima tertia.



EPISTOLA LXI. AD DIETWINUM EPISCOPUM LEODIENSEM. 


 Reprehendit eum tanquam Simoniacum; monetque ut resipiscat, fornicationem e clero exstirpet, et a contumeliis abbati de sancto Huberto inferendis abstineat: utque ecclesiam quamdam in sua diecesi uel per se uel per Metensem episcopum consecret; eique suorum peccatorum absolutionem impartitur.

GREGORIUS episcopus, seruus seruorum Dei, Leodicensi  episcopo, salutem et apostolicam benedictionem.

Iam multo tempore audiuimus et multorum relatione comperimus te per plura in episcopatu aduersus instituta sanctorum Patrum fecisse, uidelicet in uenditionibus ecclesiasticarum dignitatum et canonicarum prebendarum. Unde tibi multum condolemus et satis obstupescimus, cum tantum honorem gratis susceperis, et cum prudentes et religiosos uiros inueneris, honores ecclesiasticos gratis non erogaueris, sed declinasti ab  exemplo tui antecessoris introductione noue consuetudinis. Ratione igitur iustitie his de causis sententia in te esset animaduertenda, sed parcimus propter senilem etatem, et quia carissimus frater noster Herimannus Metensis episcopus, tue Ecclesie filius, te multum apud nos excusauit, imputans aliis quecunque super his male disposueris quorum consilio usus fueris; commonemus ergo te apostolica auctoritate ut quid egeris attendas, et iudicium ad quod properas expauescas, et amplius desistas ab huiusmodi transgressionibus, et in quibuscunque poteris studeas corrigere, immutando que egeris. Precipimus etiam ut admoneas et cerceas quoscunque sacri ordinis ministros caste uiuere et concubinas omnino derelinquere, et extermina nefas, secundum  Patrum traditionem, quod temporibus modernis inoleuit ex taciturnitate pastorum, ne cum male operantibus propter silentium damneris, et ipsi eterne mortis incurrant periculum. Compertum est nobis te contumelias quorumdam consilio intulisse abbati de sancto Huberto [Imberto] propter priuilegium quod a nobis suscepit; sed excusamus eum, quod contra detrimentum et honorem Ecclesie tue nichil fecerit; unde te monemus et rogamus ut permittas eum in pace et in omni tranquillitate. In diecesi etiam tua Manucensis [Namucensis] comitis ecclesiam quam adhuc consecrare distulisti, rogamus ut consecres; si uero ex debilitate corporis id agere nequiueris, committe hanc obedientiam carissimo filio nostro Metensi episcopo. Quod si non  acquieueris, iustam et rationabilem causam quare dimiseris rescribas. Et quia in extremo uideris positus, fraterna compassione ducti, auctoritate beati Petri apostolorum principis absoluimus te a peccatis tuis, et Dominum pro te exoramus, ut interuentu beatorum apostolorum inter electos eternum merearis consortium.

Data Rome, decimo Kalendas Aprilis, indictione decima tertia.



EPISTOLA LXII. AD SICHARDUM EPISCOPUM AQUILEIENSEM. 


Exponit statuta in concilio contra concubinarios et Simoniacos clericos. Precipit ut ea seruari curet.

 GREGORIUS episcopus, seruus seruorum Dei, SICHARDO fratri cepiscopo Aquileiensi, salutem et apostolicam benedictionem.

Fraternitatis tue prudentiam latere non debet, neque tui ordinis dignitatem ignorare oportet que statuta queque decreta in peracto concilio preterite Quadragesime concilio confratrum nostrorum ac totius conuentus assensu, sequentes sanctorum Patrum auctoritatem, statuimus. Decreuimus enim quod, si quis eorum ordinum qui sacris altaribus administrant presbyter scilicet diaconus, uxorem uel  concubinam habet, nisi illis omnino dimissis dignam penitentiam agant, sacris altaribus penitus administrare desistant, nec aliquo Ecclesie beneficio ulterius potiantur, siue potitis fruantur. Qui uero Simoniace, uidelicet per interuentum pecunie, sunt promoti, ut absque ulla spe recuperationis deponantur, apostolica censura statuimus. Monemus itaque te, dilectissime frater et cepiscope, imo apostolica tibi auctoritate precipiendo mandamus ut tu in diecesi tua Simoniacos omnino deponas, et fornicatoribus clericis, nisi a fornicatione abstinuerint, prefata conditione officium et beneficium penitus interdicas, et suffraganeos tuos, siue litteris tuis siue uiua uoce ad te conuocatos, ut idem faciant summa cum diligentia moneas.

 Data Rome, decimo Kalendas Aprilis, indictione decima tertia.



EPISTOLA LXIII. AD GEUSAM HUNGARIAE DUCEM. 


Commendat eum ob res preclare gestas. Ostendit Hungarie regnum non nisi Romane Ecclesie subiici, et merito eius consanguineum, qui illud a Teutonicorum rege acceperat, eo fuisse priuatum. Hortatur ad ecclesiarum curam habendam et ad obedientiam apostolicis legatis prestandam.

GREGORIUS episcopus, seruus seruorum Dei  , GEUSAE Hungarie duci, salutem et apostolicam benedictionem.

 Licet per legatos, quos pridem ad nos direxisti, miserimus tibi litteras, quas nondum te asseris percepisse, iterum tamen pro caritatis affectu, qua omnes reges et principes ut filios admonemus, scribimus ad te desiderantes tibi cum iustitia quecunque sunt honoris et glorie. Multa quippe bona de te mihi relata sunt, atque ex tuis actibus honesta fama ad aures nostras usque peruenit; pro quibus diligimus te, et cupimus ut fama cum rei ueritate semper ascendat. Notum autem tibi esse credimus regnum Hungarie, sicut et alia nobilissima regna in proprie libertatis statu debere esse, et nulli regi alterius regni subiici, nisi sancte et uniuersali matri  Romane Ecclesie, que subiectos non habet ut seruos, sed ut filios suscipit uniuersos. Quod quia consanguineus tuus a rege Teutonico, non a Romano pontifice usurpatiue obtinuit, dominium eius, ut credimus, diuinum iudicium impediuit  . Cum uero res in manibus tuis sit, hortamur te ut interim circa ecclesias curam habeas, circa religionem summum studium geras, talemque obedientiam legatis sancte Romane Ecclesie, cum ad te uenerint, exhibeas, quatenus intercessione beati Petri in gloria et honore utriusque uite proficias.

Data Rome, X Kal. Aprilis, ind. XIII.



EPISTOLA LXIu. AD IuONEM ABBATEM SANCTI DIONYSII. 


Ut coram suis legatis ad obiecta contra eum respondeat, eisque pareat, uel statuto tempore ad apostolicam sedem ueniat. Interim animarum sibi commissarum curam habeat.

GREGORIUS episcopus, seruus seruorum Dei, IuONI abbati monasterii Sancti Dionysii in Parisio.

Licet Romane Ecclesie excusationem introitus tui Algisi monachi uestri uerba iampridem replicauerint, licet ex parte fidem nobis dederint, crescentem tamen infamiam, et usque ad sedem apostolicam iam a pluribus delatam, indiscussam transire nec possumus nec debemus. Quapropter si contigerit  hac in estate legatos nostros ad partes illas proficisci, precipimus ut coram eis causam obiectionis tue diligenter exponas, et diffinitioni eorum obedienter pareas. Quod si aliquod impedimentum hoc fieri non permiserit, abhinc usque ad festiuitatem sancti Andree de obiectis responsurus ad nos uenias. Interim te uolumus circa curam animarum subditarum tibi strenuum sollicitumque exhiberi, quatenus, cum ad nos ueneris, ipsum bone conuersationis studium tam te, quam illos quibus preesse uideris, ualeat commendare, et Algisi bona de te referentis uerba confirmare.

Data Rome, octauo Kalendas Aprilis, indictione decima tertia.



EPISTOLA LXu. AD MONACHOS SANCTI DIONYSII. 


Hortatur ad concordiam et pacem, dum eorum abbas se de Simonia purgaturus, uel coram legatis, uel coram se ueniat.

GREGORIUS episcopus, seruus seruorum Dei, monachis monasterii Sancti Dionysii, salutem et apostolicam benedictionem.

Abbatis uestri Iuonis infamia quampluribus referentibus ad aures nostras usque peruenit, uidelicet quod Simoniace, hoc est per interuentum pecunie, obtinuerit abbatiam, cuius rei causa, quia huiusmodi infamiam indiscussam preterire non debemus nec possumus, per litteras nostras sibi precipiendo mandauimus, ut legatis nostris, si hac estate ad  partes illas eo uenire contigerit, de obiectis se purgaturum exhibeat. Quod si aliquibus interuenientibus causis legati non uenerint, abhinc usque ad festiuitatem sancti Andree de obiectis responsurum se nostre audientie representet. Quapropter admonemus religionem uestram ut interim inter uos nulla discordia, nullum schisma diabolica fraude natum inueniatur; ipsi enim scitis quia in scissura mentium Deus non habitat, sed religioni atque ordinis uestri obseruationi sedato animo ac summa cum reuerentia operam dantes, predicto abbati humiliter obediatis, ne forte, quod absit! in uestro schismate monasterium uestrum in rebus corporeis et uos in anima damnum aliquod patiamini. Pro certo namque sciatis quoniam nos abbatie Sancti Dionysii  sollicite inuigilare nunquam negligimus, sed secundum Apostolum honeste et cum ordine facere uolumus. Sicut enim nocentem iustificare nobis admodum est timendum, ita et innocentem damnare ualde periculosum. De cetero prudenter uos habete, dilectissimi filii, memores nostri in orationibus uestris.

Data Rome, octauo Kalendas Aprilis, indictione decima tertia.



EPISTOLA LXuI. AD BURCHARDUM HALBERSTADIENSEM EPISCOPUM. 


Precipit, sicut ante per legatos fecerat, ut fornicationem ex clero euellat.

GREGORIUS episcopus, seruus seruorum Dei, BURCHARDO Heluestensi [forte, Halberstadiensi uel Halberstatensi,  et sic in Mutin.] archiepiscopo, salutem et apostolicam benedictionem.

Non ignorare te, frater carissime, credimus de ordinum ecclesiasticorum castitate sancte sedis apostolice statuta antecessorum nostrorum et nostro deinceps studio per litteras et legatos longe lateque promulgata. Nam et anno precedente confratres nostri et episcopi in partes illas directi te conuenerunt, et nostro nomine huius tibi operis obedientiam studiosius inculcarunt. Sed neque propterea has rursus de eadem re tibi litteras superfluas iudicauimus, Apostolo dicente: Fratres, eadem uobis scribere mihi quidem non pigrum, uobis autem necessarium . Si enim fratrum nostrorum exhortatione monitus in id opus manus continuo misisti, ad hoc ualebunt littere, ut, sicut dicitur, currentem  currere concitatius impellamus. Sin autem hucusque cessasti, somno torporis expulso ad euigilandum stimulo increpationis excitemus. Nos enim de taciturnitate nostra damnari metuimus, si conseruis nostris, his maxime qui alios docere idonei sunt, Domini pecuniam distribuere pigritamur. Urget nos enim timor illius maledicti quod per Salomonem depromitur: Maledictus homo qui abscondit frumenta in populo . Et quod item per prophetam dicitur: Maledictus homo qui prohibet gladium suum a sanguine , id est uerbum predicationis ab increpatione carnalium. Sicut enim nos ad loquendum superiora exempla impellunt, ita et uos que de obedientia passim scripta leguntur  adhortantur que dicimus fraterna caritate suscipere. Nam legitur apud Samuelem: Melior est obedientia quam uictime: et auscultare magis quam offerre adipem arietum. Quoniam quasi peccatum hariolandi est, repugnare: et quasi scelus idolatrie, nolle acquiescere . Quod beatus Gregorius in Moralibus  exponens dicit: Obedientia ergo est sine qua, quamuis fidelis quisque uideatur, infidelis esse conuincitur. Denique nouit fraternitas tua quas proponimus regulas a sanctis Patribus esse prefixas, tantoque uenerabilius obseruandas quanto constat non suo libitu, sed Spiritus sancti promulgasse afflatu. Quamobrem, carissime frater, instanter hortamur et apostolica auctoritate precipimus quatenus et a legatis nostris ante cognita,  et harum testimonio litterarum plenius inculcata, fideliter exsequaris, de agro Dominico zizania eradices, frumentum conserues, castos et religiosos clericos, ut tui officii cooperatores, benigne foueas, lubricos et incontinentes aut paterne corrigas, aut incorrigibiles a sacris altaribus arceas; et nisi tuis exhortationibus acquiescentes resipiscant, nec laici etiam officium eorum ullatenus audiant, ut quos nec timor nec amor diuinus compungit, pudor saltem humanus retrahat ad sobrietatem. His si uigilanter institeris, et inobedientie culpam poteris euadere, et a Domino premium tibi multiplex et indeficiens comparare.

Data Rome, quarto Kalendas Aprilis, indictione decima tertia.



EPISTOLA LXuII. AD ANNONEM COLONIENSEM ARCHIEPISCOPUM. 


Ut habito suorum episcoporum concilio decreta apostolice sedis de castitate clericorum promulget, et seruanda curet. Exponit quoque se in synodo contra Simoniacos statuta confirmasse.

GREGORIUS episcopus, seruus seruorum Dei, ANNONI Coloniensi archiepiscopo, salutem et apostolicam benedictionem.

Constat Ecclesiam Coloniensem inter ceteras regni Teutonici Ecclesias sancte et apostolice sedi, cui Deo auctore deseruimus, ita fide et dilectione atque obsequiis ab annis prioribus esse deuinctam ut singulari familiaritate et gratia caritatis apud  eam tanquam apud matrem dulcissima filia prepolleat. Quem beneuolentie laudabilis usum ab antecessoribus nostris ad nos usque deductum non solum obseruare, sed etiam ampliare et augmentare pro rerum opportunitate et temporum modis omnibus sum paratus. Hinc etiam, carissime frater, de obedientia tui securior fiducialius adhortor et moneo, atque communis domini beati Petri auctoritate precipio, ut ad castitatem clericorum predicandam atque inculcandam, iuxta Patrum decreta, et auctoritatem canonum, cum suffraganeis tuis omnibus studiosius accingaris, ut sponse Christi, que maculam nescit aut rugam , candidate et immaculate familie gratiosum exhibeatur officium. Nouit enim fraternitas tua quia precepta hec non de nostro sensu  exsculpimus, sed antiquorum Patrum sanctiones Spiritu sancto predicante prolatas officii nostri necessitate in medium propalamus, ne pigri serui subeamus periculum, si Dominicam pecuniam, que cum fenore reposcitur, sub silentio abscondamus; quanquam huic sancte Romane Ecclesie semper liquit semperque licebit contra nouiter increscentes excessus noua quoque decreta atque remedia procurare que, rationis et auctoritatis edita iudicio, nulli hominum sit fas, ut irrita, refutare. Urget nos etiam timor illius maledicti quod per Salomonem depromitur, usque ad id quod in superiore epistola ait : Obedientia ergo est sine qua, licet fidelis quisque uideatur, infidelis esse conuincitur. Sed ut ea que  dilectioni tue iniungimus compendiosius efficaciusque prosequaris, cum fratribus et cepiscopis tuis concilium te cogere suademus, in quo, quam maximo poteris clericorum cetu congregato, leges canonicas et sedis apostolice auctoritatem, tuamque et confratrum omnium, patenter promulgabis, quanta castitatis sit uirtus, quamque ecclesiasticis gradibus necessaria, seu quam Sponsi uirginis et uirginis sponse cubiculariis sit competens, ut, Deo donante, nosti, latius exponens. Subinde firmiter pronuntiabis non ulterius sibi licere quod in perniciem sui hactenus usurparunt; cum tolerabilius omnino sit cessare ab officio quam incestam, uel etiam molestam suo Saluatori ingerere seruitutem, et inde sibi iram coaceruare atque supplicium, unde premium  debuit emereri. Quod si te fideliter hec et firmiter exsequentem tribulatio ac persecutio inuenerit, respice ad eum qui dixit: Confidite, ego uici mundum . Nos quoque clypeo beati Petri munitos indubitanter noueris, seu ad repellendos hostes, si possumus, seu ad protegendum te omni hora paratissimos inueniri. Illud quoque fraternitati tue notum esse uolumus, contra Simoniacam heresim in synodo confirmasse , ac uehementer prohibuisse, ut neque ecclesie ullatenus uendantur, aut pro manus impositione pretium accipiatur. Quod si hoc modo ordinatus aliquis fuerit, eum a misse celebratione et Euangelii lectione omnimodis remouemus, et ut hec diligenter obseruetis enixius admonemus.

 Data Rome, quarto Kalendas Aprilis, indictione decima tertia.



EPISTOLA LXuIII. AD WEZELINUM ARCHIEPISCOPUM MAGDEBURGENSEM. 


Eiusdem fere argumenti.

GREGORIUS episcopus, seruus seruorum Dei, WEZELINO [uENCELINO] Magdeburgensi archiepiscopo, salutem et apostolicam benedictionem.

Legimus Iosue, cum in populo Dei magistro succedens ducatum suscepisset, ita sollicita et uigilanti obedientia exercuisse officium ut, quod de aliis raro scriptum est, celesti fretus uirtute, elementis potentialiter imperaret. Nam et fluuium Iordanem ad transitum exercitus cursum naturalem sistere fecit,  et solem uolubili mobilitate in occasum anhelantem, donec aduersarios ulcisceretur, quasi alter Creator stare precepit. Is etiam muros Iericho septeno perlustrans circuitu sacerdotalium clangore tubarum subruit et euertit. uides, carissime frater, quid feruens in diuinis causis animus, quid prompta obedientia meruerit. Ad huius similitudinem facti nos, qui populum Christianum instituendi magisterium suscepimus, mentem uigilanter intendere debemus, ne aduersarie potestatis muros, contra uerum Iosue rebellantes et erectos, silentio nostro stare aut roborari patiamur. Quamobrem fraternitati tue apostolica auctoritate iniungimus atque precipimus ut ad castitatem clericorum predicandam et studiosius inculcandam buccina sacerdotali uehementius et  instantius instrepas , donec Iericho muros, id est defectionis opera et sordide libidinis pollutiones dissipes et subuertas sicut ad prophetam [sicut ait propheta (deest forte, dicitur, HARD.]: Posui te hodie super gentes et regna ut euellas, et destruas, et disperdas, et dissipes, et edifices, et plantes . Non nostra decreta  uobis proponimus, sed a sanctis Patribus statuta renouamus, ne nostro silentio serui Dominicam pecuniam abscondentis sententiam incurramus. Elabora igitur, insta opportune, importune, ut domus Dei tibi commissa purificetur quatenus et a nobis de obedientia tua gratias merearis, et tui laboris premium recepturus in Domini tui gaudium letus introducaris.

 Data Rome, Iu Kalendas Aprilis, indict. XIII.



EPISTOLA LXIX. AD CUNIBERTUM EPISCOPUM TAURINENSEM. 


Arguit quod molestiis afficiat monachos Sancti Michelis. Monet ut pacem cum abbate ineat, uel statuta die ad sedem apostolicam litis dirimende causa accedat, interim a molestiis inferendis desistat, ne ipse cogatur illud monasterium de eius subiectione eximere, et quos temere excommunicarat, absoluat.

GREGORIUS episcopus, seruus seruorum Dei, CUNIBERTO Taurinensi episcopo, salutem et apostolicam benedictionem.

Decuerat te, frater carissime, pro reuerentia quam beato Petro, apostolorum principi et magistro  uniuersalis Ecclesie, debes, nobiscum etiam seruare unitatem et concordiam in uinculo caritatis et pacis, et labores nostros, ut in Christo proficerent et fructum facerent, saltem in attinentibus tibi et tecum actis iuuare negotiis. uerum econtra, unde nos nec mirari nec dolore satis possumus, te immemorem nostre dilectionis a nobis discrepare et ea que colligere laboramus omni conatu ad dispergendum insistere, clamor fratrum monasterii Sancti Michelis, imo multiplex angustia, quam multorum relationibus, te faciente, eos pati audiuimus, manifesta nobis indicia prestet. Meminisse enim debes quot et quanta dominus et antecessor noster, beate memorie Alexander papa, et nos ipsi, cum nouissime apostolicam sedem et presentiam nostram uisitasses, de pace et tranquillitate eiusdem monasterii  cum tua fraternitate egimus, ne diabolus seruorum Dei saluti semper inuidens et quieti, uenenum sue nequitie aliqua occasione ibi posset infundere, et deuotas animas ab assidua orationum et diuini famulatus meditatione diuellere. Qua de re licet nobis optime promiseris, uidelicet te aut competentem de omnibus cum abbate pacem facturum, aut, si id fieri non posset, sine omni lesione monasterii ad iudicium apostolice discussionis rem denuo delaturum, tamen postquam a nobis discessisti, multo asperior atque crudelior contra uenerabilem locum illum quam antea fueras, prout nobis relatum est, exstitisti; et quod detrimentum eius foret, non solum exteriori fortitudine, sed episcopali etiam districtione  dicere et facere non pepercisti. Unde non parum aduersum te commoti esse possumus qui ad contemptum apostolice auctoritatis nostreque fatigationis dispendium nostris consiliis, admonitionibus, rogatibus, et iustis officii nostri dispensationibus te obsistere intelligimus, ut pacem, quam seruis Dei cum quanta per Deum cognoscimus consideratione iustitie prouidere cupimus, tu nec pati possis aut uelis. Nunquidne existimas episcopos hanc in pastorali regimine potestatem atque licentiam suscepisse ut monasteria, que in suis parochiis consistunt, quantum uelint opprimant, et studium religionis sue prelationis occasione, hec et illa potenter exigendo et potestatem suam exercendo, comminuant? An ignoras quod sancti Patres plerumque et  religiosa monasteria de subiectione episcoporum et episcopatus de parochia metropolitane sedis propter infestationem presidentium diuiserunt, et perpetua libertate donantes apostolice sedi, uelut principalia capiti suo membra, adherere sanxerunt? Percurre sanctorum Patrum priuilegia, et inuenies ipsis etiam archiepiscopis officium, nisi forte ab abbate uocatis, in plerisque cenobiis facere prohibitum esse, ne forte monastica quies secularium personarum frequentia et conuersatione turbaretur.

Hoc itaque ne et nos illorum auctoritate et exemplo de prefato Sancti Michelis monasterio facere cogamur, neue tu, dum immoderata queris, ea que ex equo tibi attinere uidebantur iuste amittas, apostolica  te auctoritate monemus atque precipimus, ut aut pacem cum abbate congrua conuentione et in commune prouiso totius cause moderamine faciat, aut, si peccatis impedientibus hoc fieri nequiuerit, in uentura sancti Martini festiuitate ad apostolicam sedem te conuocatum presenti auctoritate cognoscas, quatenus, adiuuante Deo, litem uestram dirimere et iusto fine concludere ualeamus. Interim uero eadem auctoritate precipimus ut neque uocando ad synodum, nec aliquo interdicto, denique nullo unquam exactionis modo abbatem, uel sepe fatum monasterium, aut seruitores eius, seu loca, uel bona illuc attinentia, per te, siue per tuorum aliquem ledere aut inquietare presumas; et quos anathematis uinculo ex his qui partem illam attinent alligasti,  quanquam hoc temere feceris, caritati tamen fraterne prouidentes, ut tu eos absoluas locum tibi et monita damus. Qua in re si tu moram feceris, aut aliqua occasione nobis obedire renueris, nostra apostolica auctoritate eos absolutos et ab omnibus interdicti uel excommunicationis tue nexibus liberos esse noueris. Fac igitur, dilecte frater, ut uel nunc non incassum tibi scripsisse uideamur. Crede nostris consiliis, acquiesce monitis, nec libeat tibi nos plurimis occupatos diutius cause huius implicari laboribus, nec deneges nobis fraternum et unanimem consensum in componenda pace sepe fati cenobii, ne, dum nobis, imo beato Petro, obstare non desieris, in grauiorem culpam et irreuocabile detrimentum  tuomet  impetu precipiteris. Nam si deinceps ultra tenorem litterarum istarum supra memoratam causam in errorem et litigium trahere, aut monasterio infestationes aliquas inferre pertentaueris, nos, diuina et apostolica fulti auctoritate, ut monasterium illud cum omnibus suis pertinentiis in perpetua libertate consistat, ut nullius magisterio uel iudicio post Deum, nisi sancte Romane Ecclesie, subditum in proposito sancte religionis sine laceratione Deo seruire ualeat, Deo adiuuante, procurabimus.

Data Rome, quinto Idus Aprilis, indictione decima tertia.



EPISTOLA LXX. AD GEUSAM HUNGARIAE DUCEM. 


Optat ut pax inter eum et regem Salomonem incatur. Significat merito ius regni a Salomone rege ad eum fuisse translatum. Eius erga se obseruantiam requirit, et quecunque a Romana Ecclesia desiderat sibi litteris uult aperiri.

GREGORIUS episcopus, seruus seruorum Dei, GEUSAE Hungarie duci, salutem et apostolicam benedictionem.

Si officii nostri est omnibus sua iura defendere, ac inter eos componere pacem, ac stabilire concordiam, multo magis ratio exigit, atque usus utilitatis exposcit ut seminemus caritatem inter maiores, quorum pax aut odium redundat in plurimos. Unde nobis cura est et cordi pia sollicitudo inheret, quatenus  inter te et consanguineum tuum Salomonem regem faciamus pacem, si possumus, ut iustitia utrinque seruata sufficiat unicuique quod suum est, terminum iustitie non transeat, metam bone consuetudinis non excedat, sicque fiat in pace nobilissimum regnum Hungarie quod hactenus per se principaliter uiguit, ut rex ibi non regulus fiat. uerum ubi, contempto nobili dominio beati Petri apostolorum principis, cuius regnum esse prudentiam tuam latere non credimus, rex subdidit se Teutonico regi et reguli nomen obtinuit, Dominus autem iniuriam suo illatam principi preuidens, potestatem regni suo ad te iudicio transtulit. Et ita si quid in obtinendo regno iuris prius habuit, eo se sacrilega usurpatione priuauit. Petrus enim a firma petra dicitur,  que portas inferi confringit, atque adamantino rigore destruit, et dissipat quidquid obsistit. Quapropter si quid uis, si quid habere a Romana Ecclesia digne speras, nobis confidenter uolumus ut aperias et que tua sit deuotio erga uniuersalem matrem, qualiterue illi statueris obedire sanctamque reuerentiam exhibere operibus, sicut te decet, ostendas. Que autem hic minus scripsimus, horum portitoribus tibi dicenda relinquimus, quia de illorum fidelitate satis confidimus. Omnipotens Deus, qui beato Petro potestatem ligandi atque soluendi principaliter tribuit, eius precibus te tuosque in Christo fideles a cunctis peccatis absoluat, et ad uitam perducat eternam.

 Data Rome, decimo octauo [Xu] Kalendas Maii, indictione decima tertia.



EPISTOLA LXXI. AD WRATISLAUM BOHEMORUM DUCEM. 


Commendat Fredericum eius nepotem, ut beneficium a suo patre relictum illi concedat, uel aliud tribuat. Monet ut dissidiis sublatis pacem in sua ditione seruandam curet.

GREGORIUS episcopus, seruus seruorum Dei, WRATISLAO Bohemorum duci, salutem et apostolicam benedictionem.

Fredericus, nepos uester, et Romane Ecclesie fidelis, nos humilibus precibus flagitauit quatenus tue nobilitatis prudentiam rogaremus, ut beneficium, quod sibi pater suus reliquit, eum permitteretis  habere et in omni pacis quietudine possidere; cuius supplicibus orationibus flexi, nobilitatis uestre serenitatem obnixe rogamus ut, si scitis eum habere iustitiam, tum quia os tuum et caro est, ductus proprietate sanguinis, tum quia ad refugium apostolice miserationis confugit, aut beneficium illud sibi reddatis, aut contracambium tribuatis quod sibi sit acceptabile, et tui condecet generis dignitatem. Quod si iustitiam non uidetur habere, rogamus tamen ut pro caritate et reuerentia beati Petri apostolorum principis, cuius presidia humiliter postulauit, aliquod sibi beneficium, quo possit honeste uiuere, tribuatis. Non pigeat itaque nobilitatem tuam in hoc nostras preces audire, beatumque Petrum in hoc  tibi debitorem facere, quoniam nos parati sumus fauere tibi in quibus possimus iustitia duce. Preterea monemus ut studeatis terram uestram, et uestri honoris regimen firmissime pacis federe undique premunire, scilicet ut nullius litis scandalum in tuo regimine uersari permittas, precipue inter te et fratres tuos, et Pragensem et Holomucensem episcopum, quoniam, sicut qui discordie et litibus uacant procul dubio diaboli sunt filii, sic qui paci dant operam filii Dei uocantur, ipsa ueritate attestante que ait: Beati pacifici, quoniam filii Dei uocabuntur . Omnipotens Deus mentem tuam illuminet, sicque te faciat per bona transire temporalia ut merearis adipisci eterna.

Data Rome, decimo octauo [Xu] Kalendas Maii,  indictione decima tertia.



EPISTOLA LXXII. AD BOHEMOS. 


Hortatur ad bene casteque uiuendum.

GREGORIUS episcopus, seruus seruorum Dei, uniuersis in Bohemia constitutis maioribus atque minoribus, salutem et apostolicam benedictionem.

Ex consideratione sedis cuius licet indigni, administrationem gerimus, debitores, sicut scitis, sumus fidelibus et infidelibus; fidelibus, ut quod bene proponunt perseueranter teneant; infidelibus, ut ad Creatorem suum credendo, et preterita facinora puniendo, conuertantur. Unde quia relatione episcoporum  patrie uestre limina apostolorum uisitantium accepimus quosdam uestrum per uiam mandatorum Dei incedere, quosdam uero nonnullis periculis male uiuendo subiacere, studuimus uos paterna caritate commonere, quatenus et boni meliores fiant, et qui reprehensibiliter uiuunt irreprehensibiles se exhibeant. Primum scilicet uos ex oto corde, et ex tota anima, et ex omni uirtute uestra Deum et proximum sicut uosmetipsos diligere, pacem, sine qua nemo Deum uidebit, inter uos constituere, non solum clericos, sed et laicos castitatem seruare, decimas Deo, a quo tam uitam quam uite sustentationem suscipitis, fideliter dare, ecclesiis uestris debitum honorem impendere, eleemosynis atque hospitalitati deuote insistere. Hec et his similia,  que ad salutem animarum uestrarum pertinent, licet pontifices uestros sufficienter scire ac uobis insinuare non ignoremus, tamen quia uerba nostra ex reuerentia beati Petri constat uos carius atque auidius recipere, ipsa uestra audiendi auiditas que ab aliis dari possunt nos documenta dare compellit, ut tanto sollicitius uobis debitum reddamus exhortationis quanto beatum Petrum in eadem nostra exhortatione deuotius attenditis. uos igitur, dilectissimi, carnalia desideria fugite, ad celestia et semper duratura patrie celestis gaudia mentes erigite, beatum Petrum, cui a Deo potestas principaliter et in terra ligandi atque soluendi data est, deuotissimi seruitii fidelitate debitorem facite, quatenus post  dissolutionem terrene habitationis nostre, cui quotidie uolentes nolentesque propinquatis, nec multo post in uermes et cinerem redigendi, eius prestantissimum ante districtum Iudicem patrocinium sentiatis.

Data Rome, decimo septimo Kal. Maii, indictione decima tertia.



EPISTOLA LXXIII. AD BOLESLAUM POLONORUM DUCEM. 


Commendat eius erga se obseruantiam. Mittit legatos pro episcoporum causis, qui et pauci erant, et metropolitanum non habebant. Hortatur ut illos adiuuet, bene uiuat, recte se gerat in regimine suo, et pecunias regi Russorum ablatas restituendas curet.

GREGORIUS episcopus, seruus seruorum Dei, BOLESLAO  duci Polonorum  , salutem et apostolicam benedictionem.

Quoniam honor, qui ministris et dispensatoribus exhibetur, ad reuerentiam dominorum propriam attinere dignoscitur, procul dubio gratanter et cum multa dilectione ministrantium labor officiaque suscipiuntur, ab his dico qui prelatorum personas et auctoritatem ex corde diligere comprobantur. In hoc autem cognoscimus quod excellentia uestra beatum Petrum apostolorum principem sinceris affectibus diligit, et ad reuerentiam eius ardenti spiritu dilatatur, quoniam gratuita deuotione uestris eum oblationibus honorantes, debitorem uobis fieri desiderastis, et sicut in Domino confidimus, promeruistis.  Unde et nos, qui illius serui dicimur et esse cupimus, uestre caritati in Christo connexi sumus, et curam ministerii, ad quod sub obedientia apostolici principatus occulta Dei dispensatio nos, licet indignes, ordinauit atque constituit, in ea parte, qua uobis necessarium et honestum fore cognouerimus, tanto sollicitius uobis impartiri cupimus quanto fidem et caritatem uestram et in obediendo promptiorem, et in promerendo deuotiorem intelligimus. uerum quia Christiane religionis ordo et prouida dispensatio ab his permaxime post Deum pendet qui Dominici gregis pastores et rectores esse uidentur, illud nobis primo attendendum est quod episcopi, terre uestre non habentes certum metropolitane sedis locum, nec sub aliquo positi magisterio,  huc et illuc pro sua quisque ordinatione uagantes, ultra regulas et decreta sanctorum Patrum liberi sunt et absoluti. Deinde uero quod inter tantam hominum multitudinem adeo pauci sunt episcopi et ample singulorum parochie ut in subiectis plebibus curam episcopalis officii nullatenus exsequi aut rite administrare ualeant. Pro his igitur et aliis causis, quas hic scribere omisimus, hos legatos ad uos direximus, quatenus uobiscum pertractatis negotiis que ad ecclesiasticam curam et edificationem corporis Christi  pertinere uidentur, que emendanda sunt, aut ipsi iuxta sanctorum Patrum statuta diffiniant, aut nobis diffinienda referant. Eos itaque, sicut nos, audite, memores quod in missione discipulorum  per Euangelium ueritas dicat: Qui uos audit, me audit; et qui uos spernit, me spernit . Et ut fructuosus apud uos cursus fatigationis eorum fiat, propter reuerentiam apostolice legationis qua funguntur, consiliis et benigno fauore iuuate. De cetero admonemus uos et exhortamur in Domino, ut diem ultimum uite uestre, quem ignoratis quando ueniat, et terrorem futuri iudicii semper coram oculis habentes, commissam uobis potestatem sollicita et Deo placita administratione gerere studeatis, preparantes uobis diuitias in operibus bonis et thezaurizantes firmum et immobile fundamentum, ut uitam eternam possideatis. Scire enim debetis quoniam supernus Arbiter que uobis commisit  irrequisita non relinquet; cui tanto districtius responsuri estis quanto ampliora sunt iura et iudiciorum moderamina que tenetis. Deus autem omnipotens, cuius maiestas est super omnes principatus et regna, dirigat cor et actus uestros ad omne opus bonum in omni prudentia et exercitatione uirtutum, quatenus, expleto cursu huius lubrice et cito periture lucis, beatorum Petri et Pauli apostolorum principum meritis et intercessionibus ad ueram et sempiternam gloriam peruenire mereamini; detque uobis, deuicta per Iesum Christum Dominum nostrum inimicorum uestrorum superbia, pacis et tranquillitatis gaudia, ut ex donis quoque presentibus cognoscatis futura quanto sint desiderio appetenda.  Que nimirum si uos delectant, inter omnia seruanda uobis est caritas, quam  in pecunia, quam regi Russorum abstulistis, uiolasse uidemini. Quapropter condolentes uobis, multum uos rogamus et admonemus, ut pro amore Dei et sancti Petri quidquid sibi a uobis uel uestris ablatum est restitui faciatis, non ignorantes quoniam qui aliorum bona iniuste auferunt, nisi emendauerint si emendare poterint, nullatenus in regno Christi et Dei partem habere credendi sunt. Hoc autem a uobis eadem caritate, qua dicimus, pro salute anime uestre recipi concupiscimus

Data Rome, septimo [XII] Kalendas Maii, indictione decima tertia.



EPISTOLA LXXIu. AD DEMETRIUM REGEM RUSSORUM. 


Scribit Russie regnum eorum consensu accedente eorum filio se tradidisse; ipsorumque petitionibus se paratum ostendit. Rogat ut suos legatos benigne excipiant.

GREGORIUS episcopus, seruus seruorum Dei, DEMETRIO regi  Russorum et regine uxori eius, salutem et apostolicam benedictionem.

Filius uester, limina apostolorum uisitans, ad nos uenit, et quod regnum illud dono sancti Petri per manus nostras uellet obtinere, eidem beato Petro apostolorum principi debita fidelitate exhibita, deuotis precibus postulauit, indubitanter asseuerans illam suam petitionem uestro consensu ratam fore  ac stabilem, si apostolice auctoritatis gratia ac munimine donaretur. Cuius uotis et petitionibus, quia iusta uidebantur tum ex consensu uestro, tum ex deuotione poscentis, tandem assensum prebuimus, et regni uestri gubernacula sibi ex parte beati Petri tradidimus, ea uidelicet intentione atque desiderio caritatis ut beatus Petrus uos, et regnum uestrum omniaque uestra bona sua apud Deum intercessione custodiat, et cum omni pace, honore quoque et gloria idem regnum usque in finem uite uestre tenere uos faciat, et huius militie finito cursu impetret uobis apud supernum Regem gloriam sempiternam. Quin etiam nos paratissimos esse nouerit uestre nobilitatis serenitas, ut ad quecunque iusta negotia  huius sedis auctoritatem pro sua necessitate petierit, procul dubio continuo petitionum suarum consequetur effectum. Preterea ut hec et alia multa que litteris non continentur cordibus uestris arctius infigantur, misimus hos nuntios nostros, quorum unus uester notus est et fidus amicus, qui et ea que in litteris sunt diligenter uobis exponent, et que minus sunt uiua uoce explebunt. Quibus pro reuerentia beati Petri, cuius legati sunt, uos mites et affabiles prebeatis et quidquid uobis dixerint, ex parte nostra patienter audiatis atque indubitanter credatis; et que ibi ex auctoritate apostolice sedis negotia tractare uoluerint et statuere, nullorum malo ingenio turbare  permittatis, sed potius eos sincera caritate fauendo iuuetis. Omnipotens Deus mentes uestras illuminet, atque per temporalia bona faciat uos transire ad gloriam sempiternam.

Data Rome, Xu Kalendas Maii, indictione decima tertia.



EPISTOLA LXXu. AD SUENIUM REGEM DANORUM. 


Queritur de principum inobedientia erga Romanam Ecclesiam. Commendat eum de debita erga sedem apostolicam obseruantia. Se paratum ostendit ad ei gratificandum; petitque ut per legatos sibi significet an nunc eadem uelit que a predecessore suo Alexandro postulauerat.

GREGORIUS episcopus, seruus seruorum Dei, SUENIO  [SUENONI], regi Danorum, salutem et apostolicam benedictionem.

Apud antecessores nostros iuris et consuetudinis erat caritatiuis legationibus docere uiam Domini uniuersas nationes, corripere in his que arguenda erant omnes reges et principes, et ad eternam beatitudinem cunctos inuitare legalibus disciplinis. Plus enim terrarum lex Romanorum pontificum quam imperatorum obtinuit. In omnem terram exiuit sonus eorum ; et quibus imperauit Augustus, imperauit Christus. Nunc uero reges et presides terre contemptores facti ecclesiastice legis, qui amplius iustitiam seruare et eam defendere debuerant, ad tot irrogandas Ecclesie contumelias conuenerunt, atque ad tantam inobedientiam, que, secundum  Samuelem, similis est idololatrie, deuoluti sunt, ut fere iam quiescentibus legationibus nostris, quoniam pene sine fructu uidentur, uerba nostra tantummodo orando conuertemus ad Dominum regum et Deum ultionum. Sed quia scimus te, et fortissimam gentem tuam, que freno sapientie tue moderatur, circa matrem omnium Ecclesiarum debitam reuerentiam exhibere que tanto est beato Petro humilior quanto in fortitudine sua sublimior. Ideo tibi dilectissimo filio nostro litteras mittimus atque paterna affectione mandamus, ut si quid est, unde indiges, quod auctoritas Romane Ecclesie possit tibi iuste largiri, per nuntios tuos, et per hos quos nunc mittimus, nobis notum facias, quatenus, in  quantum fas est, te honoremus, et predictam reuerentiam nobilissimi regni tui merita dignitate donemus. Bonam enim famam de te accepimus, que precibus beati Petri et Pauli nunquam te deserat, imo ad gloriam utriusque uite capessendam, ut desideramus, cumuletur semper et crescat. Quia uero apud antecessorem nostrum beate memorie Alexandrum quedam expetisti, quibus beatum Petrum debitorem faceres, imo tibi et regno tuo nobile patrocinium eius acquireres, per eosdem legatos mandes utrum eadem uoluntas sit an fuerit passa defectum, aut, quod magis optamus, susceperit augmentum. Ego enim cum in archidiaconatus officio  essem, multum diligebam te, et, mihi uidebatur, diligebar a te; sed ubi pastorale officium, quod in dilectione Dei et proximi quasi in fundamento consistit, licet indignus accepi, caritas quam habueram circa te maior facta est que, te proficiente in melius, semper in maiorem gradum Deo propitio augeatur.

Data Rome, decimo quinto Kalendas Maii, indictione decima tertia.



EPISTOLA LXXuI. AD BAMBERGENSES. 


Significat Bambergensem episcopum Simoniacum a se depositum. Interdicit ne quisquam illius Ecclesie bona diripere uel alienare presumat.

GREGORIUS episcopus, seruus seruorum Dei, clero  et populo Bambergensis Ecclesie, salutem et apostolicam benedictionem.

Notum est [uobis] pene omnibus in Teutonicis partibus habitantibus quod Bambergensis Ecclesia specialis quodammodo filia adheret matri sue Romane Ecclesie, cui Deo auctore deseruimus, licet indigni, ac proinde tanto sollicitius uigilantie nostre nos oportet sibi curam impendere, quanto familiarius apostolice sedis est munimine contuenda. Unde quia quidam idiota predictam Ecclesiam Simoniace perfidie heretica prauitate subuersus inuaserat, eam a iugo sacrilege peruasionis illius prouida consideratione liberare studuimus. Exemimus quidem gladium apostolorum principis Petri, et in eum apostolica auctoritate sententiam promulgauimus.  uerum quia in exclusione talium solent Ecclesie multa damna pati, et bona earum distrahi et disperdi, dignum duximus imminenti damno Ecclesie precauere, ac proinde sacrilegis et tyrannis apostolica auctoritate resistere, interdicendo, ne occasione exclusionis illius res ecclesie auferre uel quolibet modo alienare presumant. Quapropter ex parte Dei et apostolorum Petri et Pauli interdicimus, ut nulla alicuius dignitatis, seu potestatis, siue cuiuslibet conditionis, persona res iam sepe fate Ecclesie, maxime thesaurum et predia auferre, uel aliquo modo alienare iniuste diripiendo presumat, donec omnipotens Deus per interuentum beati Petri Ecclesie illi idoneum pastorem prouideat. Si quis uero contra huius interdictionis paginam uenire tentauerit,  nouerit se gratiam sancti Petri amittere, et apostolice animaduersionis ultione plectendum.

Data Rome, XII Kalendas Maii, indictione XIII.



EPISTOLA LXXuII. AD GEBOARDUM SALTZBURGENSEM ARCHIEPISCOPUM. 


Increpat quod cum a sede apostolica impetrasset ut diecesis sue portio decideretur, et in ea episcopus constitueretur, episcopum quidem in partem sollicitudinis admiserit, decimas autem omnes sibi retinuerit; ideo monet ut ecclesie suas decimas relinquat.

GREGORIUS episcopus, seruus seruorum Dei, GEBOARDO [GEBEARDO] Saltzburgensi archiepiscopo, salutem et apostolicam benedictionem.

Meminimus dilectionem tuam annis superioribus apostolicam sedem adiisse atque a predecessore nostro bone memorie Alexandro, me etiam fauente atque assensum prebente, imperasse ut parochie tue portionem pre amplitudine sui decideres, atque  in ea episcopatum et episcopum ad superabundantem regiminis curam supplendam statueres. Quam tue mentis intentionem tanto alacrius audiuimus atque ut adimpleretur studuimus quanto te religiosius id petere, atque multorum saluti prodesse uelle intelleximus. Quis enim cui spiritualia lucra cordi sint, his presertim temporibus, cum iuxta Apostolum, Omnes querunt que sua sunt, non que Iesu Christi , non libentissime amplectatur uoluntatem diuitias terrenas animarum saluti postponentem? Sed his diebus ad nos perlatum est de eodem bono proposito tuo, quod nos uehementer contristauit et letitie priori quasi quasdam meroris nebulas effudit. In quo prudentiam tuam et religionem multum admirati sumus id tibi ullatenus persuaderi potuisse, ut ad  hoc te factum debuisses inflectere. Comperimus enim, episcopo, ut prefati sumus, in parte procurationis tue composito, illum quidem in societatem laboris misisse, sed tibi fructum laboris, scilicet decimas retinuisse. Quod si uerum est, grauiter dolemus in tam preclaro tue dilectionis opere cupiditatem, que radix omnium malorum est, locum sibi potuisse subripere, ut operarium in uineam Domini mitteres, et eum operis mercede fraudares. Quamobrem caritatem tuam admonitam esse uolumus, ut quod deuote Deo obtulisti serenum et sincerum sine fuci admistione persoluas, plausibilem humani fauoris laudem caueas, et quod spe eterne retributionis cepisti in securitate eiusdem remunerationis expleas, et ecclesiam suarum decimarum  redditibus inuestias.

Data Rome, decimo quinto Kalendas Iulii, indictione decima tertia.



LIBER TERTIUS REGISTRI. Anno Dominice Incarnationis millesimo septuagesimo quinto, indictione decima tertia  .



EPISTOLA PRIMA. AD BAMBERGENSES. (Anno 1075.


Confirmat sententiam in Herimannum episcopum eo quod iudicio sedis apostolice se subtraxerat, et Simoniace Ecclesiam inuaserat eiusque bona dilapidauerat. Eum anathematizat et sacerdotali officio priuat; et item eos qui ab eo aliqua ecclesie predia acceperunt ut ei fauerent, quousque apostolice sedi se presentet.

 GREGORIUS episcopus, seruus seruorum Dei, clero et populo Bambergensis Ecclesie, salutem et apostolicam benedictionem.

 Litteras quas Poppo prepositus Ecclesie uestre cum his qui secum erant decepti, simulata penitentia falsaque religione Herimanni olim dicti uestri episcopi, incaute a nobis nimia sub festinatione recedentes, ad uos deferre neglexerunt nostro sigillo insignitas, idcirco uobis ad presens dirigere dignum duximus ut in eis manifeste cognoscatis que fuerit de iam dicto pseudepiscopo nostra uoluntas, quamque sententiam damnationis iudicio sancte apostolice sedis in eum promulgauimus indubitanter credentes quoniam nullius supplicatio, aut fraudulenta suggestio ab eadem uoluntate, siue sententia, ex eo quo se iudicio sancte apostolice sedis subtraxit, animum nostrum potuit reuocare, uel nunquam Deo auctore mutare ualebit. uerum quia sub  obtentu religionis ac mentite penitentie sanctam Bambergensem Ecclesiam, specialem quodammodo sancte Romane Ecclesie filiam, tyrannide conatus est confundere, bonaque illius dilapidare atque disperdere, priorem sententiam confirmantes, ad cumulum damnationis eius hoc addimus, ut irrecuperabiliter ab episcopali officio semotus, a sacerdotali quoque sit omnino seclusus quousque apostolice se audientie representet, paratus eam cautionem facere quam uestre Ecclesie cognouerimus expedire. Ab episcopali uero officio eum ideo segregamus, quia Simoniace inuasit Ecclesiam. Sacerdotali quoque eum idcirco priuamus, quoniam sub specie sanctitatis uisus est eam dilaniare atque confundere. Et quia tanta mala contra Ecclesiam quoquo modo  olim sibi commissam exercere non timuit, anathematis eum uinculo innodamus, quousque supradicto modo se apostolice audientie representet, nisi forte in extremis ductus dignam penitentiam accipiat; eo tamen tenore, ut si conualuerit, simili modo, ut dictum est, se apostolice sedi representare festinet. Eodem quoque anathemate percutimus eos qui ab initio promotionis eiusdem aliqua predia Ecclesie ab eo acceperunt, ut sibi fauerent ad eius malitiam contuendam, premaxime illos qui, postquam se apostolice sedis iudicio subtraxit, ab eo aliquid in prediis uel in thesauris Ecclesie acceperunt ad confouendum eum, ut in sua pertinacia perseueret, nisi resipuerint, uidelicet ut condigna satisfactione quod predicto sacrilegio peccauerunt  emendent, nobisque suam penitentiam resignare festinent.

Data Laurenti, decimo tertio Kalendas Augusti, indictione decima tertia.



EPISTOLA II. AD SIGEFRIDUM MOGUNTINUM ARCHIEPISCOPUM. 


Eiusdem fere argumenti.

GREGORIUS episcopus, seruus seruorum Dei, SIGEFRIDO  Moguntino archiepiscopo, salutem et apostolicam benedictionem.

Qualiter Bambergensis Herimannus, iam nunc  [Hermannus Bambergensium nunc] non episcopus, hoc anno Romam penitens [lege, petens. Et sic in Mutin.] se habuerit, uel qualiter se iudicio apostolice sedis subtraxerit, quaue fraude clericos predicte Ecclesie sub obtentu penitentie deceperit, et quomodo res eiusdem sibi contra Deum commisse Ecclesie peius quam prius destruxerit, et in clericos quondam sibi commissos sicut tyrannus surrexerit, uestra, ut reor, cognoscit fraternitas et certa dolet tristitia. Quocirca nos ulterius tantas non ualentes impune ferre nequitias, et nouiter inuentas seuitias, maxime circa eam, que beato Petro specialiter commissa est Ecclesia, iudicio sancti Spiritus per eiusdem auctoritatem beati Petri apostolorum principis predictum Herimannum ab officio episcopali  atque sacerdotii deposuimus, et in perpetuo depositum censemus. Et quia heresi iunxit sacrilegium, et sacrilegio apertam tyrannidem, excommunicationis uinculo eum alligauimus, quousque se apostolice sedi representet, quam conatus est non solum decipere, sed etiam dolo malo irridere. Si autem ad ultimum sibi diem peruenerit, non ei penitentiam et communionem denegamus, sed mox, ut poterit, apostolicam adire sedem, omnino illi precipimus. Hec ut publice maxime fratribus tibi subiectis cepiscopis notifices uolumus, et ex parte beati Petri precipimus, ut secundum sanctorum instituta Patrum summopere procures in predicta Bambergensi Ecclesia pastorem ordinare; quatenus quod in predicto Simoniaco negligenter egisti, comproberis emendare.

 Data Laurenti, decimo tertio Kalendas Augusti, indictione decima tertia.



EPISTOLA III. AD HENRICUM REGEM ROMANORUM. 


De Herimanno Bambergensi eadem que in superiori. Regem preterea monet, ut Ecclesiam Bambergensem recte ordinari curet.

GREGORIUS episcopus, seruorum Dei, HENRICO regi, salutem et apostolicam benedictionem.

Inter cetera bonarum uirtutum opera, fili carissime, ad que te meliorationis studio assurgere fama referente audiuimus, duobus te modis sancte matri tue, Romane Ecclesie scilicet, eminentius  commendasti. In altero quidem, quia Simoniacis uiriliter resistis; in altero uero quia clericorum castitatem, utpote seruorum Domini, et libenter approbas et efficaciter desideras adimplere. Quibus de causis signum nobis proposuisti, opitulante Deo, altiora de te et prestantiora queque sperandi. Quapropter et hec te firmiter retinere ualde optamus, et Dominum Deum nostrum ut ea tibi cumulatius augere dignetur suppliciter obsecramus. Ceterum de Bambergensi Ecclesia, que sui fundatoris institutione sancte et apostolice sedi, tanquam humeri capiti, membrum scilicet propinquius specialiori quadam  cura sollicitudinis inheret, uehementer dolemus, et eius desolationi pro uiribus occurrere, opitulari et consulere, officii nostri necessitate impellimur. Simoniacus enim ille Herimannus dictus episcopus hoc anno ad synodum Romam uocatus uenire contempsit; sed cum propius Romam accessisset, in itinere substitit, et premittens nuntios suos cum copiosis muneribus, noto sibi artificio innocentiam nostram et confratrum nostrorum integritatem pactione pecunie attentare, atque, si fieri posset, corrumpere molitus est. Quod ubi preter spem euenit, iam de damnatione sua securior, festinanter retrocessit, et blandis fallacibusque promissis clericorum qui secum erant animas lactans, aiebat se, si patriam repedare posset, ab episcopatu cessaturum et monastice  uite professionem subiturum. Quam sponsionem qualiter impleuerit, celsitudinem tuam, fili carissime, non latet. Quin etiam temeraria ulterius progressus audacia, clericos Ecclesie sue, salutem et honorem querentes, bonis suis despoliauit, et, nisi eum tua, ut audiuimus, regalis potentia refregisset, penitus confudisset. His excessibus diligenter consideratis, ab episcopali eum atque sacerdotali officio deiecimus. Insuper quoniam Bambergensem Ecclesiam, apostolica beati Petri tuitione munitam, crudelius atque molestius quam ante infestare presumpsit, anathematis eum uinculo innodauimus, donec ecclesiasticam dignitatem illicite usurpatam deponat, et se nichilominus sedis apostolice iudicio representet. Nunc ergo, excellentissime fili,  sublimitatem tuam hortamur, et pro nostre sollicitudinis debito suademus, ut religiosorum consilio uirorum eadem ecclesia ita secundum Deum ordinetur, quatenus beati Petri, cuius nomini et defensioni attitulata est, intercessione, diuine merearis obtinere suffragia protectionis. Quid uero hac ipsa de causa Sigefrido confratri nostro Moguntino episcopo, et eidem Bambergensi clero et populo scripserim, ex litteris ad eos datis ad liquidum poteris cognocere.

Data Rome, decimo tertio Kalendas Augusti.



EPISTOLA Iu. AD SIGEFRIDUM MOGUNTINUM ARCHIEPISCOPUM. 


 Hortatur ad pastorale munus fideliter obeundum. Precipit ut inquirat, num Stasburgensis episcopus Simoniace labis sit reus. Arguit eos qui concilium a se indictum differendum esse censebant; eique iniungit ut Simoniam et fornicationem euellendam curet.

GREGORIUS episcopus, seruus seruorum Dei, SIGEFRIDO Moguntino archiepiscopo, salutem et apostolicam benedictionem.

Plurimas in tuis litteris, frater, excusabiles, et quantum ad humanum spectat iudicium ualidas protulisti rationes. Nec nobis quoque uiderentur infirme, si huiusmodi possent in diuino nos examine excusare. Rata siquidem uidetur excusatio regni motus ac perturbatio, bella et seditiones, inuasiones hostium ac perditio rerum uestrarum, insuper et  formido necis, quam nostris dicitis fratribus imminere principis odio; uel ne hi qui de diuersis partibus inuicem inimicantur, si in unum conueniant, usque ad internecionis bella consurgant. Que sane omnia satis uidentur ad cuiuspiam excusationem idonea. uerum si consideremus quantum ab humanis iudicia distant diuina, nichil pene reperimus quod in superno examine excusabile proferamus, ut ab animarum lucris retrahi sine periculo ualeamus; non damna siquidem rerum, non malorum simultates, aut ira potentum, non ipsius salutis quoque nostre uiteque dispendium. In hoc quippe mercenarii a pastoribus distant quod hi, lupo ueniente, dum sibi non ouibus metuunt, gregis direptionem dispersionemque contemnentes, eis relictis, effugiunt; pastores uero qui  suas diligunt oues, eas nequaquam deserunt imminente periculo, pro quibus quoque non dubitant proprie uite subire exitium. Quapropter oportet et nos studiis pastoralis officii insistere uigilanter, atque ad Domini gloriam ouium semper suarum salutem querere, ad gregis custodiam socios instigare, et ut recto gressu commissis ouibus precedant salubriter commonere. Namque si fratres nostros consideremus delinquere, et tacemus, si denique errare, et non eos ad rectitudinis semitam monendo reuocare conemur, nonne et ipsi delinquimus, et errare merito iudicamur? etenim qui negligit culpas emendare, committit. Et cur Heli sacerdos in Silo periit? et quid est quod Dominus loquitur per prophetam? Maledictus, inquit, qui  prohibet gladium suum a sanguine , id est uerbum predicationis a carnalium uite interfectione. Ut autem ad id quod ad presens premit animum et quod quasi causa est nostri sermonis ueniamus, quomodo ea patienter perferre ualemus que de fratris nostri Strasburgensis episcopi moribus audiuimus, et certa esse nonnulla ueraci relatione cognouimus? Unde uolumus atque precipimus quatenus unum, quod apud nos adhuc manet in dubium, Simoniace uidelicet hereseos contagium, diligenter discutias, et quidquid super eo certum repereris nobis intimare non differas, quatenus, si uerum fuerit, Christi Ecclesia tantis sordibus emundetur, et illius anime, ne pereat, subueniatur; si  uero  falsum, tanta infamia procul ab eo, adiuuante nos diuina gratia, propellatur. Illi uero qui dicunt concilium quod uobis indiximus esse differendum, rogamus respondeant: Regii milites dudum, ut se ad bella pararent admoniti, quid tunc essent acturi, cum hostes in regia aula armis iam et igne seuirent? Dicant ergo utrum arma deberent ad ipsos hostes perturbandos et conterendos uiolenter corripere, an quid hostes agerent tantum inertes considerare. Quid enim aliud maligni spiritus agunt, nisi quod Christi Ecclesiam igne uitiorum incessanter deuastare contendunt? Et quid regios milites, sanctos uidelicet sacerdotes, oportet facere, nisi aduersus eorum seuitiam clypeo caritatis munitos gladio diuini uerbi accinctos auctoritatis  uigore consurgere? Quod autem dicis quosdam fratres non posse ad concilium conuenire ob principis inimicitiam, dicimus ei [forte, eis, HARD., et sic in Mutin.] sufficere, si de suis clericis dirigant, qui pro eis ualeant respondere. Sed quoniam non ignoramus quod a pluribus carnalibus ac secularibus dehorteris, ne in uinea Domini pro animarum lucris fortiter ac fideliter opereris, ne tuarum forte rerum, aut odiorum potentum discrimen incurras, te ex parte Dei omnipotentis et auctoritate beati Petri rogamus et monemus, quatenus nullius odio aut gratia, seu aliqua terrenarum rerum iactura, a rectitudinis tramite declinare presumas; quin omnia, prout Spiritus sanctus donauerit, diligenter examines, et nobis quidquid certum constiterit quantocius  insinuare procures. Multum namque debet nobis uideri pudendum, quod quilibet seculares milites quotidie pro terreno principe suo in acie consistunt, et necis perferre discrimina uix expauescunt: et nos, qui sacerdotes Domini dicimur, non pro illo nostro rege pugnemus, qui omnia fecit ex nichilo, quique non abhorruit mortis pro nobis subire dispendium, nobisque promittit meritum sine fine mansurum. Hoc autem adhuc tue fraternitati iniungimus quatenus de Simoniaca heresi ac fornicatione clericorum, sicut ab apostolica sede accepisti, studiose perquiras, et quidquid retroactum inueneris, legaliter punias, et funditus reseces, ac ne quidquid ulterius [forte, ne quid ulterius, HARD., et sic in Mutin.] fiat penitus interdicas.

 Data Rome, tertio Nonas Septembris, indictione incipiente decima quarta.



EPISTOLA u. AD BEATRICEM ET MATHILDEM EIUS FILIAM. 


Queritur de inconstantia regis Henrici, qui cum scripsisset se occultam legationem missurum propter principes sui regni, quos magis de discordia quam de pace gaudere intelligebat, nunc mutato consilio omnia palam fieri uolebat. Unde colligit illum pacem ex animo non cupere. De Gotefredo qui promissam fidem uiolauerat explicat quid sentiat.

GREGORIUS episcopus, seruus seruorum Dei, BEATRICI duci, et MATHILDI filie eius, salutem et apostolicam benedictionem.

Non parum de uobis miramur quod de his que per  uestras litteras mandastis nobis consulere decreuistis, cum constet apud uos quod idem rex duos ac nobiles ac religiosos uiros ad nos ante mensem Augustum legatos miserit, qui uidelicet adhuc nobiscum manent, per quos talia mandauit: Nouerit uestra sanctitas, Pater, quoniam dum ego pene omnes principes mei regni de nostra magis discordia quam de mutua pace gaudere percipio, ad uos istos nuntios latenter dirigo, quos satis nobiles ac religiosos esse cognosco, et pacis bonum inter nos optare coniungi nequaquam dubito. Hoc autem quod mando, neminem scire uolo preter uos, dominam matremque  meam, atque amitam Beatricem et filiam eius Mathildem. Me uero, adiuuante Domino, de expeditione Saxonica redeunte, alios legatos dirigam, quam familiariores ac fideliores habebo, per quos omnem uobis meam uoluntatem et reuerentiam, quam beato Petro et uobis debeo, significabo. Postea uero prefatis legatis dicendo mandauit quatenus non mirarentur, nec grauiter ferrent quod promissos minime adhuc direxerit nuntios, eisque non fieret onerosum eos, donec ipse mitteret, prestolari, quoniam procul dubio illos missurus erat, et in eadem sententia immobiliter permanebat. Nunc autem qualiter hoc consilium uersum sit, et quod facere latenter disposuerat palam fieri uelit, penitus miramur, nisi quod datur intelligi, quia ipse nequaquam  hanc cupiat pacem componi, quam modo uult palam eis fieri, quibus eam antea uolebat abscondi, et de quibus idem testabatur magis eos de nostra discordia quam de mutua concordia letari. Quapropter uos scire uolumus nos huic petitioni nullatenus consensuros, quoniam quod modo inuentum est non uidetur beato Petro ac nobis honorabile uelle eius utilitati prouenire. Quod si ad prius reuertatur consilium, id uidetur salubrius nobisque sequendum. De consilio uero quod expetistis a nobis quid uobis sit respondendum Gotefredo nescimus, cum ille aperte infregerit quod uobis iuramento promisit, nec certum quidquam de ipsius promissionibus credere ualeamus. uerum si aliquod fedus, quod a sanctorum Patrum sanctione non discrepet, inire  cum eo poteritis, nobis laudandum uidetur; sin autem, caritatem, qua nos Deus coniunxit, nullo modo posse dissolui aut aliquatenus minorari, certissime apud uos constare optamus. Unde si uos dilexerit, eum diligemus, si uero ex sua culpa odio habere ceperit, sicut carissimas filias modis quibus poterimus uos diligendo, ei Deo fauente, resistemus.

Data Rome, tertio Idus Septembris, indictione decima quarta.

Depositio regis Henrici filii imperatoris Henrici, et absolutio omnium qui sibi prestiterant iuramentum  .

Beate Petre, apostolorum princeps, inclina, quesumus, pias aures tuas nobis, etc., ut infra in concilio  Romano III.



EPISTOLA uI. AD UNIuERSOS CHRISTIANOS. 


Iniuriam apostolice sedis exaggerans, hortatur ad diuinam opem implorandam, ut aut impios ad penitentiam conuertat, aut eorum consilia reprimat, eisque exemplum anathematizationis regis mittit.

GREGORIUS episcopus, seruus seruorum Dei, omnibus qui cupiunt se annumerari inter oues quas Christus beato Petro commisit, salutem et apostolicam benedictionem.

 Audistis, fratres, nouam et inauditam presumptionem,  audistis sceleratam schismaticorum et nomen Domini in beato Petro blasphemantium garrulitatem et audaciam, audistis superbiam ad iniuriam et contumeliam sancte et apostolice sedis elatam, qualem uestri patres nec uiderunt nec audierunt unquam, nec Scripturarum series aliquando a paganis uel hereticis docet emersam; cuius mali etsi aliquod unquam post fundatam et propagatam fidem Christi precessisset exemplum, omnibus tamen fidelibus pro tanto contemptu et conculcatione apostolice, imo diuine auctoritatis, dolendum foret et gemendum. Quapropter si beato Petro claues regni celorum a Domino Deo nostro Iesu Christo traditas esse creditis, et uobis per manus ipsius ad eterne uite gaudia introitum patere cupitis, cogitandum  uobis est quantum nunc de irrogata sibi iniuria dolere debeatis. Nisi enim hic, ubi per discrimina tentationum uestra fides et corda probantur, socii passionum efficiamini, procul dubio non estis digni ut participes future consolationis et filii regni celestem coronam et gloriam sortiamini. Rogamus igitur caritatem uestram, ut instanter diuinam misericordiam implorare studeatis, quatenus aut corda impiorum ad penitentiam uertat, aut reprimendo eorum nefanda consilia, quam insipientes et stulti sunt qui petram a Christo fundatam euertere, et diuina priuilegia uiolare conantur, ostendat. Qualiter autem aut pro quibus causis beatus Petrus anathematis uinculo regem alligauerit, in chartula que huic inclusa est plene potestis  cognoscere.



EPISTOLA uII. AD HENRICUM REGEM ROMANORUM. 


Letatur regem religiosis uiris discordie causam, que inter eos intercedebat, commisisse, quorum consilio ait se eum ad Ecclesie gremium recepturum. Hortatur ut erga Saxones deuictos clementer se gerat, et in locum Herimanni depositi alium in Bambergensi Ecclesia canonice subrogandum curet.

GREGORIUS episcopus seruus seruorum Dei HENRICO regi, salutem et apostolicam benedictionem.

Quando litteras tue magnitudinis accepi, longe ab urbe maxime [forte, maxime, HARD.] causa infirmitatis aberamus, cum quibus [f., et ab his, sic et in Mutin.] necessarium erat tractare quid uestre legationi  ad plenum, sicut oportet, responderem. uester etiam nuntius, horum uidelicet portitor, ob predictam causam egritudinis timebat nobiscum manere. Sed quia desideramus non solum uobiscum, quem Deus in summo rerum posuit culmine, sed etiam cum omnibus hominibus pacem que in Christo est habere, iusque suum unicuique obseruare, cupimus summopere corde et animo adherere. Noui enim  quia qui Deum reuera diligunt, et Romanam Ecclesiam Romanumque imperium, ad uindictam [forte, ac uindictam, HARD.] suorum criminum non pertimescunt, inter nos pacem et concordiam inserere agendo uel orando concupiscunt. Quapropter bonam concepi fiduciam,  quia hanc nostram, imo totius Ecclesie causam, religiosis hominibus cepisti committere, qui nos non nostra iniuste diligunt, et ut Christiana instauretur religio suam [forte, solam, HARD.] intentionem requirunt. Ego autem  horum consilio paratus sum, Christo fauente, gremium tibi sancte Romane Ecclesie aperire, teque ut dominum fratrem et filium suscipere, auxiliumque prout oportuerit prebere, nichil aliud a te querens, nisi ut ad monita tue salutis non contemnas aurem inclinare, et Creatori tuo, sicut te decet, non contradicas offerre gloriam et honorem. ualde quippe indignum est ut honorem, quem a conseruis et fratribus nostris exigimus, Creatori et Redemptori nostro reddere contemnamus. Moueat itaque nos diuina promissio,  qua dicitur: Ego glorificantes me glorificabo, et qui me contemnunt, erunt ignobiles ; et offeramus ei quod placet nobis hac in uia [uita] seculari, ut perfruamur in celestibus dono spirituali. De superbia uero Saxonum uobis iniuste resistentium, que diuino iudicio a facie uestra contrita est, et gaudendum est pro pace Ecclesie, et dolendum, quia multus Christianorum sanguis effusus est. uos autem in talibus plus honorem Dei et iustitiam eius procurate defendere quam honori proprio prouidere; securius enim quilibet princeps mille impios potest causa iustitie punire quam proprie causa glorie quemlibet Christianum gladio sternere. Omnia enim creauit et regit, qui dixit: Ego gloriam meam non quero . Saluti quippe nostre tunc uere  prouidemus, cum in cunctis nostris actibus gloriam Dei proponimus. De Herimanno uero quondam nuncupato Bambergensi episcopo, nouerit uestra sublimitas, quia iamdiu est ex quo per quemdam eiusdem Ecclesie clericum uobis nostroque confratri Sigifredo Moguntino archiepiscopo et clericis predicte Ecclesie misimus per nostras litteras quod auctoritate apostolice sedis ab omni episcopali et sacerdotali dignitate sit depositus, et anathematis uinculo alligatus, quia non timuit Simoniace heresi sacrilegium adiicere, sanctamque Ecclesiam sibi commissam sicut tyrannus deuastare. Unde rogauimus et ex parte beati Petri precepimus et precipimus, ut in predicta Ecclesia secundum Deum talis pastor ordinetur, qui quod fur et latro mactauit Deo  fauente uiuificet, et quod ille dissipauit ualeat resarcire. Omnipotens Deus, a quo cuncta bona procedunt, meritis et intercessione beatorum apostolorum Petri et Pauli sua pietate in hac uita uos [nos] protegat, et cum dupla uictoria perducat [nos] ad uitam eternam.



EPISTOLA uIII. AD TEDALDUM CLERICUM MEDIOLANENSEM. 


Arguit eum quod, superstite episcopo canonice electo, se in illius locum intruserit. Monet ut synodum proxime habendam accedat, eique ad se uenienti fidem publicam promittit, precipiens ne interim sacros ordines suscipiat.

GREGORIUS episcopus, seruus seruorum Dei, TUDALDO  Mediolanensi clerico, salutem et apostolicam benedictionem, si obedierit.

Nuntiatum nobis est a quibusdam nostris [uestris] fidelibus et tuis amicis te amicitiam nostram cupere et expetere, quam nos quidem etiam non quesitam gratis offerimus; quesitam uero promptissime damus, si in his que Dei sunt, nostris monitis, imo diuine uoluntati ad iustitiam te acquiescere uelle cognouerimus. In causa etenim quam suscepisse uideris, et nostre sollicitudini necessitatem grauioris sarcine superaddidisti, et teipsum quibus non oportuit implicuisti; in qua nimirum causa, sicut periculosum nobis esset aliquid ultra limitem equitatis prosequi, ita etiam iustitie regulas declinare et sub silentio dissimulare putamus.  Non autem prudentiam tuam ignorare credimus, quod ad episcopalem cathedram, in qua positus es, ante te alia que adhuc superstes est fuerit assignata persona; que nisi iustis rationibus prius excepta fuerit, legitimum in ea tibi aut cuiquam patere locum nec canonica nec apostolica censura permittit. Nam de illo quid dicendum nobis est, qui dum honorem eiusdem sedis nefandis affectaret desideriis, quod iustitia sibi denegauit sacrilega ui et armis inuadere ac diripere non pepercit, quem ambitionis culpa, quam deserere noluit, usque ad iustam damnationis tue perniciem traxit? De eo nobis est sermo qui nobiscum est, quem electum in eadem Ecclesia certe cognouimus; sed cur reprobari debeat, nulla adhuc deprehendere potuimus ratione.  Quapropter, teste conscientia nostra, sincero caritatis affectu te admonemus ut si Ecclesiam diligis, et te pariter atque illam a periculo confusionis eripere cupis, ad proximam synodum, quam in prima hebdomada uenture Quadragesime, Deo annuente, celebrare disposuimus, uel, si malles, ante synodum apostolica limina et nostram requiras presentiam, quatenus de introitu tuo, priusquam te grauius precipites, equa, opitulante Deo, examinatione peracta, quod tu ipse tutum tibi fore cognoueris absque impedimento et periculo anime tue sequi ac tenere possis. Nec dubitandum tibi credas, si huic, qui nobiscum est, dictante iustitia cessandum esse perspexerimus, quin in promotione tua beneuola concessione ad honorem omnipotentis Dei et beati  Ambrosii assensum pariter prebeamus et studium. Ad tollendam uero totius periculi suspicionem, securitatem tibi per manus filiarum nostrarum Beatricis et eius filie Mathildis promittimus, et indubitanter damus, ut nichil tibi, uel his qui in tuo comitatu fuerint, contrarietatis a nobis uel nostris inferatur; sed in rebus et personis uestris, tam in ueniendo quam redeundo, tuti penitus et illesi, Deo custodiente, maneatis, ostensa solummodo et confirmata ea que in causa tua fuerit tenenda sententia. Interim quoque ex parte Dei omnipotentis, et apostolica beati Petri auctoritate, tibi precipimus ut nullum de sacris ordinibus gradum recipere presumas, sciens quoniam si non obediens nobis modo  non credideris, penitebit te quandoque, cum tuamet precipitatione te eo mersum uidebis, unde cum uolueris saluum te eripere non possis. Si qui igitur non percipientes ea que Dei sunt, aliter tibi suggerere et persuadere incipiant, ostentantes quanta tibi sint in rege presidia, quanta in tua nobilitate potentia, quanta etiam in ciuibus tuis adiutoria, tutum tibi illis credere non existimes, considerans quid Scriptura dicat: Maledictus homo, qui spem suam ponit in homine . Atque hoc in animo gerens, quod regum et imperatorum uirtus, et uniuersa mortalium conamina, contra apostolica iura et omnipotentiam summi Dei quasi fauilla computentur et palea, nullius unquam instinctu uel fiducia aduersus diuinam et apostolicam auctoritatem  obstinata temeritate te rebellem et pertinacem fieri libeat.

Data Rome, uIII [uI] Idus Septembris [Decembris], ind. XIu.



EPISTOLA IX. AD SUFFRAGANEOS ECCLESIAE MEDIOLANENSIS 


Significat se Tedaldum in Mediolanensi Ecclesia intrusum ad synodum uocasse. Precipit eis ne ullus audeat eum ad sacros ordines promouere.

GREGORIUS episcopus, seruus seruorum Dei, fratribus, et episcopis cepiscopis, GREGORIO uercellensi, CUNIBERTO Taurinensi, INGONI [HUGONI] Astensi, OGERIO Eporediensi, OPIZONI Laudensi, et ceteris  suffraganeis sancte Mediolanensis Ecclesie obedientibus apostolice sedi, salutem et apostolicam benedictionem.

Notum uobis esse uolumus de Tedaldo Mediolanensi clerico, quem rex, preterquam nobis litteris ac legatorum uerbis promiserit, in Mediolanensem Ecclesiam posuit, quod episcopalem sedem, ad quam alia prius que adhuc superstes est fuerit assignata persona, non satis ordinate suscepisse uidetur. Quod cum per quosdam fideles nostros nostram requireret amicitiam, scripsimus ei hoc nos multum uelle et cupere, atque eo pacto facillimum conuenire posse, si requisitis apostolorum liminibus et nostra presentia causam promotionis sue puram atque probabilem ostendere uellet et posset. Ad quod exsequendum  amicabiliter eum uocauimus, et prefixo sibi termino ad proximam synodum uenture Quadragesime, aut, si malit, ante synodum firmam securitatem ueniendi ad nos et redeundi ex nostra parte promisimus, et dare parati sumus. Insuper etiam ne interim aliquem de sacris ordinibus gradum recipiat apostolica ei auctoritate interdiximus. Quod item et uobis per eam quam beato Petro apostolorum principi debetis obedientiam, et ex nostra quam per illum, licet indigni, suscepimus, apostolica auctoritate interdicimus ut nullus uestrum ad promotionem alicuius ordinis manum ei presumat imponere, donec oblata nobis sua presentia, quid de introitu eius iudicandum et statuendum sit sincera,  Deo adiuuante, possimus examinatione discernere. Quod quidem cum communi consilio et coniuncta omnium uestrorum discretione ac iudicio fieri permaxime cupimus, si uel illius Ecclesie cura, uel respectus apostolice reuerentie, aut nostra caritas uos ad hoc negotium conuocare poterit. uidete igitur ne quis uestrum contempto hoc interdictu ad illius pariter et sui periculum manum extendat, quoniam si quis, quod non credimus, in ea presumptione se occupare proruperit, continuo se a gratia beati Petri et nostra dilectione, nec non a communione sacri corporis et sanguinis Domini sequestratum esse cognoscat. uerum id agite, id, si Dominum diligitis, efficere procurate, ut frater ille, dum potest, dum locum habet, sibi et Ecclesie consulat,  paci uestre et saluti tante multitudinis hominum pene periclitantium prouideat, nec suamet precipitatione casum petens multos secum ad commune periculum trahat. In quo nunc apparebit quis sit pastor in uobis iniquitati aperte resistens, quis sit fur simulationem faciens, quis latro manifeste iustitie contradicens. Considerate ergo quomodo caute ambuletis, quia sicut durum est contra stimulum calcitrare, sic asperum est sancte Romane Ecclesie contraire, cui uos tanquam matri semper oportet obedire.

Data Rome, sexto Idus Octobris [Decembris], indictione decima quarta.



EPISTOLA X. AD HENRICUM REGEM ROMANORUM 


Arguit quod cum excommunicatis communicet. Monet ut si ita est, ab aliquo episcopo absolutionem petat. Miratur eum litteris et legationibus deuotum se erga Romanam Ecclesiam ostendere; re tamen eidem aduersari, et decreta a se in synodo edita non obseruare. Hortatur ad ueram obedientiam Romane Ecclesie prestandam. Demum monet ne ecclesiastice libertati uelit esse impedimento.

GREGORIUS episcopus, seruus seruorum Dei, HENRICO regi, salutem et apostolicam benedictionem  ; si tamen apostolice sedi, ut Christianum decet regem, obedierit [obediat].

Considerantes ac sollicite pensantes quam districto iudici de dispensatione crediti nobis per beatum Petrum apostolorum principem ministerii rationem  reddituri sumus, cum dubitatione apostolicam tibi benedictionem mandauimus, quoniam iudicio sedis apostolice ac synodali censura excommunicatis communionem tuam scienter exhibere diceris. Quod si uerum est, tu ipse cognoscis quod nec diuine nec apostolice benedictionis gratiam percipere possis, nisi his qui excommunicati sunt a te separatis et compulsis ad penitentiam de transgressione tua condigna penitudine et satisfactione prius absolutionem consequaris et indulgentiam. Unde excellentie tue consulimus ut, si in hac re te culpabilem sentis, celeri confessione ad consilium religiosi alicuius episcopi uenias, qui cum nostra licentia congruam  tibi pro hac culpa iniungens penitentiam te absoluat, ut nobis tuo consensu modum penitentie tue per epistolam suam ueraciter intimare audeat. De cetero mirum nobis ualde uidetur quod toties nobis tam deuotas epistolas et tantam humilitatem tue celsitudinis per legatorum tuorum uerba transmittis, filium te sancte matris Ecclesie et nostrum uocas in fide subiectum, in dilectione unicum, in deuotione precipuum, postremo cum omni affectu dulcedinis et reuerentie te commendas, re tamen et factis asperrimum, canonicis atque apostolicis decretis in his que ecclesiastica religio maxime poscit te contrarium ostendis. Nam ut de reliquis taceamus, quod de causa Mediolanensi per matrem tuam, per confratres nostros episcopos quos ad te misimus, nobis  promiseras, qualiter attenderis, aut quo animo promiseris, ipsa res indicat, et nunc quidem ut uulnus uulneri infligeres, contra statuta apostolice sedis tradidisti Firmanam et Spoletanam Ecclesiam; si tamen ab homine tradi Ecclesia aut donari potest quibusdam personis nobis etiam ignotis; quibus non licet nisi probatis et ante bene cognitis regulariter manum imponere. Decuerat regiam dignitatem tuam, cum te filium Ecclesie confiteris, honorabilius magistrum Ecclesie, hoc est beatum Petrum apostolorum principem intueri, cui, si de Dominicis ouibus es, Dominica uoce et potestate ad pascendum traditus es, dicente sibi Christo: Petre, pasce oues meas , et iterum: Tibi tradite sunt claues regni celorum, et quodcunque ligaueris super  terram, erit ligatum et in celis; et quodcunque solueris super terram, erit solutum et in celis . In cuius sede et apostolica administratione dum nos qualescunque peccatores et indigni diuina dispositione uicem sue potestatis gerimus, profecto quidquid ad nos uel per scripta, ut nudis uerbis miseris ipse recipit; et dum nos aut elementa percurrimus, aut loquentium uoces auscultamus, ipse ex quo corde mandata prodierint subtili inspectione discernit.

Quapropter prouidendum esset tue celsitudini, ne erga sedem apostolicam in uerbis et legationibus tuis aliqua inueniretur discrepantia uoluntatis, et in his, per que Christiana fides et status Ecclesie  ad eternam salutem maxime proficit, non nobis, sed Deo omnipotenti debitam non denegares reuerentiam, quanquam apostolis eorumque successoribus Dominus dicere dignatus sit: Qui uos audit, me audit, et qui uos spernit, me spernit . Scimus enim quoniam qui fidelem Deo obedientiam exhibere non renuit, in his que sanctorum Patrum statuta sequentes dixerimus, ueluti si ab ore ipsius apostoli accepisset, nostra monita seruare non spernit. Nam si propter reuerentiam cathedre Moysi Dominus precepit apostolis ut quecunque Scribe et Pharisei super eam sedentes dicerent obseruarent, non dubium est quin apostolica et euangelica doctrina, cuius sedes et  fundamentum Christus est, cui omni ueneratione a fidelibus per eos qui in ministerium predicationis electi sunt, suscipienda et tenenda sit. Congregata namque hoc in anno apud sedem apostolicam synodo, cui nos superna dispensatio presidere uoluit, cui etiam nonnulli tuorum infuere fidelium, uidentes ordinem Christiane religionis multis iam labefactatum temporibus, et principales ac proprias lucrandarum animarum causas diu prolapsas, et suadente diabolo conculcatas, concussi periculo et manifesta perditione Dominici gregis, ad sanctorum Patrum decreta doctrinamque recurrimus, nichil noui, nichil adinuentione nostra statuentes, sed primam et unicam ecclesiastice discipline regulam, et tritam sanctorum uiam relicto errore repetendam et sectandam  esse censuimus. Neque enim alium nostre salutis et eterne uite introitum Christi ouibus eorumque pastoribus patere cognoscimus, nisi quem ab ipso monstratum qui dixit: Ego sum ostium; per me si quis introierit, saluabitur, et pascua inueniet : et ab apostolis predicatum, et a sanctis Patribus obseruatum in euangelica et in omni diuinarum Scripturarum pagina didicimus.

Huius autem decreti, quod quidam dicunt, humanos diuinis honoribus preponentes, importabile pondus, et immensam grauitudinem; nos autem magis proprio uocabulo, recuperande salutis necessariam ueritatem uocamus et lucem, non solum a te, uel ab his qui in regno tuo sunt, sed ab omnibus terrarum principibus et populis qui Christum  confitentur et colunt, deuote suscipiendam et obseruandam adiudicamus. Quanquam hoc multum desideremus et te permaxime deceret, ut sicut ceteris gloria, honore uirtuteque potentior, ita esses et in Christi deuotione sublimior. Attamen ne hec supra modum tibi grauia aut iniqua uiderentur, per tuos fideles tibi mandauimus ne praue consuetudinis mutatio te commoueret, mitteres ad nos quos sapientes et religiosos in regno tuo inuenire posses; qui si aliqua ratione demonstrare uel astruere possent, in quo saluo eterni Regis honore, et sine periculo animarum nostrarum promulgatam sanctorum Patrum possemus temperare sententiam, eorum consiliis condescenderemus. Quod quidem etsi a nobis tam  amicabiliter monitus non fuisses, equum tamen fuerat, ut prius in quo te grauaremus, aut tuis honoribus obstaremus, rationabiliter a nobis exigeres quam apostolica decreta uiolares. uerum quanti aut nostra monita aut obseruantiam iustitie feceris, in his que postmodum a te gesta et disposita sunt declaratur. Sed quia dum adhuc longa Dei patientia ad emendationem te inuitat, crescente intelligentia tua ad obedientiam mandatorum Dei cor et animum tuum flecti posse speramus. Paterna te caritate monemus, ut Christi super te imperium recognoscens, honorem tuum eius honori preponere quam sit periculosum  cogites, et libertatem Ecclesie, quam sponsam sibi celesti consortio iungere dignatus est, non iam tua occupatione impedias, sed quo maxime crescat Deo omnipotenti et beato Petro, a quibus et tua mereatur amplificari gloria, auxilium tue uirtutis fideli deuotione exhibere incipias. Quod nimirum, pro collata tibi ex hostibus tuis uictoria, nunc te permaxime illis debitum fore cognoscere debes, ut dum te memorabili prosperitate letificant, ex concessis beneficiis deuotionem uideant. Atque hoc ut timor Dei, in cuius manu et potestate omne regnum est et imperium, precordiis tuis altius quam nostra admonitio infigat, in mente habeas quid Sauli post adeptam uictoriam, qua propheta iubente usus est, de suo triumpho glorianti, et  eiusdem prophete monita non exsequenti acciderit, et qualiter a Domino reprobatus sit; quanta uero gratia Dauid regem ex merito humilitatis inter uirtutum insignia subsecuta fuit. Denique super his que in epistolis tuis uisa ac cognita reticemus, non antea tibi certa responsa dabimus, donec legati tui Rabbodi Adelprech [Adelprecus] et uodescal Requos [uodescalcus, quos] his adiunximus, ad nos reuersi, super his que illis tecum agenda commisimus tuam nobis plenius aperiant uoluntatem.

Data Rome, sexto Idus Ianuarii, indictione decima quarta.



EPISTOLA XI. AD ARNALDUM EPISCOPUM ACHERUNTINUM. 


Potestatem facit a peccatis absoluendi Rogerium comitem una cum eius militibus contra paganos pugnaturis, si tamen penitentiam egerint. Monet ut ad religionem inter paganos propugnandam eosdem incitet. Paratum se ostendit Robertum ab excommunicatione absoluere, si deuotum erga Romanam Ecclesiam se ostenderit. Iniungit ut Balduino Melphitano episcopo post peractam penitentiam episcopale munus reddat.

GREGORIUS episcopus, seruus seruorum Dei, ARNALDO fratri et cepiscopo ACHERUNTINO, salutem et apostolicam benedictionem.

Nouerit fraternitas tua quoniam Rogerius  comes, frater Roberti ducis, apostolice sedis benedictionem et absolutionem requirit, eiusque filius uocari et esse desiderat. Quapropter pastorali  cura hoc laboris onus tibi imponimus, imo ex parte beati Petri imperamus, ut postposita omni torporis desidia illum adeas, eumque huius nostri precepti auctoritate fultus, si nobis parere, sicut pollicitus est, uoluerit, et penitentiam  egerit, ab omni peccatorum suorum uinculo, tam illum quam etiam suos milites qui cum eo contra paganos  pugnaturi sunt, peccatis maxime absoluas. Addimus preterea ut eum pia admonitione admoneas quatenus se capitalibus criminibus custodiat, et Christiani nominis culturam inter paganos amplificare  studeat, ut de eisdem hostibus uictoriam consequi mereatur. Amplius si de Roberto duce fratre suo aliquid tibi retulerit, respondeas ei quoniam Romane Ecclesie ianua misericordie omnibus patet, quicunque penitentie amore ducti offensionis scandala deserunt, et ad rectitudinis uiam inoffenso pede regredi concupiscunt. Si igitur dux Robertus sancte Romane Ecclesie, sicut filius, parere exoptat, paratus sum paterno amore eum suscipere, et suo consilio ei iustitiam conseruare, et ab excommunicationis uinculo penitus absoluere, et inter diuinas oues eum adnumerare. Quod si renuerit idem Robertus dux, ut cum eo ultra communicet ex parte apostolice sedis licentiam non poterit impetrare. Hoc etiam tue fraternitati iniungimus  ut confratri nostro Balduino Melphitano episcopo, qui correctionem uniuersalis matris humiliter et audiuit et obseruauit, sicut a fratribus nostris accepimus, officium episcopale huius nostri precepti fultus auctoritate, ex parte beati Petri, post penitentiam datam de aliquibus excessibus, reddas et sicut ego pro illo preces confratris nostri Stephani Troiani audiui episcopi, ita ipse illum de sua salute nostri ex parte monitus audire procuret, suamque uitam semper in melius, Deo adiuuante, perducat.

Data Rome, secundo Idus Martii, indictione decima quarta.



EPISTOLA XII. AD UDONEM, THEODORICUM ET HERIMANNUM EPISCOPOS. 


Monet ut a schismaticis caueant, et quod eorum suasione deliquerunt corrigant; utque episcopum Tullensem, qui contra sedem apostolicam insurrexerat moneant ut pontifici obediat; quod si parere noluerit, excommunicatum illum denuntient.

GREGORIUS episcopus, seruus seruorum Dei, fratribus et cepiscopis UDONI Treuirensi, THEODORICO uirdunensi, et HERIMANNO Metensi, salutem et apostolicam benedictionem.

Litteras apostolice sedis ideo uobis dirigendas esse censuimus, quia schismaticis, qui contra Dominum et auctoritatem sancte Romane Ecclesie se erexerunt, non sponte uos consensisse intelleximus. Qua in re qualiter resipiscere uos oporteat,  cum eamdem quam nos habemus fidem, et de sanctorum Patrum libris scientiam habeatis, omisimus significare, sperantes fraternitatem uestras stultissimam inimicorum nostrorum presumptionem detestari, et in ea qua debetis, et soliti estis deuotione et amore sancte apostolice sedi fideliter uniri. Unde rogamus et admonemus ut quod schismaticorum persuasione deliquistis competenti emendatione corrigatis, ut sicut mater uestra de excessu uestro  condoluit, ita de satisfactione letetur. uolumus etiam ut uice nostra Pipponem Tullensem episcopum admoneatis, quatenus ea que sibi iniunximus deinceps facere non omittat. Decuerat enim ut de obiectis sibi debuisset respondere magis quam contra auctoritatem principis apostolorum ad defensionem iniquitatum suarum arma corripere, atque regem sollicitare id contra nos presumere, quod nunquam licuit, neque, Deo annuente, licebit in aliquem clericorum fieri. Qui si uerba exhortationis nostre contempserit, auctoritate beati Petri eum a communione corporis et sanguinis Domini nostri Iesu Christi separatum esse sibimet notificetis et non solum in anima, sed in corpore ipsius principis apostolorum ultione digna fore puniendum  .



EPISTOLA XIII. AD ROSELLANOS. 


Exponit sententiam latam in causa que uertebatur inter Ecclesiam Rosellanam et Populoniensem.

GREGORIUS episcopus, seruus seruorum Dei, clero et populo Rosellane Ecclesie, salutem et apostolicam benedictionem.

Quia officii nostri est discordes ad concordiam reuocare, discordiam inter Rosellanam et Populoniensem Ecclesiam grauiter exortam diligenti examinatione discussimus. Tandem post uarias utrinque prolatas rationes claruit non solum per priuilegia apostolice sedis, uerum etiam per quoddam  diffinitionis scriptum, presentia Siluestri pape, et clericorum Romanorum iudicio confirmatum, quidquid in questione fuerat Rosellane Ecclesie pertinere. Unde collaudatione tam episcoporum quam etiam Romane Ecclesie clericorum, prefatam litem eo tenore decidimus, ut inuestitura Rosellano episcopo deinceps concessa, si ante proximum Dominice ascensionis festum aliquam scriptionem Populoniensis episcopus ostenderit, que ostensa nobis pape Siluestri iuste improbare uideatur, Populoniensis episcopus ad reclamandum et renitendum licenter admittatur. Sin autem ab eadem festiuitate huiusmodi controuersia perpetuum silentium habeat, et Rosellana Ecclesia apostolice sedis iterata diffinitione fulta, in perpetuum ab hac questione  quiescat, et insuper deinceps priuilegium [forte, per priuilegium munita. HARD] diffinitionem nostram latius continens munitum, predia, quorum lis tantis temporibus uentilata est, sine aliqua molestatione possideat.



EPISTOLA XIu AD DOMINICUM PATRIARCHAM GRADENSEM. 


Gratias agit de eius obseruantia erga Romanam Eccleclesiam. Ostendit ideo Teutonicos et Longobardos episcopos contra se insurgere, quia eorum criminibus obuiam iret. De Giraldo Sipontino episcopo respondere in aliud tempus differt.

 GREGORIUS episcopus, seruus seruorum Dei, DOMINICO patriarche Gradensi, salutem et apostolicam benedictionem.

Quia matrem tuam sanctam Romanam Ecclesiam  te puro corde uenerari, nosque pro amore apostolorum principis sincera caritate diligere profiteris, fraternitati tue grates referimus, et rependendo uicem eiusdem dilectionis tam Ecclesie tue, quam tibi saluo libramine equitatis honori uestro prouidere semper parati sumus. Quoniam uero mirari ac nimium te dolere  dixisti, quod Longobardi, atque nonnulli Teutonicorum episcopi in nos insaniendo tam uehementi odio inardescunt, nullius culpe nostre conscientia inde redarguit. Sed scimus ob nil aliud eos illo conamine niti, nisi quod ex precepto Dei atque sanctorum predecessorum nostrorum illorum peruersitatibus obuiamus, eosque ad rectum tramitem iustitie reducere, si possibile esset, ex debito sollicitudinis diuina dispensatione nobis superimposite procuramus. De litteris autem a fraternitate tua nobis directis, nullo studio comperire potuimus, quod hinc illuc fuerint reportate. Super questione quoque confraternitas tua de Giraldo Spontino episcopo nobis suggessit, ad presens pro absentia episcopi uobis respondere non possumus. Cum autem uenerit, Deo  concedente, causa diligenter exquisita, iustitie [forte, iusta, HARD.] prouidebimus. Principis uero uani negotium nulla ratione uidere possumus, ut ad presens illum quem postulat consequi possit uel debeat habere effectum.

Data Rome, indictione decima quarta.



EPISTOLA Xu AD WIFREDUM MEDIOLANENSEM MILITEM. 


Insinuat Normannos cupidos esse componende pacis, seque sperare eos ad fidelitatem sancti Petri reuersuros, cum Henrico quoque rege se pacem habiturum, si mores mutauerit. Hortatur ut in Ecclesie defensione perseueret, et alios idem facere moneat.

GREGORIUS episcopus, seruus seruorum Dei, Wifredo  Mediolanensium episcopi [Mediolanensi militi] salutem et apostolicam benedictionem.

Quia sollicitum te de honore Christiane fidei litteris tuis significasti, equum duximus prudentie tue rescribere. Scias igitur Normannos uerba componende pacis nobiscum habere; quam libentissime iam fecissent, et beato Petro, quem solummodo dominum et imperatorem post Dominum habere desiderant, humiliter satisfecissent, si uoluntati eorum in quibusdam annueremus. Sed, Deo auxiliante, hoc non cum detrimento, sed cum augmento Romane Ecclesie in proximo speramus facere, et eos ad fidelitatem beati Petri firmiter et stabiliter reuocare. Cum rege quoque Alemanie de componenda pace multis iam uicibus quidam aures nostras  interpellauerunt, quibus nos respondimus, cum eo nos pacem uelle habere, si ipse cum Deo pacem studuerit habere, et ea que ad periculum sancte Ecclesie, et ad cumulum perditionis sue commisit, iuxta quod sepe a nobis admonitus est emendauerit. Sed quia in potentia diuine uirtutis magis quam in homine fidem, spem et omnes cogitatus nostros collocauimus, uolumus ut tu etiam, quem ad confortandos Christi milites animum et fortitudinem resumpsisse intelligimus, firmiter in Deo confidas; et exspecta eius auxilium et consolationem tibi et omnibus iustitiam et legem Dei diligentibus adfuturam et diaboli membra, non nisi quantum Deus permiserit, innocentie nostre nocitura. Ecce diabolus palam in mundo dominatur,  ecce omnia membra sua se exaltasse letatur; sed qui dixit: Confidite, quia ego uici mundum  det uobis certissimam fidem festinanter se Ecclesie sue succurrere, et diabolum et membra eius omnino confundere. Antiquas enim et nostri temporis considerantes permutationes probabiliter inuenimus dominium diaboli tanto minus durauisse, quanto magis uisum fuit exaltari, et in Christianam religionem preualuisse. Tu itaque, carissime fili, confortare in Domino, et in potentia uirtutis eius , et eos conforta quos in Christiana fide cognoueris permanere; eos autem qui fidem Christianam operibus negauere ut resipiscant admone, ut erubescant in seruitute diaboli uiuere. Que autem hic minus scribimus, cum locuti fuerimus cum fidelibus sancti  Petri, plenius indicabimus, uobisque adiutorium, Deo fauente, dare curabimus. Omnipotens Deus meritis summe domine et beatorum apostolorum Petri et Pauli atque beati Ambrosii precibus mentes uestras illuminet, et in lege sua uos semper stabiliat, ut mereamini cum his adnumerari qui diabolum cum suis membris iudicabunt et cum Christo semper regnabunt.

Data Rome, indictione decima quarta.



EPISTOLA XuI. AD RICHERIUM ARCHIEPISCOPUM SENONENSEM. 


 Queritur de iniuriis ab Aurelianensi episcopo Ecclesie sue illatis, de illius inobedientia et Simonia. uult eum moneat ut sue Ecclesie satisfaciat, et, nisi paruerit, excommunicetur.

GREGORIUS episcopus, seruus seruorum Dei RICHERIO Senonensi archiepiscopo, salutem et apostolicam benedictionem.

Fraternitatem tuam intellexisse credimus quantum iniurie Aurelianensis Ecclesie negligentia episcopi sui, imo agente ipso, sustinuerit, et quam iniuste patientia apostolice sedis abusus fuerit; que iniquitates suas auribus nostris delatas non solum discutere distulit, uerum etiam regis Francorum eum eiicere cupientis accusationibus nullum assensum prebuit, imo quidquid in periculum suum fieri excogitauerat, studio uigilantissime sollicitudinis impediuit. Non enim uidebanter huius accusationis  uerba, etiamsi uera essent, suscipienda, neque in cum aliquid, nisi legali discussione et iudicio, promulgandum. Sed ipse huius mansuetudinis et tante caritatis oblitus, fructum inobedientie matris sue Romane Ecclesie dicitur reddidisse, priuilegium uenerande memorie antecessoris nostri pape Alexandri confringendo, et excommunicato a nobis Eurardo impudenter communicando, et non solum ipsam decaniam, sed fere omnia Ecclesie ministeria Simoniace uendendo, a Deo suspensam, ut olim apostolice sedis sententiam operum suorum nequitia merito uideatur in se prouocasse. Unde uolumus religionem tuam prefatum episcopum commonere, quatenus Deo et Ecclesie sue satisfaciat et ita emendare studeat, ut et querela clericorum omnino  sopiatur, et infamia sua ad aures apostolice sedis ulterius super his excessibus non referatur. Quod si forte litteris nostris, que per te sibi mittuntur, et commonitioni tue inobediens exstiterit, auctoritatem beati Petri principis apostolorum, usque ad dignam satisfactionem a communione corporis et sanguinis Domini nostri Iesu Christi eum separes, quatenus quantum factis suis Dominum offenderit uel in hoc recognoscat.

Data Rome [deest Rome], mense Aprili, ind. XIu.



EPISTOLA XuII. AD RAINERIUM EPISCOPUM AURELIANENSEM. 


 Arguit eum temeritatis, precipitque ut canonicos et Ioschelinum preposituram, Benedictum uero canoniam possidere sinat, et pauperum canoniam restituat, donec Romam de suis criminibus rationem redditurus ueniat.

GREGORIUS episcopus seruus seruorum Dei, RAINERIO Aurelianensi episcopo, salutem et apostolicam benedictionem, si obedierit.

Grauiter et usque ad ulciscendam tue temeritatis audaciam contra te merito commoueremur, nisi apostolica mansuetudine detineremur. Ipse enim meminisse debes et potes qualiter uenerande memorie predecessor noster, Alexander papa decaniam [de decania] Sancte Crucis, uiso donationis tue ex eadem prepositura decreto, illud canonicis tuis deferentibus, eis per munimina apostolice roborationis, iuxta morem tue donationis confirmauerit,  et subscripto anathemate apostolice auctoritatis, tam te quam omnes homines, a uiolentia iam dicte prepositure per priuilegium sue confirmationis compescuerit. Cuius anathema excommunicato Eurardo [Euerardo] communicando, quodque etiam durius est  ab eo pretium accipiendo, temerario ausu incurrere non timuisti, et totam Ecclesiam perturbare nefario fastu superbie ductus pro nichilo habuisti. Unde presumptionem tuam iuste quidem cercere apostolice animaduersionis uindicta deberemus, sed spe future emendationis adhuc excessus tuos sufferimus. Apostolica itaque tibi auctoritate precipimus, quatenus a tanta temeritate iam animum reuoces, et predictam preposituram canonicis, et Ioschelino qui eam [Loschelino  qui etiam] ab eis habet, in tuta pacis tranquillitate possidere permittens, nullam deinceps illis molestiam inferas. uolumus enim eos sic cuncta que illis prepositure sunt in integrum possidere cum omni pacis quiete ut priuilegium beate memorie predecessoris nostri Alexandri pape, nec in minima qualibet parte uideatur infringi. Quin etiam precipimus ut abhinc usque ad festiuitatem Omnium Sanctorum, tam de his quam de multis aliis que tibi obiiciuntur, rationem redditurus te nostro conspectui representes, et interim hec omnia que superius memorantur canonici et Ioschelinus, que [forte, qui, HARD., ita et in Mutin.] ab eis preposituram tenet, in pace possideant, abbatiamque suam idem Ioschelinus cum omnibus suis aliis rebus mobilibus  et immobilibus similiter teneat, et in pace nullam controuersiam a te aliquo modo submissam patiendo possideat. Benedictus quoque canoniam suam sub eadem pacis tranquillitate interim habeat. Precipimus etiam ut canoniam concessam alimonie pauperum, quam ab eo usu subtractam diceris uendidisse, ad eumdem usum restituas. Si quidem his nostris preceptis ac monitis obedienter obtemperaueris, et que in illis continentur cuncta patienter impleueris, letabimur propter pacem Ecclesie, alioquin scias te ab omni episcopali officio esse suspensum, et a communione corporis et sanguinis Domini nostri Iesu Christi separatum.

Data Rome, mense Aprili, indictione decima  quarta.



EPISTOLA XuIII. AD SIMEONEM EPISCOPUM IN HISPANIA. 


Commendat eius erga Romanam Ecclesiam obseruantiam. Hortatur ut apostolice sedis decreta firmiter amplectatur, et Romanum ordinem obseruari curet. Respondet ei se uelle apostolice sedis decreta de celebrandis Ecclesie officiis ab illis custodiri; ideo monet ut ea in Hispania et Gallicia seruari curet.

GREGORIUS episcopus, seruus seruorum Dei, SIMEONI Hispaniarum episcopo, salutem et apostolicam benedictionem.

Cognitis fraternitatis tue litteris, gaudio sumus repleti, quoniam eam quam erga Romanam Ecclesiam fidem et deuotionem geris in eis plene agnouimus,  et quod non adulterino eam more deserere, sed legitime prolis successione amplecti desideras. Quapropter, carissime frater, necesse est ut bene inceptum recto itinere gradiatur; nec heretica debet prauitate minui quod apostolica constat traditione sancitum. Apostolica enim sedes, cui quamuis immeriti Deo auctore presidemus, ipso gubernante firma permansit ab ipsis primordiis, eoque tuente illibata perpetuo permanebit, testante eodem Domino: Ego pro te rogaui, ut non deficiat fides tua; et tu, aliquando conuersus, confirma fratres tuos . His itaque fulta presidiis Romana te cupit scire Ecclesia quod filios, quos Christo nutrit, non diuersis uberibus, nec diuerso cupit alere lacte, ut, secundum Apostolum, sint unum, et  non sint in eis schismata : alioquin non mater, sed scissio uocaretur. Quapropter notum sit tibi cunctisque Christi fidelibus super quibus consuluisti quod decreta, que a nobis, imo a Romana constat Ecclesia prolata siue confirmata, in peragendis a uobis eiusdem Ecclesie officiis inconcussa uolumus permanere, nec eis acquiescere, qui luporum morsibus et ueneficiorum molimine uos inficere desiderant. Nec dubitamus quod, secundum Apostolum, intreant in uos lupi graues, lupi rapaces, non parcentes , quibus resistendum fortiter est in fide. Ideoque, dilectissime frater, certa et usque ad sanguinis effusionem, si opportunum fuerit, desuda. Indignum enim et pro ridiculo potest haberi quod seculares homines, pro tam  uili pretio, tamque Deo odibili commercio, seipsos periculo ultroneos exhibeant, et fidelis quisque irruentibus cedat hostibus terga. Non enim ab eis poterit acquiri uirtus qui facile corruunt quo trahuntur. Quod autem filii mortis dicunt se a nobis litteras accepisse, sciatis per omnia falsum esse. Procura ergo ut Romanus ordo per totam Hispaniam et Galliciam, et ubicunque poteris, in omnibus rectius teneatur.

Data Rome, mense Maii, indictione decima quarta.



EPISTOLA XIX. AD CYRIACUM CARTHAGINENSEM ARCHIEPISCOPUM. 


 Cum in Africa duo tantummodo reperirentur episcopi, uult ut alium eligant, et ad se consecrandum mittant.

GREGORIUS episcopus, seruus seruorum Dei, dilecto in Christo fratri CYRIACO Carthaginensi archiepiscopo, salutem et apostolicam benedictionem.

Peruenit ad aures nostras quod Africa que pars mundi esse dicitur, queque etiam antiquitus, uigente ibi Christianitate, maximo episcoporum numero regebatur, ad tantum periculum deuenerit, ut in ordinando episcopo tres non habeat episcopos. Qua in re maximum Christiane religionis periculum considerantes, et in maximo agro paucis operariis desudantibus, corde tenus compatientes, consuluimus uobis, uidelicet tibi et illi cui nuper manum imposuimus, ut aliquam personam secundum constitutionem  sanctorum Patrum eligatis, nobisque eam litteris uestris fultam mittatis, quatenus ipso Deo cooperante, a nobis ordinato uobisque remisso, necessitati Ecclesiarum, ut sancti canones precipiunt, episcoporum ordinationibus succurrere ualeatis et ut Christiana gens quotidie gaudeat, atque proficiat pastorali regimine, et labor, qui supra uires uos opprimit, leuior sit ex sociorum necessaria administratione.

Data Rome, mense Iunii, indictione decima quarta.



EPISTOLA XX. AD HIPPONENSES. 


Hortatur ad obedientiam archiepiscopi, et ad mutuam caritatem seruandam.

GREGORIUS episcopus, seruus seruorum Dei, clero  et populo Hipponensi in Mauritania Sitiphensi, id est in Africa, constitutis, salutem et apostolicam benedictionem.

Seruandum archiepiscopum, quem a uobis electum ad nos consecrandum misistis, iuxta petitionem uestram, secundum legem nostram, diuina fauente clementia consecrauimus, atque consecratum, nostrisque legalibus moribus, in quantum possibilitas spatiumque temporis indulsit, diligenter instructum, ad uos remisimus. Quem cum omni deuotione mutue caritatis omnique reuerentia Christiane religionis rogamus ac paterna caritate uos monemus suscipere, et omnem obedientiam diuine legis uos hortamur sibi humiliter exhibere, quatenus populi [omnes populi] Sarracenorum qui circa uos sunt,  uidentes sinceritatem fidei uestre, puritatem quoque mutue inter uos diuine caritatis ac fraterne dilectionis potius ad emulationem, quam ad contemptum Christiane fidei, ex uestris operibus prouocentur; oportet enim uos considerantes glorificent Patrem uestrum qui in celis est. Agite igitur, dilectissimi filii, secundum preceptum Domini nostri Iesu Christi, dicentis ad discipulos suos: Diligite uos inuicem, sicut ego dilexi uos. Maiorem caritatem nemo habet ut animam suam ponat quis pro amicis suis . Apostolus quoque Paulus, magister et doctor gentium, dicit: Si Dominus noster iehsu Christus ponit animam suam pro ouibus suis, ac dedit sanguinem suum redemptionem pro  multis, debemus et nos pro fratribus animam ponere. . Sic itaque uos sedulos erga cultum Christiane religionis exhibete, dilectissimi atque amantissimi fratres, quatenus post huius uite pelagus ad portum perpetue quietis atque eterne beatitudinis feliciter peruenire possitis, largiente ipso Redemptore Domino nostro Iesu Christo, qui cum Patre et Spiritu sancto uiuit et regnat Deus per omnia [infinita] secula seculorum. Amen.



EPISTOLA XXI. AD ANZIR REGEM MAURITANIAE. 


Scribit se Seruandum episcopum iuxta eius petitionem consecrasse. Gratias agit de muneribus missis, et de captiuis Christianis dimissis. Commendat quosdam ab Alberico et Cincio Romanis ad eum missos.

 GREGORIUS episcopus, seruus seruorum Dei ANZIR [ANAZIR] regi Mauritanie Sitiphensis prouincie in Africa, salutem et apostolicam benedictionem.

Nobilitas tua hoc in anno litteras suas nobis misit quatenus Seruandum presbyterum episcopum, secundum Christianam constitutionem, ordinaremus; quod, quia petitio tua iusta et optima uidebatur, facere studuimus. Missis etiam ad nos muneribus, Christianos, qui apud uos captiui tenebantur, reuerentia beati Petri principis apostolorum, et amore nostro dimisisti, alios quoque captiuos te dimissurum promisisti. Hanc denique bonitatem Creator omnium Deus, sine quo nichil boni facere, imo nec cogitare possumus, cordi tuo inspirauit; ipse qui illuminat omnem hominem uenientem in hunc mundum   in hac intentione mentem tuam illuminauit. Nam omnipotens Deus, qui omnes homines uult saluos facere, et neminem perire , nichil est quod in nobis magis approbet quam ut homo post dilectionem suam hominem diligat, et quod sibi non uult fieri, alii non faciat . Hanc itaque caritatem nos et uos specialibus nobis quam ceteris gentibus debemus, qui unum Deum, licet diuerso modo, credimus et confitemur, qui eum Creatorem seculorum et gubernatorem huius mundi quotidie laudamus et ueneramur. Nam sicut Apostolus dicit: Ipse est pax nostra qui fecit utraque unum . Sed hanc tibi gratiam a Deo concessam plures nobilium Romanorum per nos cognoscentes, bonitatem et uirtutes tuas omnino admirantur  et predicant. Inter quos duo familiares nostri Albericus et Cincius, et ab ipsa pene adolescentia in  Romano palatio nobiscum enutriti, multum desiderantes in amicitiam et amorem tuum deuenire, et de his que in patribus nostris placuerit tibi libenter seruire, mittunt ad te homines suos, ut per eos intelligas quantum te prudentem et nobilem habeant, et quantum tibi libenter seruire uelint et ualeant. Quos magnificentie tue commendantes rogamus, ut eam caritatem, quam tibi tuisque omnibus semper impendere desideramus, eis pro amore nostro et recompensatione fidelitatis predictorum uirorum impendere studeas. Scit enim Deus quia pure ad honorem Dei te diligimus, et salutem et honorem tuum in presenti et in futura uita desideramus. Atque ut ipse Deus in sinum beatitudinis sanctissimi patriarche Abrahe post longa huius uite spatia te  perducat corde et ore rogamus.



LIBER QUARTUS REGISTRI. Anno Dominice Incarnationis millesimo septuagesimo sexto, indictione decima quarta [


 Queritur de Henrici regis perfidia, et malis que Ecclesia ab eo patiebatur. Monet ut eum ad ueram penitentiam prouocent; quod si audire noluerit, uiriliter illi resistant. Eos uero qui regi adheserant, si resipiscere uoluerint, ad Ecclesie gremium admittant. Illos autem qui a communione regis se non subtraxerint, uitandos esse demonstrat.

GREGORIUS, episcopus, seruus seruorum Dei, omnibus in Christo fratribus, episcopis uidelicet, abbatibus atque sacerdotibus, ducibus etiam, principibus atque militibus, omnibusque Christianam fidem et beati Petri honorem reuera diligentibus, in Romano imperio habitantibus, salutem et apostolicam benedictionem.

Gratias agimus omnipotenti Deo, qui propter nimiam caritatem suam qua dilexit nos proprio Filio suo non pepercit, sed pro nobis omnibus tradidit illum; qui ultra meritum, ultra spem etiam bonorum hominum [forte omnium] Ecclesiam suam protegit, gubernat et defendit. Scitis enim, fratres karissimi, quia hoc periculoso tempore, quando Antichristus  in suis membris iam operatur, ubique uix aliquis solet inueniri, qui reuera et Deum et honorem eius diligat, eius precepta seculari commodo et gratie terrenorum principum preponat. Sed ille qui non repellit plebem suam, et quotidie peccatores a sinistra in dexteram commutat, uos propitio ac sereno uultu respexit, et contra suos inimicos ad salutem multarum gentium erexit, ut magis uobis libeat in periculo transitorie uite consistere quam eterni Regis gloriam et honorem humane gratie postponere. Hec itaque facientes, non aure surda apostolorum principem dicentem transitis [f., auditis]:  Genus electum, regale sacerdotium : Obedire magis oportet Deo quam hominibus . Nam uestra fraternitas minime ignorat quanto tempore sancta Ecclesia inauditas prauitates et diuersas iniquitates regis, et utinam Christiani, et uestri sustinuit, et quante ruine quanteque calamitati, ipso antiquo hoste auctore precedente, patuit. Cui nos fraterna dilectione et amore patris et matris eius  ducti, adhuc in diaconatu positi admonitionis uerba transmisimus, et postquam ad officium sacerdotii, licet indigni, uenimus, ut respiceret summopere, et frequenter per uiros religiosos procurauimus. Ipse uero quid contra egerit, et quomodo malum pro bono reddiderit, uel qualiter calcaneum suum contra beatum Petrum erigendo, sanctam Ecclesiam, quam sibi omnipotens Deus commisit, scindere procurauerit, uestra nouit caritas, et per omnia mundi iam personuit climata. Sed quia nostri est officii homines, non uitia diligere, et prauis, ut resipiscant resistere, et impietates, non homines abhorrere, auctoritate beati Petri apostolorum principis monemus uos, et ut carissimos fratres rogamus, amodo studete illum de manu diaboli eruere, et ad ueram penitentiam  prouocare, ut eum possimus, Deo fauente, ad sinum communis matris nostre, quam conatus est scindere, fraterna ducti caritate reuocare, ita tamen ut nulla possit fraude recidiua clade Christianam religionem confundere, et sanctam Ecclesiam pedibus suis conculcare.

Quod si uos non audierit, et diabolum potius quam Christum sequi elegerit, et eorum qui pro Simoniaca heresi iam per longa tempora excommunicati sunt consilium uobis pretulerit, diuina inspirante potentia, simul inueniamus, simulque statuamus, ut Dominum homini preponentes, uniuersali  Ecclesie iamiam pene labenti succurramus uiriliter. Quicunque ex his resipuerit qui predictum regem non erubuerunt omnipotenti Deo preponere, et Christianam legem, si non uerbis, operibus tamen negare, sicut dicit Apostolus: Ore quidem fatentur Deum, factis autem negant ; uos fratres mei et consacerdotes illos auctoritate beati Petri suscipite, et ad gremium matris nostre sancte Ecclesie reducite, ut mereamini gaudium in celo angelis Dei innouare. In omnibus tamen, sicut decet carissimos filios, honorem pii Patris uestri apostolorum principis pre oculis habete. Quicunque autem episcoporum uel laicorum timore uel gratia humana seducti a communione regis se non subtraxerunt, sed ei fauentes animam suam et illius diabolo tradere non  timuerunt, si non resipuerint et condignam penitentiam egerint, nullam cum eis communionem uel amicitiam habeatis. Isti enim sunt qui animam suam et regis odio habent et occidunt, et regnum, patriam, Christianamque religionem confundere non erubescunt. Sicut enim nobis imminet quod per prophetam dicitur. Si non annuntiaueris iniquo iniquitatem suam, animam eius de manu tua requiram ; et Maledictus qui prohibet gladium suum a sanguine , id est uerbum correctionis a praue uiuentium increpatione; ita illis imminet, si non obedierint, ira diuini iudicii et ultio, testante Samuele, idololatrie scelus [idololatrie sceleris]. Testis nobis est Deus, quia nulla nos commoda secularisue respectus  contra prauos principes et impios sacerdotes impellit, sed consideratio nostri officii, et potestas, qua quotidie angustamur, apostolice sedis. Melius est enim nobis debitam mortem carnis per tyrannos, si oportuerit, subire, quam nostro silentio, timore, uel commodo Christiane legis destructioni consentire. Sanctos quidem patres nostros dixisse scimus: Qui prauis hominibus sui consideratione officii non contradicit, consentit; et qui resecanda non aufert, committit. Omnipotens Deus, a quo cuncta bona procedunt, meritis domine nostre celestis regine ac beatorum apostolorum Petri et Pauli intercessione corda uestra confirmet et custodiat, et Spiritus sui gratiam superinfundat, ut que sunt ei placita facientes mereamini sponsam eius, matrem uidelicet  nostram, de faucibus luporum eripere, atque ad supernam illius gloriam ab omnibus peccatis absoluti peruenire.

Data Laurenti, octauo Kalendas Augusti, indictione decima quarta.



EPISTOLA II. AD HERIMANNUM EPISCOPUM METENSEM. 


Ostendit quicunque Henrico regi communicauerint, siue episcopi siue laici sint, excommunicatos esse; errare autem eos qui asserunt reges excommunicari non posse auctoritate et exemplis sanctorum pontificum; imo pontifices regibus longe prestare demonstrat. Asserit episcopis licentiam se impartisse eos absoluendi qui regi communicauerant; regem autem, nisi sibi prius de eius penitentia constiterit, se non absoluturum. Moneri preterea uult episcopum Tullensem ab archiepiscopo Treuerensi, ne in negotiis cuiusdam monasterii se interponat. Quedam preterea de Mathilde et Gotifredo subiungit.

 GREGORIUS episcopus, seruus seruoruum Dei, HERIMANNO Metensi episcopo, salutem et apostolicam benedictionem.

Multa interrogando a me ualde occupato requiris, et nuntium qui me nimis impellat ad sui licentiam transmittis. Quocirca si non satis respondeo, patienter feras rogo. Qualiter itaque in corpore meo me habeam, uel qualiter Romani seu Nortamanni circa me suos mores ostendant, horum portitor tibi dicat. De aliis autem rebus, super quibus me interrogasti, utinam beatus Petrus per me respondeat, qui sepe in me qualicunque suo famulo honoratur  uel iniuriam patitur. Episcopi namque qui sint excommunicati, sacerdotes, uel laici, non est opus ut a me queratis, quia indubitanter illi sunt qui excommunicato regi Henrico  communicare cognoscuntur. Non enim uerentur humanam gratiam uel timorem regis eterni precepto preponere, neque timent suo fauore ad iram Dei omnipotentis eumdem regem impellere. Ille quidem suis communicando familiaribus excommunicatis pro Simoniaca heresi excommunicationem incurrere non timuit, et ut alii secum communicando excommunicentur attrahere non erubescit. De talibus quid restat ut sentiamus, nisi quod in psalmis didicimus: Dixit insipiens in corde suo: Non est  Deus , et iterum: Omnes simul inutiles facti sunt in uoluntatibus suis . Eis autem, qui dicunt: Regem non oportet excommunicari; licet pro magna fatuitate nec etiam eis respondere debeamus, tamen ne impatienter illorum insipientiam preterire uideamur, ad sanctorum Patrum dicta uel facta illos mittimus, ut eos ad sanam doctrinam reuocemus. Legant itaque quid beatus Petrus in ordinatione sancti Clementis populo Christiano precepit de eo quem scirent non habere gratiam pontificis. Addiscant cur Apostolus dicat: Habentes in promptu ulcisci omnem inobedientiam ; et de quibus dicit: Cum huiusmodi nec cibum sumere . Considerent cur Zacarias papa regem Francorum deposuerit, et omnes Francigenas  a uinculo iuramenti quod sibi fecerant absoluerit. In Registro beati Gregorii addiscant quia in priuilegiis, que quisbusdam ecclesiis fecit, reges et duces contra sua dicta uenientes, non solum excommunicauit, sed etiam ut dignitate careant iudicauit. Nec pretermittant quod beatus Ambrosius non solum regem, sed etiam reuera imperatorem Theodosium moribus et potestate non tantum excommunicauit, sed etiam ne presumere in loco sacerdotum in ecclesia manere interdixit. Sed forte hoc uolunt predicti uiri intelligere, quod quando Deus Ecclesiam suam ter beato Petro commisit, dicens: Pasce oues meas , reges exceperit. Cur non attendunt, uel potius erubescendo confitentur, quia ubi Deus beato Petro principaliter dedit potestatem  ligandi et soluendi in celo et in terra , nullum excepit, nichil ab eius potestate subtraxit? Nam qui se negat non posse Ecclesie uinculo alligari, restat ut neget non posse ab eius potestate absolui. Et qui hoc impudenter negat, se a Christo omnino sequestrat. Quod si sancta sedes apostolica diuinitus sibi collata principali potestate spiritualia decernens diiudicat, cur non et secularia? Reges quidem et principes huius seculi, qui honorem suum et lucra temporalia iustitie Dei preponunt, eiusque honorem negligendo proprium querunt, cuius sint membra, cuiue adhereant, uestra non ignorat caritas. Nam sicut illi qui omni sue uoluntati Deum preponunt, eiusque precepto plusquam hominibus obediunt, membra sunt Christi;  ita et illi, de quibus supra diximus, membra sunt Antichristi.

Si ergo spirituales uiri, cum oportet, iudicantur, cur non seculares amplius de suis prauis actibus constringunt? Sed forte putant quod regia dignitas episcopalem precellat. Ex eorum principiis colligere possunt quantum a se utraque differunt. Illam quidem superbia humana reperit, hanc diuina pietas instituit; illa uanam gloriam incessanter captat, hec ad celestem uitam semper aspirat. Et addiscant quid beatus Anastasius papa Anastasio imperatori de his dignitatibus scripserit, et quid beatus Ambrosius in suo Pastorali inter has dignitates decreuerit. Honor, inquiens, et sublimitas episcopalis, si regnum fulgori compares, et principum  diademati, longe erit inferius quam si plumbi metallum ad auri fulgorem compares. Hec non ignorans Constantinus Magnus imperator, non, primum sessionis, sed ultimum inter episcopos elegit locum. Sciuit enim quia superbis Deus resistit, humilibus dat gratiam . Interea notum sit fraternitati tue quia litteris acceptis quorumdam fratrum nostrorum presulum et ducum auctoritate apostolice sedis licentiam dedimus his episcopis excommunicatos a nobis absoluere, qui non timuerunt se a communione regis abstinere. De ipso autem rege omnino contradiximus ut nullus eum presumat absoluere, quousque illius certa penitentia et sincera satisfactio nobis per idoneos testes fuerit  notificata: ut simul inueniamus qualiter, si eum diuina pietas respexerit, ad honorem Dei et illius salutem eum absoluamus. Non enim nos latet quod sint aliqui uestrum, qui aliqua occasione quasi a nobis accepta, timore, uel humana gratia seducti, presumerent eum, si non contradiceremus, absoluere uulnerique pro medicina uulnus adhibere; quibus si aliqui reuera episcopi contradicerent, non eos iustitiam defendere, sed inimicitias exercere iudicarent. Episcoporum autem, qui excommunicato regi communicare presumunt, ordinatio et consecratio apud Deum, teste beato Gregorio, fit exsecratio. Cum enim obedire apostolice sedi superbe contemnunt, scelus idololatrie, teste Samuele , incurrunt. Nam si ille Dei  dicitur, qui ad ferienda uitia zelo diuini amoris excitatur, profecto esse se Dei denegat, qui in quantum sufficit increpare uitam carnalium recusat. Et si ille maledictus est qui prohibet gladium suum a sanguine , id est predicationis uerbum a carnalis uite interfectione, quanto amplius ille maledictus est, quid timore, uel fauore impellit animam fratris sui in eternam perditionem? Ut autem maledicti et excommunicati possint benedicere, et diuinam gratiam, quam non timent operibus denegare, alicui largiri, in nullius sanctorum Patrum precepto potest inueniri. Interea iubemus ut alloquamini uenerabilem archiepiscopum Treuerensem, fratrem uidelicet nostrum, ut Tullensi episcopo, ne se intromittat de abbatissa monasterii  Montis Romarici, interdicat, et quidquid contra eam statuit una tecum irritum ducat. De Mathilda uero communi nostra filia et beati Petri fideli ancilla, quod uis uolo, sed in quo statu sit mansura, Deo gubernante, adhuc certum non teneo. Gotifredi autem quondam illius uiri indubitanter scias quod frequenter apud Dominum, licet peccator, habeam memoriam; quia non me illius inimicitia uel aliqua impedit uanitas, sed motus fraterna dilectione tua et Mathilde deprecatione illius exopto salutem. Omnipotens Deus intercessione celestis regine semper uirginis Marie, et auctoritate beatorum apostolorum Petri et Pauli, a se illis concessa, te nostrosque omnes fratres in quocunque sunt ordine, qui Christianam defendunt religionem  et apostolice sedis dignitatem, a cunctis peccatis absoluat, uobisque augens fidem, spem et caritatem, in sue legis defensione corroboret, ut mereamini ad eternam peruenire salutem.

Data Tiburi, octauo Kalendas Septembris, indictione decima quarta.



EPISTOLA III. AD GERMANOS. 


 Ut regem Henricum in synodo excommunicatum, et regia dignitate priuatum, si uere penituerit, benigne suscipiant, remotis ab eo prauis consiliariis, bonis adhibitis; eo etiam monito, ne Ecclesie libertatem impugnet. Interim ne quisquam episcopus eum absoluat, quousque apostolice sedis consensus accedat. Quod si uere non penituerit, eligant alium idoneum regem, quem se confirmaturum ait, de consilio tamen Agnetis imperatricis, cui se iureiurando obstrinxerant.

GREGORIUS episcopus, seruus seruorum Dei, omnibus dilectis in Christo fratribus, et cepiscopis, ducibus, comitibus, uniuersis quoque fidem Christianam defendentibus, in regno uidelicet Teutonico habitantibus, salutem et omnium peccatorum absolutionem per apostolicam benedictionem.

Si litteras quibus Henricus dictus rex in sancta synodo iudicio sancti Spiritus excommunicatus est diligenter perpenditis, quid de eo debeat fieri indubitanter cognoscetis. Ex illis enim intelligitur cur sit anathematis uinculo alligatus, et a regia dignitate depositus, et quod omnis populus quondam  sibi subiectus a uinculo iuramenti eidem promissi sit absolutus. Sed quia nos contra eum non mouit, Deo teste, secularis superbia, nec uana mundi cupiditas, sed sancte sedis et uniuersalis matris Ecclesie sollicitudo et disciplina, monemus uos in Domino Iesu et rogamus, sicut carissimos fratres, ut eum benigne, si ex toto corde ad Deum conuersus fuerit, suscipiatis, et circa eum non tantum iustitiam, que illum regnare prohibet, sed misericordiam, que multa delet scelera, ostendatis. Estote, queso, memores humane conditionis et communis fragilitatis, nec uos pretereat pia et nobilis memoria patris eius et matris, quibus non possunt nostra etate ad imperii gubernacula inueniri equales. Sic tamen adhibete uulneribus eius oleum pietatis, ne  uino discipline neglecto cicatrices eius in peius  putrescant, et honor sancte Ecclesie Romanique imperii nostra negligentia magne ruine patescat. Procul ab eo praui remoueantur consiliarii, qui pro Simoniaca heresi excommunicati non erubuerunt dominum suum propria lepra contaminare, et per diuersa crimina eum seducendo ad scindendum sanctam Ecclesiam prouocare, et in iram Dei et sancti Petri impellere. Adhibeantur illi consiliarii qui non sua tantum, sed eum diligant, et seculari lucro per omnia Deum preponant. Non ultra putet sanctam Ecclesiam sibi subiectam ut ancillam, sed prelatam ut dominam. Non inflatus spiritu elationis consuetudines superbie contra libertatem sancte Ecclesie inuentas defendat, sed  obseruet sanctorum Patrum doctrinam, quam pro salute nostra eos docuit potestas diuina. Quod si de his et aliis iure ab eo exigendis nos securos modis quibus oportet reddiderit, statim uolumus per uestros idoneos legatos de omnibus informari, ut quid debeat fieri communi consilio, Deo aspirante, ualeat inueniri. Illud autem inter omnia ex parte beati Petri interdicimus, ut nullus uestrum eum presumat ab excommunicatione absoluere, quousque, eis que prediximus nobis indicatis, apostolice sedis consensum et iteratum responsum recipiatis. De diuersorum quidem diuersis consiliis dubitamus, et humanam gratiam uel timorem suspicioni habemus. Quod si, exigentibus multorum peccatis  , ex corde non fuerit ad Deum conuersus, talis ad regni gubernacula, Deo fauente, inueniatur qui ea que prediximus, et cetera que uidentur Christiane religioni et totius imperii saluti necessaria, secreta ac indubitabili promissione obseruaturum promittat. Ut autem uestram electionem, si ualde oportet ut fiat, apostolica auctoritate firmemus et nouam ordinationem nostris temporibus corroboremus, sicut a sanctis nostris Patribus factum esse cognoscimus, negotium, personam et mores eius, quantocius potestis nobis indicate, ut sancta et utili intentione incedentes mereamini, sicut nobis note cause, apostolice sedis fauorem per diuinam gratiam, et beati Petri apostolorum principis per omnia benedictionem. De iuramento  autem quod factum est carissime filie nostre Agneti imperatrici Auguste, si filius eius ex hac uita ante ipsam migraret, non est opus adhuc dubitare quia, si nimia pietate circa filium ducta iustitie restiterit, uel iustitie fauens ut abiiciatur a regno consenserit, quid restet, uos ipsi comprehendite. Hoc tamen uidetur laudabile, postquam certum fuerit apud uos  quod eius filius a regno remoueatur, consilium ab ea et a nobis requiratur de inuenta persona ad regni gubernacula. Tunc aut nostro communi consilio assensum prebebit, aut apostolice sedis auctoritas omnia uincula que uidentur iustitie contradicere remouebit. De excommunicatis autem iam me uobis dedisse licentiam, qui fidem Christianam  defenditis, ut absoluatis, recordor, et adhuc hoc idem confirmo, si reuera resipuerint et humiliter penitentiam egerint.

Data Laurenti, tertio Nonas Septembris, indictione incipiente decima quinta.



EPISTOLA Iu. AD DOLENSES. 


Cum non potuerit eorum petitioni, contradicentibus canonibus, satisfacere in ordinando archiepiscopo quodam iuuene ab eis electo, eiusdem iuuenis rogatu abbatem Sancti Melarii [Melanii] archiepiscopum ordinasse ait; cui eos obedire monet.

GREGORIUS episcopus, seruus seruorum Dei, clero et populo Dolensi in Britannia, salutem et apostolicam benedictionem.

 Misistis ad nos quemdam iuuenem, petentes uobis a nobis illum ordinari pontificem; cui quidem petitioni, quoniam sacri canones contradicunt, assensum prebere nequaquam potuimus. Nos denique cognoscentes Ecclesiam uestram diu nequissimi peruasoris tyrannide oppressam, ex debito et nostri officii consideratione, apostolico fulti presidio, prout ualemus in Domino, reformare cupimus. Quapropter, eiusdem iuuenis rogatu assensuque sociorum eius, Sancti Melarii, [Melanii sic et in cod. Mutin.] abbatem Iuonem nomine, quem ad nos uestra legatione misistis, uirum utique  prudentem, bonum, ornatum moribus, omnique religione dignum, uobis in Patrem  et archiepiscopum consecrauimus, monentes et obsecrantes, ut sicut beati Petri apostoli, nostrique illius licet indigni famuli gratiam optatis, sic ei ut patri et rectori per omnia obedientiam exhibeatis.

Data Rome, u Kalendas Octobris, indictione incipiente Xu.



EPISTOLA u. AD EPISCOPOS BRITANNIAE ARMORICAE. 


Scribit se abbatem Sancti Melarii [Melanii, sic et in cod Mutin.], non approbato ob iuuenilem etatem a Dolensibus electo, in Dolensem archiepiscopum consecrasse, et pallium eidem concessisse, ea tamen conditione ut controuersia discutiatur que cum Turonensi archiepiscopo de subiectione et obedientia agebatur, usum tamen pallii illi confirmat. Precipit ut ei tanquam archiepiscopo obedientiam exhibeant, et ad bona ecclesie recuperanda auxilium prestent.

 GREGORIUS episcopus, seruus seruorum Dei, omnibus episcopis Britannie, salutem et apostolicam benedictionem.

Non ignorare uos credimus qualiter Dolensis clerus et populus ad nos direxit iuuenem quemdam, satis preclarum genere, ut audiuimus, postulantes ut eum illis in episcopum ordinaremus. Cuius causam  examinantes, honestos quidem mores pro modulo etatis sue, sed nondum satis maturos aut instructos ad portandum episcopale pondus, in eo probauimus; propter quod onerare eum tam graui sarcina nec sibi nec nobis cautum fore peruidimus. Deo autem aspirante  adinuenimus in comitatu suo personam huic dignitati, etate, scientia et morum grauitate multo magis congruam, uidelicet Iuonem abbatem Sancti Melarii [Melanii], quem, licet inuitum atque obedientia astrictum, cum multa petitione et electione illius et aliorum qui cum eo uenerant, episcopum ordinauimus. Honorem quoque et usum pallii pro uestra et totius prouincie dilectione ei concessimus, eo quidem tenore ut opportuno tempore nullatenus se exhibere recuset ad discutiendam querimoniam quam confrater noster Rodulphus, Turonensis archiepiscopus, de subiectione sedis illius, et denegata sibi obedientia, iamdiu apud nostram et antecessorum nostrorum fecit audientiam. Quod si, ratione et iustitia demostrante, ut ei subiecta esse debeat apparuerit,  nos quidem sancte Turonensi Ecclesie ius suum conseruari, et debitam subiectionem a Dolensi Ecclesia exhiberi uolumus, et apostolica auctoritate censemus; usum tamen pallii non minus huic suisque successoribus, donec eorum introitus et uita probabilis fuerit, concedimus atque firmamus. Sin uero ab huius subiectionis iugo eam absolutam esse legali defensione constiterit, quecunque sibi dignitatis priuilegia de cetero competere uisa fuerint, apostolica non denegabit auctoritas, atque interim, ut ei sicut archiepiscopo subiectionem et obedientiam exhibeatis, presenti auctoritate constituimus. Hoc itaque pacto eum consecratum et ornatum ad sedem non humano consilio sed diuinitus  ei assignatam remittentes, uobis ualde commendatum esse uolumus, ut sicut nos in eo caritatem uestram et totius prouincie principatum honorauimus, ita et uos quam pro eo suscepimus sollicitudinem et pietatis affectum nobiscum suscipiatis; ipsum quidem cum omni honore et reuerentia suscipientes, et ut bona ecclesie iam per multos annos a sacrilegis dispersa peruasoribus recupare ualeat adiuuantes; quatenus illa sedes olim nobilis et potens ad gloriam pristini decoris, Deo opitulante, uestris reformetur studiis, uestrisque restituatur temporibus. Sic etenim, sic, fratres dilectissimi, uocauit nos Deus et Pater Domini nostri Iesu Christi,  ut, si in corpore dilecti Filii sui membrorum dignitatem obtinere cupimus, adinuicem etiam fraternis affectibus et officiis intimi amoris connexi simus. Agite ergo ut uestra fraternitas erga hunc fratrem et Ecclesiam sibi commissam talis existat, quatenus et apud Dominum omnipotentem pro uestre beatitudinis premio gloriemur, et inter tot huius seculi nequam confligentes turbines, de consolatione uestre cooperationis nos non tantum, sed et mater uestra sancta et apostolica letetur Ecclesia.

Data Rome, quinto Kalendas Octobris, indictione Xu.



EPISTOLA uI. AD HENRICUM LEODIENSEM EPISCOPUM. 


Rescribit, si excommunicato regi Traiectensis episcopus scienter communicarit, et sine satisfactione obierit, cum eo nec mortuo posse communicari; sin minus, illum absoluit, et sacrificia pro eo fieri optat. Rogat postremo pro Ecclesie tranquillitate preces ad Deum effundi.

GREGORIUS episcopus, seruus seruorum Dei, HENRICO Leodiensi episcopo, salutem et apostolicam benedictionem.

 Quod de causa Willelmi Traiectensis episcopi nos consuluisti, prudentia tua non tam a nobis quam a communi sanctorum Patrum sententia indubitanter expressum addiscere et intelligere potest; quorum statuta seruantes aut defendentes, si quando iudicium de negotiis ecclesiasticis fecimus  uel facimus, non noua aut nostra proferimus, sed ab eis per Spiritum sanctum prolata sequimur et exercemus. uide ergo et diligenter attende quid eorum auctoritas in eos decreuerit qui, ad subuertendas sacras regulas, ad scindendam unitatem corporis Christi, quod est Ecclesia, schismaticis atque hereticis calliditatibus armati ultro contra patres insurgunt, aut scienter cum excommunicatis communicant; et non solum super hoc de quo fraternitas tua quesiuit, sed super omnibus qui in eadem causa tenentur, eorum quorum uestigia, Deo auctore, perpendimus, pro nobis responsa suscipe. Quod si nullo schismate, quod contra sanctam et apostolicam Ecclesiam presumptum contra ultimum quemlibet Ecclesie ministrum fieri nullatenus debuisset,  ipse aut quicunque sua sponte subscripsit, et regi excommunicato scienter communicans sine penitentia et satisfactione discessit uel discesserit; ab illa sanctorum Patrum sententia discrepare non possumus: uidelicet, quibus uiuis non communicauimus, nec mortuis communicare audemus. Sin uero inuitus subscripsit, et regi excommunicato iuxta prohibitionem sanctorum canonum non communicauerit, apostolica auctoritate eum absoluimus, et ut orationes, sacrificium et eleemosyne pro eo Domino offerantur, non solum annuimus, sed et ualde desideramus. De cetero rogamus dilectionem  tuam, ut sine intermissione orationem ad Dominum facias, et in idipsum fratres quos possis ac subditos inuites atque commoneas, quatenus per misericordiam suam Ecclesiam diu et ualde laborantem respiciat, et quam inter tot et tantorum turbinum fluctus miserabiliter afflictam et pene conquassatam uidet, ne penitus demergatur eripiat, et ad littus tranquillitatis pro sua pietate reducat.

Data Rome, quinto Kalendas Nouembris, indictione decima quinta.



EPISTOLA uII. AD HENRICUM, ARDERICUM, ET WIFREDUM. 


 Etsi Ecclesia frequentes patiatur persecutiones a Nortmannis et Henrico rege, sperat tamen se Henricum deuicturum, sicut antea Nortmannos deuicerat. Nuntiat Teutonicos, nisi rex resipuerit, alium regem electuros, illosque in Domino excitat et confirmat.

GREGORIUS episcopus, seruus seruorum Dei, HENRICO, ARDERICO, WIFREDO, fidelibus sancte apostolice sedis, legitimis filiis Mediolanensis Ecclesie, salutem et apostolicam benedictionem.

Manifesta Apostoli sententia est quod omnes qui pie uolunt uiuere in Christo Iesu persecutionem patiuntur . Que sententia cum apostolica sede ad nos quasi hereditario iure peruenit, cum hinc bona Ecclesie Nortmanni multoties periuri conantur auferre; ex altera parte Simoniaci cum Henrico rege eorum decreta sanctorum Patrum cum  omni religione moliuntur euertere: sed confidimus in Domino, qui superbiam Nortmannorum paulo ante sub manu nostra substrauit, quod aduersus apostolicam sedem non diu preualebunt. Nos tamen sacrilege inuasionis eorum nunquam erimus consentiendo participes. De conspiratione autem hereticorum et regis, quomodo a catholicis episcopis et ducibus, et multis aliis in Teutonicis partibus aperte impugnetur, uos qui illis prope estis latere non credimus. Ad tantum enim numerum fideles Romane Ecclesie peruenerunt, ut nisi ad satisfactionem ueniat rex, alium regem palam dicant eligere, quibus nos fauere seruata iustitia promisimus, promissumque firmum tenebimus. uos itaque confortamini in Domino, quoniam per misericordiam  Dei prope est redemptio uestra, et ad tertium superandum non adhuc uirtus Petro defecit, qui duos illos priores Widonem et Gotifredum contra Romanam Ecclesiam calcitrantes ab episcopali sede deecit.

Data Rome, secundo Kalendas Nouembris, indictione decima quinta.



EPISTOLA uIII AD EPISCOPOS TUSCIAE. 


Ut Senensem episcopum, qui Henrico regi communicauerat, et absolutionem petierat, omnes ipsi aut duo uiciniores episcopi conueniant, eique penitentiam iniungant, qua peracta se eum absoluturum pollicetur. Interim si in periculum uite inciderit, ei absolutionem impartitur.

 GREGORIUS episcopus, seruus seruorum Dei, episcopis Tuscie, CONSTANTINO Aretino, RAINERIO Florentino, LEONI Pistoriensi, ANSELMO Lucensi, LANFRANCO Clusino, salutem et apostolicam benedictionem.

Non ignorare credimus fraternitatem uestram qualiter comprouincialis uester Rodulphus Senensis episcopus, hoc in anno sine nostra licentia regem excommunicatum adiens, contra omnem ecclesiasticam auctoritatem communicando cum eo, eiusdem excommunicationis laqueum incurrerit. Qua de re quanquam eum propria accuset et reum iudicet conscientia, a nulla tamen communione, sicut  excommunicatum oportuerit, se abstinere curauit; sed omnia, tam in ministerio quam exteriore conuersatione, presumens, peccati sui maculas in multos dispersit, et nichil in se quod ad delictum pertineat habitu uel conuersatione demonstrans, a nobis per legatos suos ad satisfaciendum de culpa recipi postulat et absolui. Quod quidem nos minime faciendum esse iudicauimus, nisi prius eum pro reatus sui penitentia ad formam et habitudinem amisse communionis per aliquod tempus humiliatum fore cognosceremus. Proinde fraternitati uestre scripsimus, admonentes ut eum, si potestis, omnes, aut duo de uicinioribus, in loco congruo quantocius conueniatis, et iniungentes ei, prout uobis  uisum fuerit, penitentiam, ut in priuatum locum se recipiat, et, sicut in sacris statutum est canonibus, a Christiana communione se abstineat, commoneatis. Ad quod si exhibere se prompta obeditione non recusauerit, et, qui culpam non cauit, ad faciendam penitentiam pro humana uerecundia sibi non pepercerit, tunc demum requisita, uel ipse, uel per legatos suos, cum testimonio litterarum uestrarum apostolica clementia, de eius absolutione quidquid, Deo donante, dignum fore peruiderimus, respondere et agere non denegabimus. Interim uero si ad periculum uite diuino iudicio, quod nos non optamus, eum uenire contigerit, et ad penitentiam, sicut supra diximus, humiliatus fuerit, auctoritate beatorum apostolorum Petri et Pauli, et ea quam  nos, licet indigni, per eos suscepimus, absolutus participationem et gratiam sacrosancte communionis accipiat.

Data Rome, Kalendis Nouembris, indictione Xu.



EPISTOLA IX. AD RICHERIUM ARCHIEPISCOPUM SENONENSEM. 


Si Aurelianensis episcopus litteras apostolicas, quibus pontifex eum ad se uenire preceperat, se non uidisse affirmauerit, eius gesta adhuc se equanimiter laturum; sin minus, ab omni episcopali officio et communione corporis Domini suspendit. Precipit ut Romam ad concilium ueniat, et ipsum Aurelianensem episcopum secum uenire commoneat, aliosque clericos diuersa iura pretendentes.

GREGORIUS episcopus, seruus seruorum Dei, RICHERIO  Senonensi archiepiscopo, salutem et apostolicam benedictionem.

Non credimus latere fraternitatem tuam quod litteris nostris Reinerium Aurelianensem episcopum commonuimus ad nos uenire, quatenus de multis sibi obiectis, et maxime de confusione Aurelianensis Ecclesie, responderet. Qui ita admonitionem nostram contempsit, ut neque ipse ueniret, neque aliquam rationabilem absentationis sue excusationem transmitteret; cuius ut inobedientie plenius culpam cognosceres, exemplar litterarum quas olim sibi misimus religioni tue ostendere curauimus. Quas i sacramento firmauerit se non uidisse, neque suo ingenio, quod non uiderit, remansisse, facta sua adhuc equanimiter ferimus. Aliter autem, secundum  tenorem huius conditionis, iureiurando minime facto, decernimus eum ab omni episcopali officio esse suspensum, et a communione corporis et sanguinis Domini separatum, nisi forte sibi mortis periculum superuenerit. Et quia non solum necessitas et tribulatio illius Ecclesie, uerum etiam multa alia regni uestri negotia exigunt ut Romano concilio fraternitas tua interesse debeat, admonemus te ut omni remota occasione ad proximam synodum nostram uenias, et iam dictum Aurelianensem episcopum tecum uenire commoneas. uolumus etiam ut et is qui nunc tenet decaniam cum eodem episcopo ueniat. Sed et Ioschelinum qui iniuste se exspoliatum, et plurima sua pro reparatione bonorum  Ecclesie expendisse deplorat, nec non Euerardum, et aliquos de clericis ostensuros tam decretum proprium episcopi, quam etiam uenerande memorie Alexandri pape predecessoris nostri priuilegium, uenire precipimus, quatenus uniuscuiusque rationem diligentissime possimus inquirere, et que corrigenda sunt ita, Deo auxiliante, corrigere, ut quisque iustitiam suam habeat, et Ecclesia omnino quiescat. Interim autem ad firmissimam et inuiolabilem pacem eiusdem Ecclesie decernimus ut illi qui nunc decanie preest utque ad audientiam nostram eiusdem decanie possessio relinquatur. Ioschelino uero quidquid ante initium huius litis tenuit sine contradictione tenere permittatur. Benedicto autem non solum prebendam suam, sed etiam ea  que occasione huius discordie uidetur perdidisse, in integrum restituenda fore iubemus.

Data Rome Iu Nonas Nouembris, indictione Xu.



EPISTOLA X. AD ADILAM FLANDRIAE COMITISSAM. 


Respondet clericos fornicarios missas celebrare non debere, sed extra chorum esse pellendos. Quod ut fiat precipit, et Huberto cuidam archidiacono fidem non esse adhibendam, qui in heresim lapsus fuerat.

GREGORIUS episcopus, seruus seruorum Dei, ADILAE [ADELAE], Flandrensi comitisse, salutem et apostolicam benedictionem.

Peruenit ad aures nostras quod quidam uestrum  dubitant utrum necne sacerdotes ac leuite, seu ceteri qui sacris altaribus administrant, in fornicatione persistentes misse debeant celebrare officium. Quibus ex auctoritate sanctorum Patrum respondemus nullo modo ministros sacri altaris in fornicatione existentes misse debere celebrare officium; quin etiam extra choros esse pellendos, quousque penitentie dignos fructus exhibeant. Unde apostolica tibi auctoritate precipimus quatenus nullos eorum qui in scelere perdurant ad sacrum mysterium celebrandum suscipiatis, sed, undecunque poteritis, tales ad missas celebrandas acquiratis qui caste Deo deseruiant; his talibus prorsus ab omnibus Ecclesie beneficiis procul expulsis, neque Huberti archidiaconi uerba suscipiatis, seu  aliquibus suis sermonibus faueatis, quia, ut audiui, in heresim lapsus est suis prauis contentionibus, et ab Huberto legato huius sancte Romane sedis apud Monasteriolum publice est conuictus.

Data Rome, quarto Idus Nouembris, indictione decima quinta.



EPISTOLA XI. AD ROBERTUM FLANDRIAE COMITEM. 


Ut persequatur Simoniacos sacerdotes et fornicarios. Inuehitur in episcopos qui apostolice sedi inobedientes erant.

GREGORIUS episcopus, seruus seruorum Dei, ROBERTO comiti Flandrensi, salutem et apostolicam benedictionem.

 Peruenit ad apostolicam sedem quod in terra tue dominationis qui uocantur sacerdotes, in fornicatione positi, non erubescant cantando missam tractare corpus et sanguinem Christi, non attendentes que insania quodue scelus est uno eodemque tempore corpus meretricis et corpus attrectare Christi. Quapropter ex parte omnipotentis Dei et auctoritate beati Petri apostolorum principis te rogamus ac tibi omnino precipimus ut, ubicunque potes, huic sceleri resistere et Simoniacis contradicere nullius ratio uel gratia te possit retorquere. Qui enim dixit: Omnis qui audit, dicat: ueni , nullum alicuius ordinis excepit; et quicunque uult a Patre-familias denarium accipere, procuret in uinea Domini  laborare . Hec quidem uniuersalis mater precipit his qui uocantur episcopi, dicere, sicut oportet; sed quales sint, a fructibus eorum potestis cognoscere, qui non per ostium ingredientes in ouile ouium, sed aliunde ascendentes fures sunt et latrones. Per ostium quippe ingreditur, id est per Christum, qui secundum sacros canones episcopus constituitur. Nam quod in diuina Scriptura dicitur: Sacerdotes mali ruina populi , in nostro tempore luce clarius comprobatur. Plurimi enim eorum qui uocantur episcopi non solum iustitiam non defendunt, sed etiam ne clarescat multis modis occultare nituntur. Tales uero non episcopos, sed Christi habeto inimicos; et sicut illi non curant apostolice sedi obedire, ita uos nullam eis obedientiam  exhibete. Nam prepositis non obedire, scelus est incurrere idololatrie , iuxta uerba prophete Samuelis, que B. Gregorius in ultimo libro Moralium , ubi de obedientia loquitur, procurauit explanare. Hec nostra uerba, licet rustica, cum communi fideli nostro Ingelranno, qui diu nobiscum in sacro palatio mansit, uel cum aliis ueritatis amatoribus frequenter legite, et omnes clericos et laicos ut ueritatem sciant et proferant prouocate, ut bona fratribus uestris nuntiantes inter angelos sortem mereamini accipere, et cum electis in celesti patria gaudere.

Data Rome, quarto Idus Nouembris, indictione decima quinta.



EPISTOLA XII. AD GERMANOS. 


Nuntiat Henricum regem humillimam penitentiam egisse, seque omnium astantium supplicationibus eum absoluisse, accepto fidelitatis iuramento. Mittit exemplar iurisiurandi. In Germaniam se iturum pollicetur. Hortatur interim ut in fide et in amore iustitie perseuerent.

GREGORIUS episcopus, seruus seruorum Dei, omnibus archiepiscopis, episcopis, ducibus, comitibus, ceterisque principibus regni Teutonicorum Christianam fidem defendentibus, salutem et apostolicam benedictionem.

 Quoniam pro amore iustitie communem nobiscum in agone Christiane militie causam et periculum  suscepistis, qualiter rex humiliatus ad penitentiam absolutionis ueniam impetrauerit, et quomodo tota causa post introitum eius in Italiam hucusque deducta sit, uestre dilectioni sincera caritate indicare curauimus. Sicut constitutum fuit cum legatis qui ad nos de uestris partibus missi sunt, in Longobardiam uenimus, circiter uiginti dies ante terminum in quo aliquis ducum ad Clusas nobis occurrere debuit, exspectantes aduentum illorum, quatenus ad partes illas transire possemus. uerum cum iam decurso termino hoc nobis nuntiaretur, his temporibus, pre multis  difficultatibus, ducatum nobis obuiam mitti non posse, nec aliunde copiam ad uos transeundi haberemus, non parua sollicitudine, quid potissimum nobis  agendum foret, circumuenti sumus. Interim uero regem aduentare certe cognouimus; qui etiam priusquam intrasset Italiam, supplices ad nos legatos premittens, per omnia se satisfacturum Deo et sancto Petro ac nobis obtulit, et ad emendationem uite sue omnem se seruaturum obedientiam repromisit, dummodo apud nos absolutionis et apostolice benedictionis gratiam impetrare mereretur; quod cum diu multis consultationibus differentes acriter eum de suis excessibus per omnes qui intercurrebant nuntios redargueremus, tandem semetipsum nichil hostile aut temerarium ostentans, ad oppidum Canusii, in quo morati sumus, cum paucis aduenit, ibique  per triduum ante portam, deposito omni regio cultu, miserabiliter, utpote discalceatus et laneis indutus, persistens, non prius cum multo fletu apostolice miserationis auxilium et consolationem implorare destitit, quam omnes qui ibi aderant, et ad quos rumor ille peruenit, ad tantam pietatem et compassionis misericordiam mouit, ut, pro eo multis precibus et lacrymis intercedentes, omnes quidem insolitam nostre mentis duritiam mirarentur, nonnulli uero in nobis non apostolice seueritatis grauitatem, sed quasi tyrannice feritatis crudelitatem esse clamarent. Denique instantia compunctionis eius, et tanta omnium qui ibi aderant supplicatione deuicti, tandem eum relaxato anathematis uinculo in communionis gratiam et sinum sancte matris Ecclesie  recepimus, acceptis ab eo securitatibus que inferius scripte sunt, quarum etiam confirmationem per manus abbatis Cluniacensis, et filiarum nostrarum Mathildis et comitisse Adelaide, et aliorum principum, episcoporum, et laicorum, qui nobis ad hoc utiles uisi sunt, recepimus. His itaque sic peractis, ut ad pacem Ecclesie et concordiam regni  omnia plenius, Deo adiuuante, coaptare possimus, ad partes uestras data primum opportunitate transire cupimus. Hoc enim dilectionem uestram indubitanter scire uolumus, quoniam, sicut in descriptis securitatibus cognoscere potestis, ita adhuc totius negotii causa suspensa est, ut et aduentus noster et consiliorum uestrorum unanimitas  permaxime necessaria esse uideantur. Quapropter in ea fide quam cepistis, et amore iustitie, omnes permanere studete, scientes nos non aliter regi oblatos esse, nisi quod puro sermone  in his eum de nobis sperare dixerimus, in quibus eum ad salutem et honorem suum, aut cum iustitia, aut cum misericordia, sine nostre et illius anime periculo adiuuare possimus.


Iusiurandum Henrici regis Teutonicorum.

Ego Henricus rex de murmuratione et dissensione quam nunc habent contra me archiepiscopi et episcopi, duces, comites, ceterique principes regni Teutonicorum, et alii qui eos in eadem dissensionis causa sequuntur, infra terminum quem dominus papa Gregorius constituerit, aut iustitiam secundum  iudicium eius, aut concordiam secundum consilium eius, faciam, nisi certum impedimentum mihi uel sibi obstiterit, quo transacto, ad peragendum idem paratus ero. Item si idem dominus papa Gregorius ultra Montes, seu ad alias partes terrarum ire uoluerit, securus erit ex mei parte, et eorum quos constringere potero, ab omni lesione uite et membrorum eius, seu captione, tam ipse quam qui in eius conductu et comitatu fuerint, seu qui ab illo mittuntur, uel ad eumdem quibuscunque terrarum partibus uenerint in eundo, et ibi morando, seu inde redeundo, neque aliud aliquod impedimentum habebi ex meo consensu, quod contra honorem suum sit;  et si quis ei fecerit, cum bona fide secundum posse meum illum adiuuabo.

Actum Canusie, quinto Kalendas Februarii, indictione decima quinta.



EPISTOLA XIII. AD RODULPHUM ARCHIEPISCOPUM TURONENSEM. 


Non debere eum conqueri de pallio concesso episcopo Dolensi, cum id a se factum sit saluo Turonensis Ecclesie iure, de quo exploratius se sententiam laturum esse affirmat, cum aut ipse in Germaniam, ut destinauit, transierit, aut archiepiscopus ipse una cum Dolensi episcopo Romam uocatus accesserit. Interim quare id fecerit, causam reddit.

GREGORIUS episcopus, seruus seruorum Dei, RODULPHO Turonensi archiepiscopo, salutem et apostolicam  benedictionem

Quod de consecratione Dolensis episcopi et concesso sibi honore pallii aduersum nos conquereris, pro uoluntate potius quam ratione facere uideris, qui nos in ea re Ecclesie cui, Deo uolente, preesse dignosceris, totius iustitie locum reseruasse cognoscis. Cum enim audiuimus principes illius terre, contra antiquam et pessimam consuetudinem, pro reuerentia Dei omnipotentis et apostolice auctoritatis, ulterius in ordinandis episcopis nec dominium inuestiture tenere, nec pecunie commodum querere uelle, atque ob hoc ad apostolicam misisse sedem, ut in prefato loco iuxta sanctorum Patrum statuta legalis ordinaretur episcopus, deuotioni eorum ualde  congaudendum et petitionibus annuendum dignum duximus. uerum quam caute nos Turonensi Ecclesie et eius dignitati prouiderimus, in litteris illis quas ad Britannicos principes et episcopos misimus , aptissime continetur. Quapropter fraternitas tua sine omni murmuratione discussionem et iustam definitionem huius cause exspectare non renuet, quoniam et quod factum est consideratione fecimus, et quod faciendum diligenti inquisitione, sicut res magna et ambigua postulat, pertractare et exsequi uolumus. Neque id in longum, Deo prouidente, protelabitur, quoniam si in partes regni Teutonicorum, prout destinauimus, hoc in tempore transierimus, inde aut nosmetipsi ad uos pertransiemus, aut tales qui hanc causam sincera  exploratione discutiant atque definiant mittere procurabimus. Quod si eo modo nostre dispositionis consilium transigi non posse contigerit, congruo tempore et te et Dolensem episcopum ad presentiam sedis apostolice conuocabimus, et ibi causam uestram utrinque diligenter examinatam, prout sincera ueritas et iustitia exquisierit, ad irreuocabilem, Deo fauente, finem perducemus.

Data in Longobardia in loco qui dicitur Carpineta, Kalendis Martii, ind. Xu.



EPISTOLA XIu. AD CARNOTENSES. 


Ne deinceps in episcopum recipiant Robertum periurum et Simoniacum, et ut alium legitimum pastorem eligant. Quod si quis non canonice episcopus factus sit, ipse, omnes fautores eius, et consentientes, excommunicentur.

 GREGORIUS episcopus, seruus seruorum Dei, uniuerso clero et populo Carnotensis Ecclesie, salutem et apostolicam benedictionem.

Quanquam id ipsum ad aures uestras peruenisse credamus, tamen, ut nulla inter uos diuersi rumoris aut opinionis dissensio causam Dei impedire ualeat, presentem epistolam uobis notificare dignum duximus, quod Robertus monachus, qui ecclesiam uestram nefanda ambitione occupauit, in terribili culpa periurii se obligauit, cum episcopatum illum haud dubie a nostro legato commonitus  dimittere  noluit, et alia que in eodem sacramento tenebantur infregit. Unde apostolica uos auctoritate monemus atque precipimus, ut eum nullatenus deinceps pro episcopo aut domino habeatis, nec aliquam sibi obedientiam uel seruitium exhibeatis. uerum ne Ecclesia illa diutius sine pastore remaneat, uel introitus eius Simoniace subreptioni ulterius pateat, eadem auctoritate uobis precipimus ut, premissis orationibus atque triduano ieiunio cum eleemosynis, pro nullius timore uel gratia, pro nulla unquam occasione pretermittatis, quin talem uobis in episcopum eligatis, qui non aliunde sicut fur et latro, sed per ostium intrans pastor ouium uocari et esse debeat . Illud enim scitote, quoniam si quis ad sedem illam contra regulam sanctorum  Patrum aspirauerit, ipsum et omnes fautores eius uel in ea re consentientes apostolica censura et anathematis gladio feriemus, et a corpore totius Ecclesie decidemus. Quapropter mementote quod nemo pro uobis passus, nemo pro uobis mortuus est, nisi Christus, cuius libertatem sicut dilecti filii Dei tenentes et defendentes, iugum iniquitatis aut aliquod dominium ad perditionem animarum uestrarum uobis imponi nullatenus patiamini, scientes quod nunquam uobis in hac causa apostolica deerit auctoritas et defensio.

Data Carpinete, quarto Nonas Martii, indictione decima quinta.



EPISTOLA Xu. AD RICHERIUM ARCHIEPISCOPUM SENONENSEM, etc. 


Ut in Roberti locum alium a clero et populo Carnotensi canonice eligendum curent, et in episcopum consecrent; et eumdem Robertum ac Hugonem fratrem compellant restituere que ecclesie abstulerant.

GREGORIUS episcopus, seruus seruorum Dei, RICHERIO Senonensi archiepiscopo et cepiscopis suffraganeis eius, excepto eo qui interdictus est, salutem et apostolicam benedictionem.

Non ignorare credimus fraternitatem uestram quibus de causis Robertum monachum, aliquando dictum Carnotensem episcopum, ab episcopali sede et officio canonica et apostolica censura priuauit, quanquam adhuc eamdem sedem ad confusionem suam, contra sacramentum quod supra corpus beati  Petri apostolorum principis fecit, occupare non desierit. uerum quoniam Ecclesiam illam canonicam electionem in aliquam idoneam personam facere admonuimus, admonemus et uos ut eidem electioni eam quam oportet, aut per uos aut per idoneos nuntios uestros, diligentiam adhibentes, quem electum canonice cognoueritis, et manus imponere, et in episcopum consecrare, nulla occasione recusetis, scientes quoniam si illud timore aut gratia cuiusquam pretermiseritis, nos tamen inordinatum eum nullatenus relinquemus, et uos eo honore et dignitate, quam ignobiliter deserere non erubescitis, deinceps indignos fore iudicabimus. Precipimus etiam diuina iustitia et apostolica auctoritate ut eumdem Robertum et fratrem eius Hugonem commoneatis  quatenus prefate Carnotensi Ecclesie et clericis eius, que abstulere, omnino restituant, et deinceps nullam eis iniustitiam facere presumant. Quod si infra tres hebdomadas postquam hanc epistolam uideritis adimplere contempserit, usque ad dignam satisfactionem et emendationem eos a liminibus ecclesie ueluti raptores et sacrilegos exterminate.

Data Carpinete, quarto Nonas Martii, indictione decima quinta.



EPISTOLA XuI. AD CLERICOS ROMANENSES. 


 Salutem et benedictionem tanquam excommunicatis illis non mittit. Precipit ut coram Diensi episcopo compareant, ut discutiatur causa que inter ipsos et uiennensem archiepiscopum de iurisdictione cuiusdam loci uertebatur, eique nec non uiennensi episcopo in omnibus obsequentes se exhibeant; sin minus, eorum contumaciam impunitam se non pretermissurum minatur.

GREGORIUS episcopus, seruus seruorum Dei, Romanensibus clericis.

Quod salutem et apostolicam benedictionem uobis ex more non mittimus, propter excommunicationem, quam pro culpis uestris incurrere non timuistis, sicut sacra precepit auctoritas, pretermittimus. Scribere tamen uobis et admonere super his que ad correctionem uestram pertinent, ipsa apostolica [apostolici] moderaminis mansuetudo et  consueta pietas a nobis exigit. Conqueritur enim aduersum uos confrater noster Wormundus [Wormandus], uenerabilis uiennensis archiepiscopus, quod ei antiquam debitam potestatem loci uestri contradicere presumpseritis, quam ab initio proprii iuris uiennensis Ecclesie exstitisse, et hactenus sub dispositione suorum antecessorum fuisse non ignoratis, indicans etiam uos hanc contradicendi sibi occasionem irrationabiliter et callide pretendere, ut idem locus iuris S. Petri et sub eius dominio, nescio quibus auctoribus uel concessionibus, esse debeat. Unde et nos causam istam multo cautius oportet attendere, et qualiter rectissime discutiatur prouidere, ut nec apostolice sedi, nec uiennensi Ecclesie alicuius preiudicii aut incommoditatis grauamen  uideamur inferre. Nam sicut sancte Romane et apostolice Ecclesie iura et dignitates suas conseruari cupimus, ita et membris eius, uidelicet ceteris Ecclesiis, ex huius prouidentia et auctoritate oportere dignissimum esse perpendimus. Quapropter apostolica uos auctoritate monemus, atque precipimus, ut ad discutiendam causam istam confratri nostro Hugoni uenerabili Diensi episcopo, cui et uicem nostram in aliis commisimus, sine omni contradictionis mora uos representetis, et quidquid ipse super hac re iustum fore prouiderit atque iudicauerit, obedienter exsequi nullatenus pretermittatis; exhibentes etiam uos in omni obedientia et humilitate eidem uicario nostro et prefato uiennensi archiepiscopo, ad satisfaciendum super his quibus  uos reprehensibiles et merito corrigendos appellauerint. uidete ergo quam attentis auribus et obedientibus animis nos in his omnibus audiatis; scientes quoniam si denuo ad nos uestre inobedientie et temerarie resultationis contumacia perlata fuerit, inultam eam et condigna seueritate impunitam nullatenus apostolica dissimulabit auctoritas, et introitu ecclesie uestre omnibus hominibus presenti auctoritate prohibito, eam etiam quam prefati fratres nostri ultionis in uos sententiam et iudicium exercuerint, perurgenti in uos districtione ratum ac firmum esse censemus.

Data apud castrum quod dicitur Carpum, XIu Kal. Aprilis, indictione Xu.



EPISTOLA XuII. AD WILLELMUM REGEM ANGLORUM. 


Causam Dolensis episcopi propter eius scelera ab episcopatu eiecti ita tractatam fuisse, ut accuratius tractari non posse uideretur. Eius tamen precibus legatos destinasse, qui eam iterum in eadem ecclesia pertractent, in quorum determinatione eum acquieturum non dubitat. Ad eius gloriam se paratum ostendit; cetera Huberto legato se in mandatis daturum, cui fidem adhibeat.

GREGORIUS episcopus, seruus seruorum Dei, WILLELMO regi Anglorum, salutem et apostolicam benedictionem.

Causam unde nos in litteris uestris rogastis, ita iam ad extremum deductam esse putauimus, ut  nichil in ea quod ulterius retractandum esset restare uideretur. Nam cum in Dolensi ecclesia episcopum ordinauimus, ita hunc pro quo excellentia uestra interuenit ad deiectionem suam ex propriis facinoribus, et ad ultimum ex inobedientia se precipitasse, non solum per clericos et religiosas personas illius Ecclesie, sed etiam per legatum nostrum Leuzonem monachum, intellexeramus, ut magis sibi de malis in Ecclesiam commissis et corruptissima uita sua timendum et plangendum, quam pro recuperatione episcopatus proclamandum, aut quidquam sperandum fore iudicaremus. Attamen ne deprecationem uestram sine ea qua oportet cura et benignitate suscepisse uideamur, et, si aliquis per subreptionem, quod non credimus, nos fefellit, ad inquirendum et  corrigendum minus solliciti inueniamur, legatos nostros, uidelicet confratrem nostrum Hugonem uenerabilem Diensem episcopum, et dilectum filium nostrum Hubertum sancte Romane Ecclesie subdiaconum, et ipsum etiam Leuzonem monachum, si ereptum ab infirmitate poterimus illuc mittere, decreuimus, qui causam diligenti inquisitione discutiant, et, si quid in ea dictante iustitia mutandum uel emendandum fuerit, consequenti ratione et auctoritate exsequi studeant. Nusquam enim hoc negotium rectius aut diligentius quam in eadem ecclesia pertractari posse uidetur, ubi et hic et illi presentes esse ualeant, et uestri etiam interesse fideles, qui rationem et iustitiam plene percognitam certis assertionibus uobis indicare queant. Nec dubitamus  equidem quin uestra celsitudo diffinitioni iustitie concorditer acquiescat, quoniam licet in uobis per misericordiam Dei multe et egregie sunt uirtutes, hec tamen est preclara et famosissima, et que gloriam uestram Deo precipue commendat et hominibus, quod iustitiam, quam uos facere prompti estis, aliis etiam facientibus diligitis atque probatis. De cetero scitote eminentiam uestram, et sepe cognitam deuotionem eius, nobis gratissimam fore, qui et uos ipsos, et quidquid ad gloriam sublimitatis uestre Deo auctore proficere potest, semper in corde et uisceribus nostris cum magno desiderio et affectu intime caritatis amplectimur, et ad uoluntatem uestram in omnibus que apud nos impetrare quesiueritis,  quoad possumus, et secundum beneplacitum Dei, nos audere cognoscimus, flecti et annuere parati sumus. Quia uero prefatum filium nostrum Hubertum ad uos usque dirigere destinauimus, plura uobis scribere non necessarium duximus; quoniam, in omnibus que ex nostra parte uobis refert, ipsum quasi certissimam epistolam nostram et uerba nostra fideliter continentem fore nec nos dubitamus, nec uestram excellentiam dubitare uolumus. Deus autem omnipotens meritis et intercessionibus apostolorum Petri et Pauli, et omnium sanctorum suorum, tibi et serenissime regine Mathildi uxori tue, et clarissimis filiis uestris omnium peccatorum uestrorum indulgentiam et remissionem et absolutionem tribuat; et cum uos de rebus mundanis  eximi iusserit, ad eternum regnum suum et ueram gloriam transire faciat.

Data Bibianelli, XII Kal. Aprilis, ind. Xu.



EPISTOLA XuIII. AD CANONICOS ANICIENSES. 


Confirmat excommunicationis sententiam a Diensi episcopo legato latam in Stephanum Aniciensis Ecclesie inuasorem; ideo ab omni sacramento prestito eos absoluens, precipit ne ei amplius obedientiam exhibeant, et ut alium pastorem eligant.

GREGORIUS episcopus, seruus seruorum Dei, Aniciensibus canonicis.

Notum est uobis qualiter Stephanus Aniciensis Ecclesie inuasor et Simoniacus, despecto sacramento quod nobis super corpus sancti Petri de liberatione  eiusdem ecclesie fecerat, eam occupare et tyrannica oppressione affligere non cessat. Unde scire uos uolumus quia sicut confrater noster Hugo Diensis episcopus, cui uices nostras in Galliarum partibus agendas commisimus, illum excommunicauit, sic et nos excommunicauimus, et a gremio sancte Ecclesie separauimus. Quapropter apostolica auctoritate precipimus uobis ut, colla uestra de sub iugo eius excutientes, ne illi, adherentes diabolo, cuius ipse membrum factus est, seruiatis, sed ab illo sicut ab excommunicato oportet caueatis, et de excommunicatione, quam incurristis, coram predicto Diensi episcopo satisfacientes, ipsius consilio pastorem uobis secundum Dominum eligatis. Quod si feceritis, ab omni sacramento et obligatione  quam prefato Simoniaco contra Dominum fecistis ex parte sancti Petri uos absoluimus. Si uero etiam nunc nostre salutari iussioni recalcitrare presumpseritis, pari uos anathemate condemnatos sciatis.

Data Bibianelli [Biblianelli, et sic semper] decimo Kalendas Aprilis, indictione decima quinta.



EPISTOLA XIX. AD GALLIARUM EPISCOPOS. 


Confirmat sententiam in Aniciensem episcopum latam, ut in superiori epistola. Excommunicat preterea omnes qui consilium ei dederint ut in sua heresi permaneat. Prohibet quoque oblationes in eadem ecclesia fieri, quandiu ab eo detineatur.

 GREGORIUS episcopus, seruus seruorum Dei, uniuersis Galliarum episcopis, et cunctis ordinibus sub eis constitutis, quibus pro merito debetur, salutem et apostolicam benedictionem.

Notum esse uolumus caritati uestre quod Stephanus, Aniciensis ecclesie inuasor et Simoniacus, iurauit nobis super corpus beati Petri ut ecclesiam ipsam dimitteret, et pastorem in ea secundum Dominum eligere atque constituere per fidem adiuuaret, quandocunque legatus apostolice sedis cum litteris nostris id eum facere per sacramentum moneret. Postea uero commonitus a confratre nostro Hugone Diensi episcopo huius specialiter negotii litteras a nobis habente, quamuis eidem uices nostras in Galliarum partibus commisissemus, Ecclesiam  non cessat opprimere, et filios eius duplici contritione, corporali scilicet et spirituali, conterere. Unde excommunicationem, quam predictus legatus noster super eum fecit, nos confirmamus, ipsumque, et omnes qui deinceps consilium ei dederint ut in hac heresi permaneat, ex parte Dei et sancti Petri anathematizamus, donec resipiscant. Contradicimus etiam ut nullam pecuniam aliquis offerat in podio Sancte Marie, siue ad altaria, siue ad manus sacerdotum, donec ecclesia liberetur a tam impia oppressione, quia oblationes fidelium predictum Stephanum a Deo apostatare atque contra eum faciunt superbire. uobis autem, fratres cepiscopi, hanc excommunicationem atque contradictionem in parochiis uestris per diuersa loca recitare.  et ex parte uestra confirmare, apostolica auctoritate precipimus.

Data Bibianello, decimo Kalendas Aprilis, indictione decima quinta.



EPISTOLA XX. AD IOSFREDUM EPISCOPUM PARISIACENSEM. 


 Walterum quemdam ab archiepiscopo Remensi excommunicatum, et a se sub cautela absolutum, ab archiepiscopo, si culpa uacauerit, absolui iubet. Quod si ille facere noluerit, uult ut ipse absoluat; si uero in culpa fuerit, ad satisfactionem coarctet. Eodem quoque pacto Azonem quemdam canonicum absoluat; monachis Sancti Lamberti, qui extraneo abbati obedire noluerant, excommunicationis sententiam relaxet; et Cameracenses, si hominem ideo combusserint, quia Simoniacos et fornicarios missas celebrare non debere assereret, excommunicet, seque Ecclesie fidelem ministrum exhibeat.

GREGORIUS episcopus, seruus seruorum Dei, IOSFREDO Parisiacensi episcopo, salutem et apostolicam benedictionem.

uir iste uidelicet presentium portitor Walterus de Duaco ad nos ueniens, multis supplicationibus nobis institit, quatenus ei per apostolice pietatis misericordiam consilium absolutionis nostro interuentu impenderemus apud confratrem nostrum Rhemensem archiepiscopum, qui eum excommunicauerat: indicans nobis quod de causa propter quam excommunicatus sit multotiens ad disceptationem et faciendam iustitiam ante excommunicationem et post excommunicationem se paratum obtulerit.  uerum, quia relationi sue sine legitima discussione credere non satis cautum aut rationabile putauimus, definitam sententiam pro eius absolutione dare noluimus, eam solummodo misericordiam ex gratia et indulgentia apostolorum Petri et Pauli, ad quorum limina ueniebat, sibi concedentes, ut in eundo et redeundo sacre communionis licentiam haberet, usque in octauum diem postquam rediret ad patriam. Ceterum, ne diutius aliqua indigna occasione sub excommunicationis nexibus teneatur, apostolica te auctoritate monemus ut, fultus his litteris nostris, archiepiscopum conuenire studeas, et, perquisita ac cognita mera huius negotii ueritate, si iste aut pro sua innocentia aut congrue satisfactionis  exhibitione tibi absoluendus uidebitur, continuo archiepiscopum ut eum sine contradictione absoluat ex nostra parte commoneas: qui si aliqua hoc excusatione renuerit, tu ipse eum nostra uice absoluere nullatenus pretermittas. Si uero istum in culpa esse, et quod iustum fuerit exsequi nolle constiterit, usque ad dignam satisfactionem sub excommunicationis uinculo coarctari debere decernimus. Preterea Azo quidam canonicus ecclesie sancti Amati de prenominato loco, pro quodam dicto, licet uero, nimis leuiter et irreuerenter prolato, a consortio fratrum se eiectum esse innotuit. Quem similiter apostolice miserationis clementiam pro sua reconciliatione implorantem itidem tibi committimus, ut si alia eum culpa damnationi magis  debita non accusat, pro hac in capitulo fratrum claustrali disciplina correctum, et penitentia castigatum, in societatem fratrum ad proprium locum cum caritate recipi facias. Est et alia causa quam cum omni sollicitudine te suscipere et peragere uolumus, uidelicet duorum fratrum monasterii sancti Remigii, Roberti et Lamberti, qui se ab archiepiscopo idcirco excommunicatos, et, excecato quodam fratre eorum laico, omni miseria circumuentos esse dicunt: quoniam cuidam extraneo abbati interuentu pecunie, et omnino contra regulam sancti Benedicti et auctoritatem sanctorum Patrum, indigne illis et prefato monasterio pro abbate apposito obedire, et sub eius regimine in eodem cenobio manere noluerint: nec in his omnibus quidquam  eis profuisse pro confusione monasterii, et habenda iuste defensionis sue licentia, ad audientiam sedis apostolice proclamasse. Quod si ita est, quam grauiter archiepiscopus in hac causa, maxime de contemptu apostolice auctoritatis, se culpabilem fecerit, tu ipse perpendero potes. Quapropter de his et de multis aliis aptioris loci et temporis opportunitatem conueniendi eum, Deo auxiliante, prestolantes, illud ad presens tue fraternitati committimus, et apostolica auctoritate precipimus, ut eum, omni occasione remota, sententiam excommunicationis, quam in prefatos monachos protulit, relaxare commoneas, et eos deinceps sine omni infestatione et periculo in pace manere dimittat: recognoscens, et superni iudicis iudicium timens quod eis tanta mala  sine deliberatione iustitie sub appellatione apostolice sedis fecerit. Si uero eum in hac re pro sua magnitudine et arbitrio contradicentem et minus obedientem inueneris, tu ipse fultus nostra auctoritate eos absoluas, et abbatem illum, qui prefatum monasterium sancti Remigii nefanda ambitione occupasse dicitur, ita commoneas, ut aut in partibus illis confratri nostro Hugoni uenerabili Diensi episcopo, cui uices nostras commisimus, aut aliis legatis nostris, si eos in Gallia synodum celebraturos cognouerit, se representare pro reddenda ratione sui introitus nullatenus pretermittat, aut ad nos in proxima festiuitate omnium sanctorum ueniat: commonitis etiam fratribus eiusdem monasterii, qui aduersus eum de causa illicite subreptionis sue in  abbatiam conqueruntur, ut et ipsi secundum prescriptam terminationem ad discutiendum hoc negotium se presentes exhibeant. Item relatum nobis est Cameracenses hominem quemdam flammis tradidisse, eo quod Simoniacos et presbyteros fornicatores missas non debere celebrare, et quod illorum officium minime suscipiendum foret, dicere ausus fuerit. Quod quia nobis ualde terribile, et, si uerum est, omni rigore canonice seueritatis uindicandum esse uidetur, fraternitatem tuam sollicite huius rei ueritatem inquirere admonemus: et, si eos ad tantam crudelitatem impias manus suas extendisse cognoueris, ab introitu et omni communione ecclesie auctores pariter et complices huius  sceleris separare non differas, et nobis huius rei certitudinem, nec non quidquid de superioribus causis effectum fuerit, per litteras tuas quam citissime possis indicare stude. De cetero rogamus te et multum admonemus ut omnibus confratribus et cepiscopis tuis per totam Franciam ex apostolica auctoritate significes, quatenus et illis sacerdotibus qui a turpitudine fornicationis cessare noluerint, officium sacris altaribus ministrandi penitus interdicant, et tu ipse in omni loco et conuentu id predicare non cesses. Et si in hac re aut episcopos tepidos, aut illos qui sacrorum ordinum nomen et officium indigne pro supradictis criminibus usurpare presumunt, rebelles esse cognoueris, omni populo, ne eorum ulterius officium suscipiat ex parte beati  Petri et nostra apostolica auctoritate ubique interdicas, ut uel hoc modo confusi ad emendationem uite sue, et ad castitatem religiose continentie, redire cogantur. Age ergo ut sancta et uniuersalis mater Ecclesia te fidelem ministrum et cooperatorem nostre, imo apostolice, sollicitudinis, Deo adiuuante, cognoscat, et nobis, quod ualde desideramus, de libertate et fructu tui sacerdotalis officii ad presens gaudere, et in posterum per misericordiam Dei confidenter sperare posse proueniat.

Data Bibianello, uIII Kalendas Aprilis, indictione Xu.



EPISTOLA XXI. AD HERIMANNUM EPISCOPUM METENSEM. 


Committit ei causam inter episcopum Leodiensem et abbatem Sancti Laurentii, qui a dicto episcopo de monasterio suo eiectus ad sedem apostolicam appellauerat.

GREGORIUS episcopus, seruus seruorum Dei, HERIMANNO Metensi episcopo, salutem et apostolicam benedictionem.

Presentium portitor litterarum uulpodo abbas monasterii sancti Laurentii Leodii ad nos ueniens multis supplicationibus nos exorauit quatenus eum apud episcopum Leodiensem, qui eum de monasterio suo eiecerat, ut clementius in illum ageret, apostolicis interuentibus iuuaremus: tantum nobis de causa sua indicans quod de obiectis sibi respondere paratus fuerit; sed legales respondendi et expurgandi  se inducias habere nullatenus potuerit, quanquam eas sub uocatione diuini nominis et respectu beati Petri quesierit. Episcopus autem prius nobis in epistola sua quedam indigna de eius actibus indicauerat. Ut igitur in hac ambiguitate neutri quod iustum est denegare uideamur, fraternitatem tuam rogamus, et apostolica auctoritate ut hanc causam suscipiat admonemus, et eam diligenti inquisitione percognitam eo ordine quo canonica instituta precipiunt tractari et definiri faciat: procurans equidem ut iste cum tanto moderamine et sibi conseruata iustitia ad audientiam admittatur, quatenus non incassum apostolicam misericordiam et eius suffragia quesisse uideatur.

 Data Bibianello, octauo Idus Aprilis, indictione decima quinta.



EPISTOLA XXII. AD HUGONEM EPISCOPUM DIENSEM. 


Precipit ut congregata synodo episcoporum Francie causa Cameracensis electi discutiatur, qui post sui legitimam electionem inuestituram ab Henrico rege acceperat, ignorans et regem excommunicatum, et huiusmodi inuestituram a pontifice prohibitam. Quod si ita esse iureiurando affirmauerit, eius electionem confirmat: uultque ut in concilio cause nonnullarum Ecclesiarum definiantur, Cluniacensis abbas ad synodum uocetur pro Aruernensis Ecclesie causa; et inter cetera decretum de non accipiendis inuestituris a laicis promulgetur.

GREGORIUS episcopus, seruus seruorum Dei, HUGONI  uenerabili Diensi episcopo, salutem et apostolicam benedictionem.

Gerardus Cameracensis electus ad nos ueniens qualiter in eadem Cameracensi Ecclesia ad locum regiminis assignatus sit prompta nobis confessione manifestauit, non denegans post factam cleri et populi electionem donum episcopatus ab Henrico rege se accepisse: defensionem autem proponens, et multum nobis offerens, se neque decretum nostrum de prohibitione huiusmodi acceptionis, nec ipsum Henricum regem a nobis excommunicatum fuisse, aliqua certa manifestatione cognouisse. Cui cum nos congruis rationibus ostenderemus quam graue esset, etiam omni ignorantia eum excusante, sancte apostolice sedis synodale decretum transgredi,  et huiusmodi participatione cum homine excommunicato commaculari, ad satisfaciendum promptus donum quod accepisse uisus est continuo in manus nostras refutauit, et omnino causam suam nostro iudicio cum sui ipsius ad omnem uoluntatem nostram subiectione et obauditione reliquit. Pro cuius humiliatione, et maxime quoniam canonicam electionem in eo precessisse audiuimus, ad misericordiam moti sumus, et, confisi in testimonio quod nonnulli confratrum nostrorum episcoporum cum multis pro eo supplicationibus ad nos per epistolas suas direxerunt, uidelicet quod eius precedens uita et conuersatio multum honesta et laudabilis fuerit, ad promotionem eius discrete moderationis consideratione assensum prebere non indignum  duximus. Attamen ne istud aliis, quorum causa et conuersatio huic longe dissimilis et impar constiterit, ad exemplum uel occasionem querende misericordie in posterum fore debuisset, illud constituimus, ut coram te et confratre nostro Remensi archiepiscopo et aliis comprouincialibus episcopis ita se per sacramentum purgare debeat, quod ei ante acceptionem illam, et, ut dicitur, inuestituram episcopatus regem excommunicatum fuisse, et illud decretum nostrum de prohibitione huiuscemodi inuestiendi et accipiendi Ecclesias, neque per legatum nostrum, neque ab aliqua persona que se his statutis interfuisse et ea audisse fateretur, significatum et indubitanter notificatum fuerit. Quapropter admonemus  fraternitatem tuam ut concilium in partibus illis conuocare et celebrare studeas, maxime quidem cum consensu et consilio regis Francorum, si fieri potest. Si autem aliqua occasione in id consentire noluerit, in Lingonensi Ecclesia conuentum celebrandi concilii instituas, atque hoc cum consilio et prudenti dispositione fratris nostri Lingonensis episcopi facias; sciens quoniam in omnibus fidelem adiutorem et cooperatorem non solum nobis, sed et ibi [forte, tibi. HARD.], et omnibus legatis nostris se deinceps fore promisit, et nos in eo multam spem habemus et fiduciam. Comes etiam Tebaldus per legatos suos eamdem nobis promissionem fecit, ut si rex legatos nostros recipere nollet, ipse cum summa deuotione reciperet, et eis omnem quam posset aptitudinem  celebrandi synodum, et ecclesiastica exquirendi negotia, locum, consilium auxiliumque daret. Stude ergo ut prefatum confratrem nostrum Lingonensem episcopum conuenias, et communi consilio ubi uobis melius uidebitur, synodum instituite, et conuocatis illuc archiepiscopo Remensi, et ceteris quotquot possis archiepiscopis et episcopis Francie, primo omnium causam supra memorati Cameracensis electi discutere studeas, uidelicet ut secundum prescriptam sacramenti determinationem se coram omnibus expurget; et insuper, ne in mortem illius qui in ignem proiectus est consenserit, in eodem se sacramento defendat. Quod si factum fuerit, precedentem eius electionem confirmandam  esse apostolica moderatione decernimus, et te cum confratre nostro Remensi archiepiscopo de eius consecratione, prout oportet, statuere uolumus, nisi forte alia sibi que nos ignoramus obstiterint; que tamen in prouidentia uestra examinanda relinquimus. Illud uero commune malum pene totius terre, uidelicet quod altaria uenduntur, et quod iste etiam in officio sui archidiaconatus se fecisse non denegat, ne deinceps fiat, tam huic, quam ceteris omnibus, interdicito. De cetero admonemus dilectionem tuam, ut reliquas causas et negotia, uidelicet Catalaunensis episcopi, Carnotensis Ecclesie, Aniciensis, Aruernensis, nec non monasterii Sancti Dionysii, et alia que necessaria ecclesiastice religioni apparuerint pro commissa tibi uice nostra, quantum Deo auxiliante  potueris, ita diligenter tractare et ad finem perducere studeas, quatenus in eis nostra deinceps possit sollicitudo et longa fatigatio subleuari. uolumus etiam ut fratrem nostrum Hugonem uenerabilem Cluniacensem abbatem tecum synodo interesse ex nostra parte conuitare rogando et multum instando procures, cum propter alia multa, tum maxime ut causa Aruernensis Ecclesie competenti et firma determinatione cum Dei et illius adiutorio finiatur. Confidimus enim in misericordia Dei, et conuersatione uite eius, quod nullius deprecatio, nullius fauor aut gratia, nec aliqua prorsus personalis acceptio eum a tramitte rectitudinis dimouere poterit. Si igitur diuina elementia huic nostre dispositioni  effectum dederit, inter cetera que tua fraternitas agenda suscepit hoc attentissime perpendat et exsequi studeat, ut congregatis omnibus, et in conuentu residentibus, manifesta et personanti denuntiatione interdicat ut, pro conseruanda deinceps in promouendis episcopis canonica et apostolica auctoritate, nullus metropolitanorum, aut quiuis episcoporum, alicui, qui a laica persona donum episcopatus susceperit, ad consecrandum illum imponere manum audeat, nisi dignitatis sue honore officioque carere et ipse uelit. Similiter etiam ut nulla potestas, aut aliqua persona, de huiusmodi honoris donatione uel acceptione ulterius se intromittere debeat. Quod si presumpserit, eadem sententia et animaduersionis censura quam beatus Adrianus  papa, in octaua synodo , de huiusmodi presumptoribus et sacre auctoritatis corruptoribus statuit atque firmauit, se astrictum ac ligatum fore cognoscat. Quo capitulo scripto, atque in presentia omnium lecto, ad collaudationem et confirmationem eius uniuersum cetum illius consessus admoneas. Eos autem qui post recensitam a nobis huius decreti auctoritatem inuestituram episcopatus per manus secularium dominorum et potestatum susceperunt, et qui eis in ordinationem manum imponere presumpserunt, ad nos super hac re rationem reddituros uenire apostolica auctoritate commoneas atque precipias.

Data iuxta Padum, in loco qui dicitur Ficarolo,  quarto Idus Maii, indictione decima quinta.



EPISTOLA XXIII. AD BERNARDUM DIACONUM, ET BERNARDUM ABBATEM. 


Ut ab Henrico et Rodulpho regibus iter tutum petant, ut ad Teutonicorum partes se conferre possit: quorum alter, qui id prestare noluerit, excommunicetur, et regni gubernaculis interdicatur; qui uero paruerit, in regia dignitate confirmetur.

GREGORIUS episcopus, seruus seruorum Dei, BERNARDO sancte Romane Ecclesie diacono, et BERNARDO Massiliensi abbati, salutem et apostolicam benedictionem.

Fraternitati uestre notum esse non ambigimus quia ideo ab Urbe confisi de Dei misericordia et adiutorio beati Petri egressi sumus, ut ad Teutonicorum  partes, composituri inter eos  pacem, transiremus. Sed quia defuerunt qui nos secundum quod dispositum erat conducerent, impediti aduentu regis in Italiam, in Longobardia inter inimicos Christiane religionis non sine magno periculo remansimus, et adhuc, sicut desideramus, ultra montes proficisci nequiuimus. Quocirca monemus uos, et ex parte beati Petri precipimus ut, fulti auctoritate huius nostri precepti, nostraque uice ab eodem apostolorum principe accincti, utrumque regem, Henricum uidelicet atque Rodulphum, commoneatis quatenus uiam nobis illuc secure transeundi aperiant, et adiutorium atque ducatum per tales personas de quibus  uos bene confiditis, prebeant, ut iter nobis Christo protegente pateat. Desideramus enim cum consilio clericorum atque laicorum eiusdem regni, qui Dominum timent et diligunt, causam inter eos, Deo fauente, discutere: et cuius parti magis ad regni gubernacula iustitia fauet demonstrare. Scitis enim quia nostri officii et apostolice sedis est prouidentie maiora Ecclesiarum negotia discutere, et dictante iustitia definire. Hoc autem quod inter eos agitur negotium tante grauitatis est tantique periculi, ut si a nobis fuerit aliqua occasione neglectum, non solum illis et nobis, sed etiam uniuersali Ecclesie magnum et lamentabile pariat detrimentum. Quapropter si alteruter predictorum regum huic nostre uoluntati ac deliberationi parere et ad uestra monita  locum dare renuerit, suamque superbiam atque cupiditatis faces contra honorem Dei omnipotentis accendens, ad desolationem totius Romani imperii anhelare tentauerit, omnibus modis omnique ingenio usque ad mortem, si oportet, nostra uice, imo beati Petri auctoritate, ei resistite, et totius regni gubernacula contradicendo tam illum, quam omnes sibi consentientes a participatione corporis et sanguinis Domini nostri Iesu Christi, et a liminibus sancte Ecclesie separate: illud semper habentes in memoria quia scelus idololatrie incurrit qui apostolice sedi obedire contemnit, et quod beatus Gregorius doctor sanctus et humillimus decreuit reges a sua dignitate cadere, si temerario  ausu presumerent contra apostolice sedis iussa uenire  . Alteri autem qui nostre iussioni humiliter paruerit, et obedientiam uniuersali matri  exhibuerit, conuocato concilio omnium clericorum et laicorum quos aduocare poteritis, consilium et adiutorium in omnibus prebete, et in regia dignitate per auctoritatem beatorum apostolorum Petri et Pauli nostra uice confirmate, omnibusque episcopis, abbatibus, clericis ac laicis, in omni regno habitantibus, ut sibi fideliter  regi obediant et deseruiant ex parte omnipotentis Dei precipite.

Data Carpinete, secundo Xu Kalendas Iunii, indictione decima quinta.



EPISTOLA XXIu. AD GERMANOS. 


Eiusdem argumenti.

GREGORIUS episcopus, seruus seruorum Dei, archiepiscopis, episcopis, ducibus, comitibus et uniuersis Christi fidelibus clericis et laicis, tam maioribus quam minoribus, in regno Teutonicorum consistentibus, salutem et apostolicam benedictionem.

Notum fieri uobis uolumus, fratres karissimi, quia legatis nostris, Bernardo uidelicet sancte Romane Ecclesie fideli filio et diacono, itemque Bernardo abbati religioso Massiliensis monasterii, precipimus  ut utrumque regem, Henricum uidelicet et Rodulphum, aut per se aut per idoneos nuntios admoneant quatenus uiam mihi, pro discutiendo negotio quod peccatis facientibus inter eos ortum est, ad uos, Deo fauente, secure ueniendi prebeant. In magna enim tristitia et dolore cor nostrum fluctuat, si per unius hominis superbiam tot millia hominum Christianorum temporali et eterne morti traduntur, et Christiana religio confunditur, Romanumque imperium ad perditionem perducitur. Uterque namque rex a nobis, imo ab apostolica sede, cui licet indigni presidemus, adiutorium requirit. Et nos, de misericordia omnipotentis Dei et adiutorio beati Petri confidentes, parati sumus cum uestro consilio, qui Deum timetis et Christianam fidem diligitis,  equitatem cause utrinque decernere, et ei prebere auxilium cui iustitia ad regni gubernacula fauere dignoscitur. Quapropter, si alteruter eorum superbia inflatus aliquo ingenio quominus ad uos uenire possimus obstiterit; et de sua iniustitia timens iudicium sancti Spiritus refugerit, inobediens factus resistendo sancte et uniuersali matri Ecclesie, hunc uelut membrum Antichristi, et desolatorem Christiane religionis, comtemnite, et sententiam, quam nostri legati contra eum nostra uice dederint, conseruate: scientes quia Deus superbis resistit, humilibus autem dat gratiam . Alteri uero qui humiliter se habuerit, et iudicium   non contempserit (indubitanter enim credimus quod ubicunque duo uel tres in nomine Domini congregati fuerint, presentia eius illuminantur , illi, inquam, seruitium et reuerentiam secundum quod nostri prefati legati decreuerint, exhibete adnitentes, et modis omnibus ei obsequentes, ut regiam dignitatem honeste possit obtinere, et sancte Ecclesie iam pene labanti succurrere. Non enim a corde nostro debet excidere quod qui apostolice sedi obedire contemnit, scelus idololatrie incurrit , et quod beatus Gregorius  doctor sanctus et humillimus reges decreuit a suis dignitatibus cadere, et participatione corporis et sanguinis Domini nostri Iesu Christi carere, si presumerent apostolice sedis decreta contemnere. Si enim celestia  et spiritualia sedes beati Petri soluit et iudicat, quanto magis terrena et secularia? Scitis autem, fratres karissimi, quia ex quo tempore ab Urbe exiuimus, in magno periculo inter inimicos Christiane fidei mansimus: et tamen neutri predictorum regum neque terrore neque amore flexi aliquod contra iustitiam adiutorium promisimus. Magis enim uolumus mortem, si hoc oportet, subire, quam, propria uoluntate deuicti, ut Ecclesia Dei ad confusionem ueniat consentire. Ad hoc enim nos ordinatos et in apostolica sede constitutos esse cognoscimus, ut in hac uita non que nostra sed que Iesu Christi  sunt queramus , et per multos labores Patrum sequentes uestigia ad futuram et eternam quietem, Deo miserante, tendamus.

Data Carpinete, secundo Kalendas Iunii, indictione decima quinta.



EPISTOLA XXu. AD NEHEMIAM ARCHIEPISCOPUM STRIGONIENSEM 


Causam assignat cur epistole latorem apud se tandiu retinuerit, eumque commendat. Illius promotioni ad sacerdotium non aduersatur. Monet regem nuper electum commoneat ut per legatos debitum obsequium sedi apostolice prestet.

GREGORIUS episcopus, seruus seruorum Dei, NEHEMIAE Strigoniensi in Hungaria archiepiscopo salutem  et apostolicam benedictionem

Non admirari te uolumus qua de causa fratrem istum, uidelicet harum litterarum portitorem, tandiu nobiscum retinuerimus: nam, cum ad nos uenit, in regnum Teutonicorum transire disposueramus, quatenus inter regem Henricum et principes terre pacem et concordiam componere, Deo adiuuante, possemus; acceptis etiam per sacramentum ab eodem Henrico rege securitatibus, quas ex parte illius ad profectionem nostram tunc oportere putauimus: cuius rei exitum exspectantes, interim hunc nobiscum manere precepimus, ut et certum huius negotii finem, et si qua alia necessaria uiderentur, uobis hoc reuertente mandaremus. Ceterum quia  causa, sicut uobis notum esse credimus, ad grauissimam litem, et pene ad totius patrie diuisionem excreuit, neque nobis hoc in tempore transire opportunum esse uidimus, diutius hunc tenere noluimus; scribentes per eum fraternitati tue, et multum admonentes ut ei apud te prosit quod cum tanta fatigatione et periculo et apostolicam quesiuit misericordiam, et tam longam apud nos fecit moram. Hoc enim scire te uolumus, quoniam quandiu nobiscum fuit, quietum in illo spiritum et ad seruiendum Deo deuotum esse cognouimus. Quapropter secundum miseriam horum temporum, et ad comparationem earum personarum quas pro infirmitate et necessitate toleramus, hunc quoque misericorditer portandum esse non indignum duximus: siquidem  ea que nobis de sua manifestauit conscientia, et de quibus a se reprehendi confitetur, a sua confessione et relatione non discrepant. Quod autem ad sacerdotii gradum promoueri desiderat, etsi nos ex imperii auctoritate non decernimus, respectu tamen indulgentie non contradicimus, nec denegandum sibi esse iudicauimus, si quidem alia, que nos lateat, ordinationi sue grauior causa non obstiterit, et deinceps uitam et mores suos ad dignitatem tanti ministerii congrue instituere et perseueranter, Deo miserante, seruare uoluerit. De cetero admonemus fraternitatem tuam, ut regem qui inter uos electus est cum aliis tuis confratribus et principibus terre alloquaris, notificantes et consulentes sibi ut apertius nobis suam uoluntatem, et erga reuerentiam sedis  apostolice debitam per idoneos legatos denuntiet deuotionem: et ita demum, quod ad nos attinet, ad honorem Dei omnipotentis et beati Petri apostolorum principis benigne sibi respondebimus, et excellentie sue ad suam et totius regni utilitatem sancte et apostolice auctoritatis studium cum omni caritate et beneuolentia exhibere curabimus. Cetera uero, que longum erat in epistola, uiua fideliter uoce nuntiabit, sicut in eius ore posuimus.

Data Carpinete, u Idus Iunii, indictione decima quinta.



EPISTOLA XXuI. AD DOMINICUM PATRIARCHAM GRADENSEM ET CAETEROS EPISCOPOS uENETIAE. 


Mittit Gregorium legatum pro ecclesiasticis causis tractandis, cui eos obedire precipit.

GREGORIUS episcopus, seruus seruorum Dei, DOMINICO patriarche Gradensi, et ceteris episcopis uenetie, salutem et apostolicam benedictionem.

Audiuimus in Ecclesiis uestris multa emersisse negotia, que ut sincera exploratione discutiantur, et canonice traditionis definitione terminentur ecclesiastice religionis ordo deposcit, et a nobis tam uestra dilectio, quam officii nostri debita sollicitudo, requirit. Quanquam enim ex consideratione credite nobis dispensationis debitores simus uniuersis Ecclesiis,  speciali tamen cura uobis et uestris causis astringimur; cum propter singularem quamdam coherentiam quam ad sanctam Romanam et apostolicam habetis Ecclesiam, tum propter uicinitatem, que nunquam nos uel que apud uos sunt diu ignorare, uel, que nos debemus et possumus, uestre fraternitati denegare patitur. Quapropter misimus ad uos hunc dilectum filium nostrum Gregorium et diaconum sancte Romane Ecclesie, quatenus una uobiscum de ecclesiasticis causis, et Christiane religionis sacrosanctis institutionibus, que necessaria sunt, Deo adiuuante, pertractans, nostra uice que corrigenda sunt corrigat, que statuenda constituat, et ecclesiastice libertatis atque iustitie diu et in multis neglectas  rationes et studia ad formam canonice et apostolice discipline reducere, et per auxilium diuine gratie efficaciter ualeat confirmare: cui nos [forte, uos] cum omni caritate assidentes ita fauere et unanimiter assensum prebere sicut fratres carissimos admonemus: quatenus in illo appareat quantam reuerentiam in beatum Petrum apostolorum principem habeatis, de cuius domo et familia mittitur: quanta etiam de nostra dilectione uobis cura sit, qui eum de sinu nostro misimus, utpote per quem nostra apud uos sollicitudo, et a Domino Deo nobis concesse potestatis auctoritas uicaria dispensatione representatur et geritur.

Data Carpinete, quinto idus [Kalendis] Iunii, indictione decima quinta.



EPISTOLA XXuII. AD DOMINICUM SILuIUM DUCEM ET POPULUM uENETIAE. 


Queritur eos cum excommunicatis communicasse. Mittit legatos qui eos peracta penitentia ab excommunicatione absoluant.

GREGORIUS episcopus, seruus seruorum Dei, DOMINICO Siluio duci, et populo uenetie, salutem et apostolicam benedictionem.

Meminisse debetis quanta uobis apud sanctam et apostolicam sedem multis iam temporibus et caritatis beneuolentia et honorificentie gratia sit exhibita. Et nos quidem, teste conscientia nostra, non solum postquam ad pontificatum uenimus, sed et antea pluribus annis uos et terram uestram ualde  dileximus, et non sine aliqua nonnullorum indignatione et inimicitia ad prouidendum honori uestro prompti fuimus; multum gauisi pro dilectione quam erga uniuersalem omnium fidelium matrem, uidelicet sanctam Romanam Ecclesiam, habuistis, et libertate quam ab antiqua stirpe Romane nobilitatis acceptam conseruastis. uerum his temporibus, quod sine magno dolore non dicimus, non solum nostros exacerbastis affectus, sed omnipotentis Dei gratiam uobis procul dubio nimium labefactastis; quoniam nescio quibus peccatis facientibus a statu rectitudinis excidistis, et ultra extra consortium membrorum Christi et Ecclesie facti estis, sectantes et recipientes eos qui pro suis sceleribus excommunicati sunt,  et, exorbitantes a fide et catholica sanctorum Patrum unitate, doctrina, et corroborata diuinitus auctoritate, per omnem inobedientiam et contumaciam in laqueum diaboli ceciderunt, et ministri, imo serui Satane, a quo captiui tenentur, facti sunt. Quocirca dolentes de periculo animarum uestrarum, et ad reconciliationem diuine gratie uos reuocare cupientes, misimus ad uos hunc dilectum filium nostrum Gregorium et diaconum sancte Romane Ecclesie, ut, penitentiam agentes, ab excommunicationis uinculo in quod participando cum excommunicatis prolapsi estis, possitis absolui, et in communione sancte matris Ecclesie apostolica indulgentia et benedictione restitui. Quod cum factum fuerit, si nostra monita, imo uerbum Dei, ea qua oportet ueneratione suscipitis, uolumus, et apostolica  uos auctoritate monemus ut cum omni caritate et obedientia sibi assistatis, quatenus cum consilio confratris nostri patriarche et aliorum episcoporum illius prouincie, necnon cum adiutorio ducis, et omnium uestrum, de statu Ecclesiarum, et Christiane religionis ordine ac dispensatione, que necessaria sunt iuxta formam a sanctis Patribus traditam pertractare possit, ac, Deo adiuuante, nostra uice disponere.

Data Carpinete, quinto Idus Iunii, indictione decima quinta.



EPISTOLA XXuIII. AD HISPANOS. 


 Monet illos pro pastorali officii sui cura ad pie sancteque uiuendum. Preterea commonet Hispanie regnum antiquis constitutionibus iuris esse sancti Petri: quodcum temporum iniuria et Saracenorum tyrannide memoria labi ceperit, et modo ipsi Saracenos uicerint, legatos mittit, ut illis significent quantum beato Petro debeant, et eorum debitum in memoriam illis reuocent.

GREGORIUS episcopus, seruus seruorum Dei, regibus, comitibus, ceterisque principibus Hispanie salutem et apostolicam benedictionem.

Non ignorare credimus prudentiam uestram, quin sancta et apostolica sedes princeps et uniuersalis mater sit omnium Ecclesiarum et gentium quas diuina clementia ad agnitionem sui nominis in fide Domini ac Saluatoris nostri Iesu Christi per euangelicam et apostolicam doctrinam uenire preordinauit; quibus hanc curam et perpetuam debet exhibere  sollicitudinem, ut, sicut ad conseruandam catholice fidei ueritatem, ita quoque ad cognoscendam et tenendam iustitiam documenta et salutifera administret monita. Ad cuius dispensationis officium, quando secundum uoluntatem Dei, quanquam inuiti et indigni, constituti sumus, creditum nobis ministerium ualde pertimescimus, scientes quoniam et his qui prope et his qui longe sunt debitores sumus, nec apud superbum iudicem excusationis locum habere poterimus, si nostra taciturnitate eorum aut salus negligitur aut culpa fouetur. Cuius rei tam in propheticis quam euangelicis paginis multa nobis documenta, et cum terribilibus minis exempla proposita sunt, que egregius ille predicator et Apostolus  intuens ait: Necessitas euangelizandi mihi incumbit; ue enim mihi, si non euangelizauero ! Quapropter et nos, dilectissimi, qui presentes secundum desiderium nostrum uerbo non possumus, saltem absentes per epistolam de salute uestra uos admonere curauimus: scribentes uobis, sicut in uos affectum debite caritatis habemus, primum quidem ut, gratias agentes Deo, qui uos regenerauit in spem uiuam et incorruptibilem eterne uite gloriam per Iesum Christum Dominum nostrum, semper illum timeatis et ex toto corde diligatis, transferentes in illum omne desiderium uestrum supra omnes diuitias et honores huius seculi, supra omnes non solum humanas sed et angelicas creaturas; ambulantes coram illo in omni fide et deuotione sicut electi  filii, et in sortem hereditatis regni Dei per immensam gratiam bonitatis eius uocati, non detinentes secundum secularem concupiscentiam in iniustitia que de ueritate et equitate sua Deus uobis cognoscere dedit uel daturus est, sed exhibentes uos fideles ministros ad faciendam iustitiam, ad tuendam libertatem Christiane fidei et religionis in omni uirtute et administratione regie potestatis uestre, ad laudem et gloriam nominis eius qui uos multa gloria sublimauit. Nam, quod semper uobis cordi esse uolumus, inquit dilectoribus suis Sapientia per Salomonem: Ego diligentes me diligo; honorificantes me honorabo ; contemptoribus uero minatur dicens: Qui autem me contemnunt, erunt ignobiles . Et apostolus Paulus generalem  futuri sententiam manifestans ait: De iusto iudicio Dei qui reddet unicuique secundum opera eius . His quidem qui secundum patientiam boni operis gloriam et honorem et incorruptionem querunt, uitam eternam; his autem qui sunt ex contentione, et qui non acquiescunt ueritati, credunt autem iniquitati, ira et indignatio, tribulatio et angustia in omnem animam hominis operantis malum. Nolite ergo sublime sapere, aut, propter eminentiam presentis glorie, humane conditionis, que equa est regum et pauperum, obliuisci. Sed, sicut idem apostolus monet, humiliamini sub potenti manu Dei, ut uos exaltet in tempore tribulationis . Nolite spem ponere in incerto diuitiarum huius seculi, sed in illo de quo scriptum est: Per me enim reges regnant  ; et alibi: Quoniam data est a Domino potestas uobis, et uirtus ab Altissimo, qui interrogabit opera uestra, et cogitationes scrutabitur; in quo et thesaurizate uobis diuitias bonorum operum; construentes stabile fundamentum , et melioris atque indeficientis substantie possessionem , ubi uitam ducatis eternam. Non enim habemus hic manentem ciuitatem, sed futuram inquirimus, cuius artifex et conditor Deus   . Et profecto uosipsi scitis et quotidie uidetis quam fluxa et fragilis est uita mortalium, quam fallax et deceptoria spes presentium. Semper enim uolentes nolentesque ad finem currimus, et sub tam certo periculo, nunquam tamen quam sit uicina mors preuidere possumus; nec unquam diu tenetur quidquid de presenti uita uel seculo queritur aut possidetur. Quamobrem, pensantes semper que sint nouissima uestra, quantaque cum amaritudine de presenti seculo nequam exituri, et in putredinem terre ac sordes pulueris reuersuri estis, quamque sub districto examine de factis uestris rationem reddituri sitis, contra futura pericula uos communite. Arma uestra, opes, potentiam, non ad secularem pompam tantum, sed ad honorem et seruitium eterni regis uertite; commissa uobis regni gubernacula ita gerite, sic administrate, ut uestre uirtutis et rectitudinis studium omnipotenti Deo gratum iustitie possit esse sacrificium; quatenus et uos in ipso sperare possitis qui dat salutem regibus; et potens est eripere de manu mortis,  ut superinduat uos eminentiori claritate, et gaudiis uite perennis, et de caducis honoribus quos nunc habetis transferat uos in regnum glorie eterne sue, ubi nec beatitudo finem, nec gloria corruptionem, nec dignitas habet comparationem. Preterea notum uobis fieri uolumus, quod nobis quidem facere non est liberum, uobis autem non solum ad futuram sed etiam ad presentem gloriam ualde necessarium, uidelicet regnum Hispanie ex antiquis constitutionibus beato Petro et sancte Romane Ecclesie in ius et proprietatem esse traditum. Quod nimirum hactenus et preteritorum temporum incommoda,  et aliqua antecessorum nostrorum occultauit negligentia. Dum postquam regnum illud a Saracenis et paganis peruasum est, et seruitium quod beato Petro inde solebat fieri, propter infidelitatem eorum et tyrannidem detentum, ab usu nostrorum tot annis interceptum est, pariter etiam rerum et proprietatis memoria dilabi cepit. uerum quia diuina clementia concessa uobis in hostes illos semperque concedenda uictoria terram in manus uestras tradidit, ulterius uos causam hanc ignorare nolumus, ne quod supernus arbiter et legum ac iustitie conditor de recuperanda et restituenda iustitia et honore sancti Petri, eiusque sancte et apostolice sedis, uestre glorie ad bene merendum contulit, aut nobis ex taciturnitate in negligentie  culpam, aut uobis ex ignorantia, quod absit! ad detrimentum proposite et diuinitus oblate retributionis obueniat. Confidimus enim in misericordia Dei, qui uirtutem uobis dedit et uictoriam, ut hanc etiam uoluntatem uobis tribuat, quo, cognita ueritate, potius statuta Christianorum principum et exempla sequamini, quam eorum impietatem qui Christianum nomen magis cupiunt persequi quam uenerari. Misimus autem ad uos confratrem nostrum Amatum uenerabilem Ellorensem episcopum, cui et uicem nostram ad partes illas dedimus, adiungentes sibi hunc abbatem Sancti Pontii, uirum uenerabilem, fide et morum honestate probatum, ut quod nos de insinuatione huius cause uestre celsitudini succincte scripsimus, ipsi uobis, si necesse sit, latius apertiusque manifestent, et, quantum ratio postulauerit, notitiam ueritatis presenti denuntiatione et certa assertione demonstrent. Quorum consiliis in his que ad Dominum pertinent, et saluti animarum uestrarum necessaria sunt, indubitanter potestis credere, sicut nos in ipsis per studium religionis et actuum suorum comprobauimus, et uos in eorum poteritis conuersatione perpendere. Igitur quod ad nos pertinuit, aut prouidendum ex officio aut satisfaciendo iustitie debito, Deo miserante, fecimus; quid uestre causa salutisa uobis exigat, et quantum beato Petro apostolorum principi debeatis indicauimus, ne ignorantia obsit, nec sub uana securitate labentis lucis et temporis damnosa uobis,  quod absit! subrepat negligentia. uos autem quid uestrum sit attendite, quid fides et Christiana deuotio uestri principatus ad imitationem piissimorum principum exsequi debeat prudenti consilio pertractate, disponite atque statuite; et ita uos erga honorem beati Petri et sancte matris uestre Romane Ecclesie promptos atque magnificos exhibete, ut uestra uirtus et gloria, que Deo donante illustri uictoria pollet, apostolicis intercessionibus clarior fiat et excelsior, et eorum uos semper benedictio muniat, auctoritas a peccatis absoluat, defensio tutos et illesos ab omni periculo protegat, quorum potestate  diuinitus illis tradita uniuersitas hominum tam in celo quam in terra ligatur et soluitur, et celestis regni ianua cunctis aperitur et clauditur.

 Data Carpinete, quarto Kalendas Iulii, indictione decima quinta.



LIBER QUINTUS REGISTRI. Anno ab Incarnatione Domini millesimo septuagesimo septimo, indictione decima quinta  .



EPISTOLA PRIMA. AD CANONICOS SANCTI MARTINI LUCENSIS. 


Arguit eos quod contra sua monita, et post promissam satisfactionem, canonicatus ac prebendas emerent. Quare omnibus qui eas sic adepti fuerint, introitum maioris ecclesie et earum retentionem omnino interdicit.

GREGORIUS episcopus, seruus seruorum Dei, canonicis Sancti Martini Lucensis Ecclesie.

Meminisse debetis, quoties et cum quanta cura uos monuerimus apud uos manentes, ne terrena peritura commoda maioris quam animas uestras estimantes, ita uos ad obedientiam iustitie exhiberetis, ut ulterius sub excommunicationis uinculo, quod in  acquirendis contra apostolica decreta prebendis uos incurrisse manifestum erat, non permaneretis. uerum, ut ipsa res indicat, substantiam uestre licet inique possessionis pretiosiorem quam uosmetipsos facitis, qui, spretis admonitionibus nostris et contempta apostolica auctoritate, pro lucris temporalibus et explenda cupiditate uestra, sub maledicto anathematis post promissam nobis satisfactionem recidiuo ac deliberato preuaricationis crimine iacere non pertimescitis. Quapropter, quoniam tante presumptionis contumaciam, et tam immanis auaritie culpam, nostra nec taciturnitate dissimulare, nec patientia non modo ad uestrum, sed ad illorum etiam cum quibus communicatis periculum diutius fouere audemus, presenti auctoritate omnibus qui  inter uos contra apostolica priuilegia beati Leonis pape canonicas pecunia adepti sunt, introitum maioris ecclesie, uidelicet Sancti Martini, et easdem canonicas uel prebendas ulterius retinendi licentiam et potestatem ex parte omnipotentis Dei et beati Petri apostolorum principis usque ad condignam satisfactionem interdicimus.

Data Florentie, tertio Idus Augusti, indictione decima quinta.



EPISTOLA II. AD EPISCOPOS ET CLERICOS CORSICAE. 


Pro suo pastorali officio mittit legatum episcopum Pisanum electum, qui uice sua que ad religionem pertinent exsequatur; cui ut debitam obedientiam exhibeant precipit.

 GREGORIUS episcopus, seruus seruorum Dei, omnibus episcopis, clericis, consulibus, maioribus et minoribus in insula Corsica consistentibus [existentibus], salutem et apostolicam benedictionem.

Quoniam propter multas occupationes ad peragendum  nostre sollicitudinis debitum, singularum prouinciarum Ecclesias per nosmetipsos uisitare non possumus, necessarium ualde est ut, exigente ratione uel tempore, aliquem modo ad illas partes mittere studeamus, per quem commissa nobis secundum uoluntatem Dei representetur auctoritas, et Dominici gregis salus atque communis prouideatur utilitas. Scimus enim quoniam sine detrimento et magno animarum periculo esse non potest, cum illius diligentia ad quem summa negotiorum et cure necessitas precipue spectat, diu subditis ac commissis sibi fratribus deest. Quapropter, considerantes et ualde timentes ne huiusmodi erga uos prouidentie tandiu pretermissum studium et nobis in  negligentie culpam reputetur, et uestre saluti  perniciosum aut contrarium fuerit, data primum opportunitate, misimus ad uos hunc fratrem nostrum Landulphum Pisane Ecclesie electum episcopum, cui et uicem nostram in uobis commisimus, ut ea que ad ordinem sacre religionis pertinent rite exsequens, iuxta prophete dictum, euellat et destruat, edificet et plantet: cui uos obedire et unanimiter assistere uolumus, admonentes et apostolica auctoritate precipientes ut, eum cum omni caritate et honore suscipientes, talem sibi honorem et reuerentiam exhibeatis, qualem ex constitutione sanctorum Patrum iis exhibere oportet quos sancta et apostolica sedes in partem sue sollicitudinis assumendos, quibusque uicem Romani  pontificis committendam esse preuidet,

Data Sene, Kalendis Septembris, indictione incipiente prima.



EPISTOLA III. AD RODULPHUM ET RAINERUM EPISCOPOS. 


Monet ut in Ecclesia uolaterrana, quoniam de idonea episcopi persona conuenit, ab omnibus generalem electionem fieri procurent, et eum sua uice confirment, quidquid actum fuerit significent, et electum pro suscipienda consecratione ad se quamprimum mittant.

GREGORIUS episcopus, seruus seruorum Dei, RADULPHO Senensi episcopo, et RAINERIO Florentino [episcopo], salutem et apostolicam benedictionem.

Non ignorare uos credimus quantum sollicitudinis  quantumque fatigationis habuerimus, id agentes ut in uolaterrana Ecclesia secundum Dominum et auctoritatem canonum utilis et idoneus eligeretur episcopus. Et, quia secundum uoluntatem Dei in personam Bonoisi Mantuani archipresbiteri et nostra  consilia et uoluntas eorum qui de illa Ecclesia sunt conuenit, apostolica uos auctoritate monemus ut, eamdem Ecclesiam adeuntes, qualiter generalis electio fiat ab omnibus curetis, et eam, sicut moris ex antiqua sanctorum Patrum traditione fuisse cognoscitis, nostra uice confirmetis. Quo facto et rem quam ordinate facta fuerit nobis sine dilatione certis litteris uestris indicate, et electum pro suscipienda consecratione quantocius ad nos cum solemni decreto cleri et populi destinate.

Data Rome decimo sexto Kalendas Octobris, indictione prima.



EPISTOLA Iu. AD CORSOS. 


 Letatur quod insulam Corsicam, que antiquitus iuris erat sancti Petri, ab inuasoribus uindicantes, ad apostolice sedis ditionem reuerti uelint: in qua uoluntate eos confirmat. Paratissimum ad eam rem auxilium pollicetur. Monet ut legato suo qui prouincie regimen suscipiet fideliter obsequantur.

GREGORIUS episcopus, seruus seruorum Dei, omnibus episcopis et uiris nobilibus, cunctisque tam maioribus quam minoribus in insula Corsica consistentibus, salutem et apostolicam benedictionem.

Scitis, fratres et karissimi in Christo filii, non solum uobis, sed multis gentibus manifestum esse, insulam, quam inhabitatis, nulli mortalium, nullique potestati, nisi sancte Romane Ecclesie ex debito  uel iuris proprietate pertinere: et quod illi qui eam hactenus uiolenter, nichil seruitii, nichil fidelitatis, nichil penitus subiectionis aut obedientie beato Petro exhibentes, tenuerunt, semetipsos crimine sacrilegii, et animarum suarum graui periculo obligauerunt. Cognoscentes autem, per quosdam fideles nostros et uestros amicos, uos ad honorem et iustitiam apostolici principatus, sicut oportere cognoscitis, uelle reuerti, et diu subtractam ab inuasoribus iustitiam beato Petro uestris temporibus uestrisque studiis redhiberi, ualde gauisi sumus: scientes uobis hoc non solum ad presentem, sed etiam ad futuram prouenire utilitatem et gloriam. Nec diffidere quidem aut quidquam in hac causa uos  dubitare oportet quoniam, si modo uestra uoluntas firma et erga beatum Petrum fides immota permanserit, habemus per misericordiam Dei in Tuscia multas comitum et nobilium uirorum copias ad uestrum adiutorium, si necesse fuerit, defensionemque paratas. Quapropter, quod in hac re opportunissimum nobis uisum est, misimus ad uos fratrem uestrum Landulphum Pisane Ecclesie episcopum [in episcopum electum], cui etiam inter uos uicem nostram in spiritualibus commisimus, ut terram ex parte beati Petri et nostra uice suscipiat, et eam cum omni studio et diligentia regat, et de omnibus rebus ac causis beato Petro et nobis per illum pertinentibus se intromittat: cui uos pro amore et reuerentia eiusdem beati Petri apostolorum principis obedire  et fideliter in omnibus assistere uolumus, et apostolica auctoritate monemus: et ut magis securus magisque ad omnia inter uos promptus esse ualeat, fidelitatem quoque, si postulauerit, premissa tamen sancti Petri et nostra nostrorumque successorum, non denegetis, nec aliqua occasione sibi facere recusetis.

Data Rome decimo sexto Kalendis Octobris, indictione prima.



EPISTOLA u. AD AQUILEIENSES. 


 Illud se inter omnia precipue desiderare scribit, ut in unaquaque Ecclesia talis eligatur, qui nomen et officium pastoris habere dignus sit: idcirco legatos se misisse ad inquirendum diligenter de qualitatibus ab eis in episcopum electi: quem si idoneum repererint, confirment: sin minus, alius eligatur.

GREGORIUS episcopus, seruus seruorum Dei, clero et populo Aquileiensis Ecclesie salutem et apostolicam benedictionem.

Antiqua et nota sacre institutionis est regula, non ab hominibus, sed ab Iesu Christo Deo et Domino nostro, plenissima sue sapientie consideratione, et ueritatis diffinitione sancita, ipso dicente in Euangelio: Qui intrat per ostium pastor est ouium, qui autem non intrat per ostium, sed ascendit aliunde, fur est et latro . Quapropter quod in Ecclesia diu peccatis facientibus neglectum, et nefanda consuetudine corruptum fuit, et est, nos ad honorem  Dei et salutem totius Christianitatis innouare et restaurare cupimus, uidelicet ut ad regendum populum Dei in unaquaque Ecclesia, exigente tempore, talis et eo ordine eligatur episcopus, qui iuxta ueritatis sententiam non fur et latro dici debeat, sed nomen et officium pastoris habere dignus existat. Hec quidem nostra uoluntas, hoc nostrum est desiderium, hoc, miserante Deo, nostrum, quoad uixerimus, Indefessum erit studium. Ceterum quod ad seruitium et debitam fidelitatem regis pertinet, nequaquam contradicere aut impedire uolumus. Et ideo nichil noui, nichil nostris adinuentionibus superinducere conamur, sed illud solummodo querimus, quod et omnium salus postulat et necessitas, ut in  ordinatione episcoporum, secundum communem sanctorum Patrum intelligentiam et approbationem, primo omnium euangelica et canonica seruetur auctoritas. Quod autem nobis de electione apud uos facta significastis, gratanter accepimus: et, si ita rite factam esse constiterit ut in nullo uobis sacra contradicat auctoritas, teste conscientia nostra ualde gaudemus, et omnipotenti Deo gratias agimus. uerum quia  in huiusmodi causa non secundum arbitrium nostrum, sed per uiam et doctrinam orthodoxorum Patrum incedere cupimus, misimus ad uos hos legatos nostros harum litterarum portitores, ut causam undique diligenter inquirant; et, si eum quem uos elegisse dicitis, uita, moribus et scientia ad apicem tante dignitatis idoneum  et regulariter assignatum esse perspexerint, electionem uestram  nostra uice confirment: sin autem in eo aliquid contrarium et dignum reprehensione, quominus ad episcopale regimen peruenire debeat, inuenerint; amoto illo, talem studeatis eligere personam que tanto honori et officio congruat, et quam nostra per eosdem legatos representata auctoritas approbare et confirmare debeat. Illud enim scitote, quod si legalem et canonicam electionem uos fecisse cognouerimus, omnia uobis et Ecclesie uestre, que apostolica debet et ualet auctoritas, cum omni caritate presidia exhibebimus: et si quis aliter ad sedem illam aspirare presumpserit, procul dubio non solum contra eum, sed etiam contra omnes fautores suos gladium  sancti Petri, et apostolice animaduersionis iaculum districtc uibratum et emissum sentiet.

Data Rome decimo quinto Kalendas Octobris, indictione prima.



EPISTOLA uI. AD SUFFRAGANEOS ECCLESIAE AQUILEIENSIS. 


Monet eos diligenter curent ut electio episcopi Aquileiensis, propter quam legatos mittit, canonice fiat; schismaticis autem canonice electioni annitentibus misericordiam pollicetur: si uero contra nitantur, aut si quis illam sedem occupet, graues minatur penas.

GREGORIUS episcopus, seruus seruorum Dei, omnibus episcopis Aquileiensis Ecclesie suffraganeis, his qui se uere fratres exhibuerunt [exhibent], salutem  et apostolicam benedictionem; illis uero qui non solum a caritate fraternitatis, sed ab unitate etiam Ecclesie schismatica prauitate discesserunt, debite sollicitudinis exhortationem.

Clerus et populus Aquileiensis Ecclesie, legatis ad nos litterisque directis, nuntiauerunt nobis, defuncto nuper Sichardo episcopo suo, se archidiaconum eiusdem Ecclesie in locum illius regiminis elegisse, postulantes ut et nos electioni eorum nostre auctoritatis assensum confirmationemque adhiberemus. uerum, quia rem tantopere perspiciendam adhuc incognitam in prima auditione tam subito approbare tutum non fuit, misimus illuc legatos nostros, ut causam et ordinem electionis subtili exploratione perquirant, et quidquid inde aut confirmandum aut  reprobandum est, diligenti circumspectione [addendum forte nobis notum] faciant. Monemus igitur et uos, quorum quidem multum interest, ut in hac re uestre sollicitudinis studium adhibeatis; quatenus, auxiliante Deo, talis sit qui in culmine tante dignitatis presidere debeat, ut uobis, qui ei manus imponere debetis, non tristitie aut periculo, sed gaudio et honori, et commisse sibi plebi saluti esse ualeat. uobis autem, qui, nescio an timore aut qua occasione seducti, manus et linguas uestras nouo et inaudito schismate polluistis, et ob hoc in laqueum anathematis incidistis, seorsum dicimus quoniam, si in prefata Aquileiensi Ecclesia aliquis dignus et idoneus in episcopum uobis sincera uoluntate annitentibus  electus fuerit, cum consilio illius et eorum fratrum qui in sinu sancte matris Ecclesie firmiter perstiterunt, quantam sub obtentu diuine gratie potuerimus misericordiam uobis exhibere, et erratus uestri pondus, quantum, Deo solatiante, audere et posse dabitur, portare parati sumus. Sin autem uos contra hoc niti, et impedimenti obiectiones querere et inuenire cognouerimus, in eam autem partem consentire ut contra diuinam et canonicam auctoritatem quispiam sibi sedis illius occupationem presumat, procul dubio et ille dignam sue iniquitatis mercedem inueniet, et de uobis sancta et apostolica sedes, quanto prouocata grauius, tanto culparum rationes exiget districtius, iudicabit acerbius.

 Data Rome decimo quinto Kalendas Octobris, indictione prima.



EPISTOLA uII. AD UDONEM TREuIRENSEM ET SUFFRAGANEOS. 


Significat sollicitudinem suam de regni Teutonicorum perturbatione sedanda: qua de re ad omnes principes litteras misisse, ut tanto malo opem ferant: que cum an ad eos peruenerint nesciat, iterum exemplaria mittit una cum sacramento Henrici regis, qui, eo contempto, suos legatos capi permiserit. Hortatur eos ad ecclesiasticam libertatem, et ad communem salutem defendendam.

GREGORIUS episcopus, seruus seruorum Dei, UDONI Treuirensi archiepiscopo, et eius episcopis suffraganeis, salutem et apostolicam benedictionem.

 De motu et perturbatione regni Teutonicorum quantam sollicitudinem quantamque iam per longum tempus anxietatem sustinuerimus, ille pre omnibus nouit qui omnium secretorum cognitor est et inspector uerus. Cui, etiam si tales exaudire dignatur, multas supplicationes fecimus, et faciemus, commonitis et exoratis multis fratribus et religiosis congregationibus ad studium earumdem supplicationum, ut misereretur gentis illius, nec sineret eam in propria armari uiscera, et ad ruinam domestice fortitudinis in bello confligere, sed totius discordie causas sua potenti uirtute compesceret, et sua moderatione sine funesto et luctuoso fine componeret. Litteras quoque iam ante tres menses et eo amplius illuc direximus, uidelicet legatis nostris  Bernardo diacono nostro, et item Bernardo religioso Massiliensi abbati, quem captum esse audiuimus, nec non et uniuersis principibus terre tam ecclesiasticis quam secularibus personis, in quibus quod nobis ad euitandam cedem, incendia, et alia bellorum pericula, optimum et in tanti negotii diffinitione iustissimum uidebatur, eos consulendo et hortando cum omni studio exsequi admonuimus; et ut fortius insisterent apostolica auctoritate iniunximus. uerum, quia nobis non satis compertum est utrum ad uos peruenerint ille littere aut, si perlate sint, ne forte de earum ueritate aliquid dubitetis, easdem uobis de nostris exemplaribus rescriptas mittere curauimus, admonentes uos et per  ueram obedientiam precipientes, modis omnibus operam detis ut causa secundum sententiam earum litterarum pertractata finem habeat et accipiat. Misimus etiam uobis sacramentum quod rex Henricus nobis per fideles suos quosdam fecit, data quidem propria manu sua in manum abbatis Cluniacensis, ut, perlecto eo, cognoscatis quam recte quamque honeste pro suo nomine se erga nos habuerit: quippe a cuius fidelibus legati nostri postea capti sunt, uidelicet Gerardus [Bernardus] Ostiensis episcopus in Longobardia, Bernardus abbas Massiliensis in terra Teutonica; unde eum nichil adhuc dignum fecisse cognouimus. Quanquam nos nunquam eum in aliqua causa, Deo prouidente, hac occasione contrauenire, iustitiam circumuenire aut  grauare uelimus, sicut etiam post ceptum negotium nunquam apud nos aut precibus aut aliqua ostentatione amicitiarum uel inimicitiarum obtinere potuit, ut quidquam pro eo preter quod iustum uideretur dicere uel censere uellemus. Atque in ea re, quoad uixerimus, incunctanter, Deo adiuuante, persistere nullo periculo uite uel mortis deterrebimur. Agite ergo, dilectissimi fratres, ut appareat quantum libertatem Ecclesie et communem salutem omnium diligatis: scientes quoniam, si causa neglecta fuerit, et ad grauiorem  exacerbationem uenerit, non solum genti uestre et regno Teutonicorum, sed quoad fines Christianitatis sunt, damna, pericula, confusionem, et inestimabiles miseriarum  causas pariet.

Data Rome secundo Kalendas Octobris, indictione prima.



EPISTOLA uIII. AD RICHERIUM, RICHARDUM, ET EORUM SUFFRAGANEOS. 


Aurelianensis episcopi multa scelera perstringens, precipit eis ut ad examen illius actionum conuenientes, eum ad respondendum litteris conuocent: qui si uel uenire noluerit, uel de obiectis non se purgauerit, depositum et priuatum illum declarent, quam sententiam iubet promulgari, et in eius locum Saxonem [Sanzonem de quo ep. 14] quemdam subrogari.

GREGORIUS episcopus, seruus seruorum Dei, RICHERIO Senonensi archiepiscopo, et RICHARDO Biturigensi  [Bituricensi et sic semper], eorumque suffraganeis, salutem et apostolicam benedictionem.

Sicut quorumdam uestrum nouit fraternitas, multis iam clamoribus multisque litteris elaborauimus ut Aurelianensis Ecclesia ad pristinum sue nobilitatis statum reuocaretur: sed peccatis, ut credimus, populi promerentibus, ita pseudepiscoporum ibidem occupatio preualuit, quod adhuc omnino spinas confusionis sue exstirpare non potuimus. Quanta enim inobedienta Rainerius dictus eorum episcopus contra auctoritatem sedis apostolice se armauerit, et in quantam confusionem quantumque detrimentum Ecclesiam illam perduxerit, licet uos scire non dubitamus, quosdam tamen excessuum suorum religioni uestre nominatim dicere  procurauimus. Dicitur siquidem legitimam etatem non habens contra decreta sanctorum Patrum sine idonea cleri et populi electione ecclesiam inuasisse. Dicitur etiam huic iniquitati illud addidisse, ut in promotione clericorum archidiaconatus et abbatias per negotiationem uendendo, nullam honestatem nullumque Dei timorem seruauerit. Super hoc etiam bis et ter fraterna caritate a nobis uocatus, non solum ad nos uenire neglexit, sed etiam aliquem qui eum de obiectis legitime excusaret mittere contempsit, et a nobis interdictus, quinimo a communione corporis et sanguinis Domini separatus, officium episcopale celebrare non timuit. Benedictum etiam deferentem litteras nostras in captione suorum ad contemptum apostolice sedis  diu affici permisit. Quapropter iniquitatem eius deinceps non ferentes, apostolica auctoritate uobis precipimus ut, ad examinationem actuum suorum, in locum quem magis aptum probaueritis conueniatis, ad quem prius litteris uestris eum conuocetis, ibique, de supradictis uobis respondeat, et, si potest, se innocentem reddat. Quod si forte, in superbia sua permanens, infra quadraginta dies admonitionis uenire contempserit, aut ueniens de omnibus supradictis canonice se non expurgauerit, iudicio sancti Spiritus et auctoritate apostolica sententiam damnationis et depositionis sine omni spe restitutionis in eum promulgamus. Quam uos sicut decet, sequentes, per aures circumstantis populi  diffundite, et Saxonem ipsum, de quo uos mihi scripsistis, qui beati Petri consilium et nostrum expetiit, in loco illius depositi secundum Deum subrogate.

Data Rome secundo Nonas Octobris, indictione prima.



EPISTOLA IX. AD RAINERIUM EPISCOPUM AURELIANENSEM. 


Precipit ut intra L dies ad locum quem Senonenses et alii episcopi, quibus id commisit, probauerint, conueniat de obiectis criminibus se purgaturus. Quod si parere neglexerit, uel se non purgauerit, damnationis sententiam sine spe restitutionis in eum promulgat.

GREGORIUS episcopus, seruus seruorum Dei, RAINERIO  dicto Aurelianensi episcopo.

Licet non alias nisi damnationis litteras ab apostolica sede iam ex longo tempore inobedientia tua promeruerit, nos tamen, ex radice infructuose mentis tue aliquid boni in uanum excutere tentantes, hanc nostram tibi curauimus mittere legationem, uidelicet ut in presentia confratrum nostrorum Richerii Senonensis archiepiscopi, et Richardi Biturigensis, nec non suffraganeorum suorum, et aliorum religiosorum qui Deum timeant, responsurus de obiectis uenias. Quibus litteras nostras misimus, ut ipsi in eo loco quem magis habilem et aptum probauerint, conueniant, et causam tuam diligenter perquirant. Terminum autem examinandi huius negotii infra quadraginta dies post receptionem litterarum  nostrarum prefigimus. Et, quia de obiiciendis tibi cautum te atque prouidum reddere uolumus, ea tibi ante pertractationem negotii insinuamus. Diceris siquidem legitimam etatem non habens, contra decreta sanctorum Patrum, sine idonea cleri et populi electione te eis iniecisse. Diceris enim huic iniquitati illud addidisse, ut in promotiones clericorum, archidiaconatus et abbatias per negotiationem uendendo, nullam honestatem nullumque Dei timorem seruaueris. Super hoc etiam, ut nobis uidetur, bis et ter fraterna caritate a nobis uocatus, non solum ad nos non uenisti, sed etiam aliquem qui te de obiectis iuste excusaret mittere contempsisti. Suspensus etiam ab episcopali officio, et a communione corporis et sanguinis Domini, publicas missas celebrare  non timuisti. Clericum etiam deferentem litteras nostras diu in captione tuorum ad contemptum apostolice sedis diu affici permisisti. Quapropter, si cognoscis te super his omnibus inculpabilem, ad conuentum confratrum nostrorum adire atque respondere nulla ratione pretermittas. Quod si in superbia tua permanens aut illuc uenire contempseris, aut ueniens de his omnibus canonice te non expurgaueris, iudicio sancti Spiritus, et auctoritate apostolice sedis, sententiam damnationis sine omni ipse restitutionis in te promulgamus.

Data Rome secundo Nonas Octobris, indictione I.



EPISTOLA X. AD REGEM DANIAE. 


Commendans eius patris defuncti obseruantiam erga Romanam Ecclesiam, hortatur ut orationibus et eleemosynis illi suffragetur, atque eius in Romanam Ecclesiam obsequium imitetur, et in regni administratione, precipue in tuenda Ecclesia, cupit ut legatos ad se mittat.

GREGORIUS episcopus, seruus seruorum Dei, regi Danorum salutem et apostolicam benedictionem.

Sancta et uniuersalis mater nostra, Romana Ecclesia scilicet, quanta dilectionis et amoris instantia erga patris tui curam et honoris tui sollicitudinem inuigilauerit, te plene nosse, nec tui memoria excidisse dubitamus, uidelicet cum ipse reminisci poteris quam puram semper, et in omnibus seruitutis et debite obedientie reuerentiam circa beatri Petri  apostoli honorem exhibuerit. Suis namque temporibus, ut apostolica testatur Ecclesia, tam deuotum, tam fidum, tamque unicum in amoris sui studio fuisse filium nouimus, ut pene in regibus nullus inueniretur secundus, et ni diabolico instinctu incentiuas uitiorum illecebras imitans corporis sui frena laxasset, inter optime Deo placentes reges illum celicas sedes inhabitare nequaquam dubitaremus. Sed quoniam credimus, apostolis quibus fidelis exstitit opitulantibus, Domini illum misericordia et gratuita pietate lamenta penitentie ante uite sue finem contrito corde arripuisse, ueniam posse consequi non dubitamus, imo sui memores in orationibus nostris sibi concedi caritatis affectu rogamus, et te, ut optimum decet filium, ei succurrere largis  eleemosynarum subsidiis et Ecclesiarum orationibus hortamur. Decet enim ut qui te sui corporalis et secularis regni seu honoris heredem ut bonus pater reliquit, spiritualibus auxiliis, prout esse poterit, non uideatur fraudari; quatenus res, que tibi decus paterni ministrant regni, manibus pauperum delate, in celo patri conferant auxilium requiei. Nunc uero, fili carissime, apostolica te inuitatione monemus ut patris tui fidem et dilectionem, quam erga apostolicam gessit Ecclesiam, corde prospicias, fide intendas, mente aduertas, et sic te filium beati Petri apostoli exhibeas, quatenus sereno te uultu conspiciens in hereditatem superni regni, in locum pie retributionis, ut dignam sobolem introducat. Si uero te deuotum prospexerit, profecto uocem pii sui magistri  assumens, dicet: uolo ut ubi ego sum et hic sit mecum . Sic enim a Domino potestatem accepisse credimus, ut quem ligaret, ligatus, et quem solueret, in celis esset solutus. Et idcirco iterum iterumque monemus ut te ita dignum acceptabilemque, prout fragilitas humana permiserit. Domino concedente, omni annisu perficere satagas, ut tam presentis quam etiam futuri regni sublimitatem obtinere ualeas. Quod si forte pater etiam tuus, diabolo suadente, aliqua incurrit anime detrimenta, celum potius, imo celi Dominum hortamur attendas quam terram, et contra ea tui creatoris inuincibilia arma corde quotidie puro exposcas; quatenus et profectu apostolici filii letemur, et tuis comparibus regibus incitamenta ualeas prebere uirtutum.  Monemus insuper, carissime, ut tibi commissi a Deo regni honorem omni industria, solertia peritiaque custodias. Sit uita tua digna, sapientia referta, iustitie et misericordie condimento saleque condita, ut de te uera sapientia, que Deus est, dicere queat: Per me rex iste regnat . Pauperum et pupillorum ac uiduarum adiutor indeficiens esto: sciens pro certo quoniam ex his operibus et condimentis amor tibi reconciliatur Dei. Audiuimus insuper, nec dubitamus, quod Dei Ecclesia, que mater et domina nostra est, sicut in multis aliis terrarum partibus, ita in uestris ab iniquis hominibus et diaboli membris comprimatur, et non ut decet tueatur et ueneretur. Ad cuius auxilium et  tuitionem in omnibus et super omnia te inuigilare uolumus, et paterne monemus; nam talibus non resistere, quid aliud est quam fidem negare? Quapropter monemus et obsecramus ut, posthabito omni humano odio, inuidia postposita, etiamsi incuberit morte, eam eruere, protegere, fouere, tueri, et ab insidiantium faucibus luporum eripere pro posse labores; sciens pro certo quod nullam orationem, nullumque gratius sacrificium in supremi Arbitri oculis poteris offerre. uotum insuper nostrum tale, Deo teste, est, quod sepe uelimus nuntios tuos uidere, per quos possemus tui salutem, anime uidelicet et corporis, plenius agnoscere, et te mutua uice, prout Deus concederet, apostolicis institutionibus excitare. Omnipotens Deus, a quo  bona cuncta procedunt, meritis beatissimorum apostolorum Petri et Pauli te, carissime fili, custodiat, et sua uirtute et pietate corroboret: quatenus sic in ipso temporalia administrare ualeas, ut post huius uite metam eterni regni gloriam obtinere merearis.

Data Rome octauo Idus Nouembris, indictione prima.



EPISTOLA XI. AD HUGONEM DIENSEM EPISCOPUM 


 Confirmat excommunicationem ac depositionem ab eo factam cuiusdam iuuenis in Carnotensi Ecclesia intrusi. Ad quam regendam cum abbas Sancte Euphemie a rege Francorum postularetur, precipit ut, uoluntate omnium diligenter perquisita, quidquid pro eius canonica electione, uel contra eam inuenerit, per litteras sibi significet.

GREGORIUS episcopus, seruus seruorum Dei, HUGONI Diensi episcopo salutem et apostolicam benedictionem.

Quid de negotio Carnotensis Ecclesie actum sit, tua relatione, remota omni ambiguitate, sicut oportuerat, cognouisse uellemus. Peruenit enim ad aures nostras te excommunicasse et irrecuperabiliter deposuisse quemdam iuuenem illuc indigne appositum pro episcopo: quod quidem, si ita est, nobis multum placet, et presenti auctoritate confirmamus. Ceterum fraternitati tue notum esse uolumus Philippum regem Francorum iterata postulationum missione ad nos direxisse pro Roberto abbate monasterii  sancte Euphemie de Calabria, qui et hoc in anno, cum in Longobardia eramus, per nos transiuit in Franciam, ut eum ad regimen Carnotensis Eclesie episcopum probaremus ordinaremus. Reuersus est etiam ille idem Robertus abbas ad nos, dicens se donum episcopatus offerente rege refutasse, nec quidquam inde sine nostro consilio facere uoluisse uel facturum esse: ueneruntque cum eo duo clerici prefate Ecclesie referentes nobis, et multum affirmantes, pene omnium qui de eadem Ecclesia sunt maiorum et meliorum uoluntates in hunc conuenisse; non tamen aliquam de eo electionem factam esse. uerum quia, sanctorum Parum statuta sequi et obseruare cupientes, nichil  de eo aut de promotione eius sine electione Ecclesie nobis probandum esse iudicauimus, nec idipsum quod isti nobis de uoluntate absentium referebant satis constabat, prudentiam tuam admonemus ut ecclesiam illam aut per te, aut per fidelem et probatam tibi personam, uisitare studeas, et uoluntatem omnium tam maiorum quam minorum super hac re diligenti inquisitione cognoscas. Quod si causam ex omni parte diuina miseratione et dispensatione ita coaptare posse uideris, ut illorum in hunc, quem supra diximus, abbatem uoluntas libera, consideratio prudens, electio canonica, et sanctorum Patrum regulis consonans dignoscatur, quam citissime nobis certa litterarum tuarum significatione indicare procures: ut que ad effectum huius dispensationis  necessaria sunt, Deo auctore, exsequi et implere possimus. Sin autem aliter aliquid inueneris, quod et causa potior et ratio probabilior administret, itidem nobis notificare non differas: quatenus in quo oporteat nobis et ecclesie prouidere, ac salubriter, Deo adiuuante, quod officii nostri est impendere ualeamus [Datum Rome indict. I].



EPISTOLA XII. AD MICHAELEM REGEM SCLAuORUM. 


Ut alios nuntios mittat, per quos, causa inter Spalatanum et Ragusanum episcopos diligenter cognita, eius petioni satisfacere possit.

GREGORIUS episcopus, seruus seruorum Dei, MICHAELI Sclauorum regi salutem et apostolicam  benedictionem.

Cognoscat debite tue deuotionis circa sedem apostolicam reuerentia, Petrum apud uos dictum nostrum legatum adhuc ad nostram non aduenisse presentiam, suas tamen misisse litteras, que ita uestris dissonantes existunt, quod uestram causam, seu Ragusane Ecclesie, penitus finire nequiuimus. Quapropter Petrum Antibarensem episcopum atque Ragusanum, siue alios idoneos nuntios, ad nos mittere opportet, per quos de lite que inter Spalatanum archiepiscopum ac Ragusanum [Ragusinum et sic semper], iustitia possit inquiri, ac canonice diffiniri, tuique regni honor a nobis cognosci. Tunc uero, re cognita, tue petitioni iuste satisfacere, secundum quod cupimus, ualebimus, ac in dono  uexilli, et in concessione pallii, quasi carissimum beati Petri filium, dictante rectitudine audiemus.

Data Rome quinto Idus Ianuarii, indictione prima.



EPISTOLA XIII. AD GUIBERTUM RAuENNATEM ARCHIEPISCOPUM, ETC. 


Temeritatem eorum in offendenda sancta Romana Ecclesia incusans, saluti ipsorum consulens, ad synodum eos uocat, promittens eos securos fore, seque iustitie rigorem temperaturum.

GREGORIUS episcopus, seruus seruorum Dei, GUIBERTO Rauennati archiepiscopo, omnibusque suffraganeis eius et uniuersis episcopis et abbatibus in marchia Firmana et Camerina, et in Pentapoli et Aemilie et Longobardie partibus constitutis.

Salutem uobis cum apostolica benedictione libenter  mitteremus, si uestre temeritati sanctorum Patrum auctoritas non obstitisset. Quam grauiter enim ultra quam Christianos oporteret beatum Petrum apostolum eiusque sanctam Romanam Ecclesiam, uestram utique omnium fidelium matrem, offensam atque commotam reddidistis, Deus est testis, sanctorumque Patrum regula, uestraque conscientia. Sed, quoniam humanum est peccare, Deique peccantibus conuersis ueniam tribuere; ipsa que eiusdem Dei et Domini sanguine fundata est Ecclesia ad gremium suum redire uos adhuc ut mater exspectat: nequaquam in uestra grassari desiderat nece, imo uestre cupit saluti occurrere. Quapropter moti tam uestra quam omnis gregis  Christi nobis commissi salute, ex omnipotentis Dei parte et Romane Ecclesie, uniuersalis uidelicet matris, apostolica auctoritate monemus et inuitamus uos ut ad synodum, quam, Deo auctore, in proxima uenture Quadragesime prima hebdomada celebraturi sumus, conueniatis: scientes uos securos fore ab omni lesione uite et membrorum, rerumque uestrarum, et ab omni seculari iniuria, eorum scilicet quos constringere poterimus. Sciatis etiam quod apud nos nullius unquam odium aut preces seu turpis iactantia locum obtinere poterit, quo contra uos in aliquo iniustitiam exercere possit; imo rigorem iustitie  temperantes, indulgere uobis quantum sine detrimento animarum uestrarum et nostro periculo poterimus parati sumus.  Desideramus enim potius, Deo teste, uestre saluti et populi uobis crediti consulere, quam nostro seculari commodo in aliquo prouidere.

Data Rome quinto Kalendas Februarii, indictione prima.



EPISTOLA XIu. AD AURELIANENSES. 


Ut Sanzoni, qui, confutatis omnibus sibi ab emulis obiectis criminibus coram episcopis delegatis, dignum se Aurelianensi episcopatu, ad quem electus fuerat, demonstrauit, omnem honorem ac reuerentiam exhibeant, donec diffinitiuam sententiam, adhuc suspensam, declaret.

GREGORIUS episcopus, seruus seruorum Dei, clero  et populo Aurelianensis Ecclesie salutem et apostolicam benedictionem.

Litteras a uobis delatas apostolicam sedem accepisse non ignorare uos credimus, quibus electio episcopalis facta in Sanzone Ecclesie uestre clerico intimabatur: quibus quoniam honestatem eius iampridem agnouimus, fidem accommodare assensumque prebere parati sumus. Sed quonam instinctu quoue actu nescimus inopinate littere nichil priorum sensus habentes, imo contraria sentientes, ad nostram presentiam delate sunt, nostram diffinitiuam sententiam, ne facere aliquid super hoc negotio precipitanter et inordinate uideremur, quoadusque nobis aut nuntium seu litteras uestras mittatis, per quas omnia eiusdem negotii acta plenius cognoscamus,  suspendere dignum duximus. Tamen unum uos scire uolumus, quod clericos illos, qui a uobis litteras nobis detulerant, quique Sanzoni contraria sentiebant, una cum prenominato Sanzone coram episcoporum nostrorum presentia diligenter perscrutari fecimus: quatenus, utriusque partis ueritate precognita, quid improbandum abigeremus, quidue approbandum laudassemus. Tandem pene omnia que sui emuli sibi obiecerant Sanzo ipse confutans, sibi magis fauere iustitiam nobis dignis assertionibus demonstrauit. uerum, quia nichil super hoc negotio aliisque suis causis absque nostro apostolico consensu consilioue agere cupit, imo se suaque omnia sub tutela sedis apostolice constituit, quantum sibi iuste subuenire, Deo concedente, possumus,  non denegamus. Interea apostolica mansuetudine tam uos quam ceteros ubicunque possessionem habet monemus, et auctoritate precipimus ut omnem honorem omnemque reuerentiam sibi exhibere non denegetis, ac eum cum omnibus que sua sunt tute et sine omni molestia seu inquietudine manere permittatis: scientes quod si aliter feceritis  ac ei honorem reuerentiamque subtraxeritis, et eum et que sua sunt quiete et secure manere minime permiseritis, ita in uos sicut in hostes nostros et apostolice sedis aduersarios uindictam et apostolice ultionis gladium exeremus. Nos uero cum predicto uiro Sanzone, Deo iuuante, tale consilium adinueniemus, quod honor uestre Ecclesie et utilitas in omnibus melius quam solito uigebit.

 Data Rome quinto [Iu] Kalendas Februarii, indictione prima.



EPISTOLA Xu. AD GERMANOS. 


Legatos apostolicos in synodo Romana pro concilianda pace in regno Teutonico fuisse designatos ait, quos impedire si quis presumat, eum excommunicat. Presentium portitorem hac de causa directum fuisse, ut cum archiepiscopo Treuirensi de loco et tempore conuentus statuat, quo legati apostolici securius ire possint.

GREGORIUS episcopus, seruus seruorum Dei, archiepiscopis, episcopis, clericis, ducibus, principibus, marchionibus, omnibusque maioribus et minoribus in Teutonico regno constitutis, exceptis  his qui canonica excommunicatione tenentur, salutem et apostolicam benedictionem [Si decretis R. E. obedierint].

Notum uobis fieri uolumus, fratres karissimi, quod in ea synodo quam nuper Rome celebrauimus, inter multa alia que de statu sancte [Romane] ecclesie, Deo cooperante, peregimus, de ruina et confusione nobilissimi regni uestri diligenter tractantes, hoc salutiferum et opportunum pro reparatione pacis uestre fore putauimus, ut religiosi legati apostolice sedis ad partes uestras dirigantur, qui archiepiscopos, episcopos, et religiosos clericos, nec non laicos ad id idoneos, in loco qui utrique parti habilis et congruus sit, conuenire commoneant, ut  aut pacem, Deo auxiliante, inter uos componant, aut cui parti iustitia faueat ueraciter addiscant. Nam in eadem synodo diffinitum est quod nos contra eam partem que pacem fastu superbie refutauerit, et cui iustitia non fauerit, omni conamine omnibusque modis potestate beati Petri insurgamus. Et quia nonnullos de regno uestro intelleximus magis iurgium et discordiam quam pacem diligere, ex parte omnipotentis Dei et beatorum apostolorum Petri et Pauli interdicimus ut nullus sit qui, aliquo ingenio aut studio seu uiolentia, impediat predictos uiros ad restaurandam regni uestri concordiam conuenire, aut conuenientes iustum et legalem huic discordie finem imponere. Ad reprimenda etiam mala ingenia et illicitos conatus, iudicio sancti Spiritus, et  auctoritate apostolice sedis anathematizauimus et anathematizamus quicunque siue rex, siue archiepiscopus, siue episcopus, siue dux, siue marchio, siue alicuius dignitatis uel ordinis persona sit, presumpserit aliquo modo hanc salutiferam constitutionem perturbare, uidelicet qui operam dederit ne predictus conuentus fiat, aut concordia tante perturbationis. Adiecimus etiam eidem anathemati, ut quicunque huius iniquitatis presumptor fuerit, non solum in anima, sed etiam in corpore, et in omnibus rebus suis uindictam omnipotentis Dei sentiat, et in omni congressione belli nullas uires nullumque in uita sua triumphum obtineat, sed duplici contritione prostratus semper uilescat et confundatur, ut sic saltem ad penitentiam redire addiscat. Presentium  uero portitorem ad hoc uobis dirigimus, ut una cum uenerabili fratre nostro Treuerensi archiepiscopo, qui Henrico fauet, et altero, qui utilis et religiosus ad hoc sit opus episcopus, ex parte Rodulphi locum et tempus predicti conuentus statuant; quatenus legati nostri, quos prefati sumus, securius et certius ad uos uenire, et que omnipotenti Deo placeant, ipso auxiliante, uobiscum ualeant perficere.

Data Rome septimo Idus Martii, indictione prima.



EPISTOLA XuI. AD UDONEM TREuIRENSEM. 


 Hortatur ut pro componenda in regno Teutonicorum pace laboret; et notificato pontificis de pace consilio ad se ueniat, ne legatos frustra et cum periculo mittat. Monet ut cui iustitia fauet, ipse quoque faueat, atque alios idem facere moneat.

GREGORIUS episcopus, seruus seruorum Dei, UDONI Treuirensi archiepiscopo, salutem et apostolicam benedictionem.

Quanta nobis sollicitudo quantaque tristitia sit de perturbatione imo de dissidio regni uestri olim clarissimi et potentissimi, in communibus litteris quas hoc in anno ad uos misimus satis uobis declaratum esse putamus. uerum quia res de die in diem perniciosius implicari uidetur, nobis quoque cura cum nimia anxietate altius in mente figitur. Proinde quidquid nobis super hac re ad presens melius uisum est, quod nostra prouidentia uel auctoritate interuenire  potuisset, maturare curauimus: quod tua fraternitas litteris, quibus id singulariter scriptum est, plenius cognoscet. Rogamus igitur et admonemus prudentiam tuam, in qua multum confidimus, ut secundum tenorem earumdem litterarum sine omni dilatione de causa hac te intromittas, et omnibus tam minoribus quam maioribus, quoad potes, quid a nobis deliberatum, et qualiter tibi iniunctum sit, notum facias: ut, miserante Deo, et adiuuantibus his qui Dominum diligunt, tam feralis discordie furorem aut penitus compescere et  ad plenam pacem reducere possimus; aut, si illud peccatis impedientibus minime obuenire poterit, saltem nos in tanto fratrum nostrorum periculo culpam negligentie declinemus. Notificato autem  consilio et decreto nostro, et requisitis utrinque responsionibus, ut eam certitudinem et consensum inueniatis, ne in mittendis legatis nobis dubitandum non sit, ordinatis et confirmatis omnibus que ad prosequendum hoc negotium loco, tempore, uel ceteris conuenientiis necessaria sunt, uolumus ut tu et frater ille qui tecum huius rei mediator esse debuerit, confestim ad nos ueniatis: quatenus cognitis securitatibus, et que spes pacis esse debeat, legatos nostros tam sine periculo quam sine desperatione fructus laboris et fatigationis eorum uobiscum mittere ualeamus. Nec durum tibi sit, frater, subire quod imponimus; quoniam ex quo in Ecclesia locum sacerdotii et officium suscepisti, nichil Deo dignius aut anime tue salubrius fecisti, quam si in  hac re nequitiam diabolice fraudis elidere, et saluti tot millium hominum, opitulante Deo, consulere potueris: et si hoc fatigationi tue pro uoto non successerit, tibi tamen apud illum certa manet retributio, apud quem non infectum reputabitur omne bonum quod iusta et perseueranti uoluntate concipitur. Illud tamen a dilectione tua omnino nobis exhiberi uolumus, ut, etiamsi illum alium, quem huius rei mediatorem te habere supra diximus, socium itineris habere non possis, tu tamen ad nos uenire nullatenus pretermittas. Precipimus etiam tibi ex auctoritate B. Petri, ut cui iustitia fauet, tu omnino faueas, et hoc idem facere clericos et laicos quos poteris ex parte nostra commoneas. Treua etiam a uobis prouisa usque ad quindecim dies post conuentus  solutionem illesa seruetur. uolumus autem ut apud regem diligenter procures quatenus legati nostri qui in partibus illis sunt, Bernardus scilicet diaconus sancte Romane Ecclesie, et Bernardus Massiliensis abbas, si uoluerint, licenter et secure ad nos redire ualeant.

Data Rome septimo Idus Martii, indictione prima.



EPISTOLA XuII. 


Significat se, temperantiam potius quam rigorem canonum secutum, causas episcoporum Francie et Burgundie discussisse, et cum singulis mitius egisse; precipue uero cum Manasse Remensi archiepiscopo, cuius etiam iuramenti exemplar adiicit.

 GREGORIUS episcopus, seruus seruorum Dei.

Quia consuetudo sancte Romane Ecclesie, cui Deo auctore licet indigni deseruimus, est quedam tolerare, quedam etiam dissimulare, discretionis temperantiam potius quam rigorem canonum sequentes, causas episcoporum Francie atque Burgundie, qui suspensi seu damnati a legato nostro Hugone Diensi episcopo fuerant, non sine graui labore discussimus. Denique Manassem Remensem archiepiscopum, qui in multis accusatus fuerat, seseque a synodis, ad quas Hugo Diensis episcopus eum inuitauit, subtraxerat, quia sententia super eum data non Romane Ecclesie grauitate et solita mansuetudine uidebatur, in proprium gradum officium  que restituimus, ea quidem ratione ut supra corpus sancti Petri iuraret hoc modo:

»Ego Manasses Remensis archiepiscopus pro superbia non dimisi quod non uenerim ad synodum Augustodunensem, ad quam me Diensis episcopus uocauit. Si uocatus nuntio uel litteris apostolice sedis fuero, nullo malo ingenio et nulla fraude me subtraham, sed ueniens diffinitioni et iudicio huius Ecclesie fideliter obediam. Quod si domino pape Gregorio uel successori suo placuerit me de obiectis ante legatum suum respondere, idem per omnia faciam. Thesauros autem, ornamenta, et predia Remensis Ecclesie mihi commisse ad honorem ipsius Ecclesie fideliter tractabo, et ad resistendum iustitie ea non abalienabo.«

 Hugoni quoque Bisuntino archiepiscopo, quia littere quibus inuitabatur ad synodum a clericis suis retente et non sibi ostense fuerant, suspenso in eadem synodo episcopale officium reddidimus, hac conditione quod debeat se de obiectis coram legato nostro, si ei uisum fuerit, cum suffraganeis aut conuicinis episcopis expurgare. Richerio uero Senonensi archiepiscopo interdictum reddimus officium. Promisit enim in manu nostra quod, siue per se siue per nuntium suum, causam, pro qua ad synodum prefati legati nostri non uenit, coram eodem legato debeat exponere, et in negotiis ecclesiasticis pro posse suo consilium et auxilium fideliter et humiliter sibi impendere, eiusque animum placare. Gotefredus autem Carnotensis episcopus, quia non inuitatus et  absens iudicatus fuerat, episcopali officio a nobis restitutus est; hoc quidem tenore quod causa sua ante legatum nostrum debeat retractari atque diffiniri. Richardus Biturigensis archiepiscopus, quia irato animo, et non synodali iudicio, dimisit Ecclesiam suam, uirgam et annulum recepit, promittens se de obiectis coram legato nostro satisfacere. Rodulphus Turonensis archiepiscopus, quia legales accusatores non habuit, sacerdotali et episcopali officio restitutus est, etiam episcopis qui eum accusauerant, ab accusatione deficientibus, et quia causa sua ab antecessore nostro beate memorie Alexandro retractata et determinata fuerat, uidebatur quod non sine certa accusatione deberet retractari. Nobis tamen  uisum fuit quod legatus noster cum legato Diensis episcopi Turonis debeat proficisci, et conuocare omnes suffraganeos episcopos, nec non clerum et populum, et ex parte beati Petri illos commonere ut qualiter electus fuerit uel ordinatus ueraciter profiteatur: ut, si claruerit eum de obiectis innocentem esse, questio accusationis sue omnino deinceps sopiatur. Sin autem certissime, et unde dubitari non possit contra eum testimonium datum fuerit, canonica sententia feriatur.

Actum Rome septimo [uI] Idus Martii, indictione prima.



EPISTOLA XuIII. AD EPISCOPUM SPIRENSEM. 


Episcopale officium exercendi facultatem illi concedit, dum opportuno tempore de obiectis sibi criminibus satisfaciat, atque omnem uenalitatem ab Ecclesia Dei eiiciat, et in officio suo uigilans et studiosus appareat.

GREGORIUS episcopus, seruus seruorum Dei, HENRICO Spirensi episcopo salutem et apostolicam benedictionem.

Quia in susceptione Spirensis Ecclesie ueremur te contra decretum apostolice sedis uirgam de manu regis scienter ac temerarie suscepisse, episcopale officium hactenus te agere non concessimus. Quod si secundum legati tui uerba decretum nostrum ante  inuestituram pro certo non cognouisti, officium episcopale faciendi facultatem et licentiam tibi concedimus; eo tamen tenore ut opportuno tempore nobis uel legatis nostris de obiectis te satisfacturum representes. Et quia in Romanis conciliis, tam a nobis quam ab antecessoribus nostris, promulgatas constitutiones non, sicut decuit, te seruasse compeperimus, uidelicet ut omnem uenalitatem de ecclesia tua eiiceres, negligentie non parue fraternitatem tuam arguere possumus. Unde apostolica auctoritate interdicimus, eiectis illis qui in Ecclesia tua per pecuniam promoti sunt, ut neque archidiaconatus, neque archipresbyteratus, neque aliquid quod ad spiritualem curam uideatur pertinere, pretio dari permittas; sed secundum Domini preceptum dicentis:  Gratis accepistis, gratis date , te irreprehensibiliter habens, et clericos non caste uiuentes rigore pastorali corrigens, sicut olim negligens et desidiosus fuisti, ita deinceps in administratione suscepti officii uigilans et studiosus appareas: quatenus in fine uite tue omnipotentem Dominum clementem et misericordem operis tui rectitudo tibi faciat.

Data Rome decimo quarto Kalendas Aprilis, indictione I.



EPISTOLA XIX. AD GUILIELMUM REGEM ANGLORUM. 


 Legatum se mittere, ut diligenter et pie examinet an episcopus Rothomagensis pro sua egritudine pastorali moderamini preesse ualeat: si autem infirma ualetudo ita eum oppresserit, ut minus aptus tali muneri reperiatur, omnino alius canonice eligatur.

GREGORIUS episcopus, seruus seruorum Dei, GUILIELMO regi Anglorum salutem et apostolicam benedictionem.

Officii nostri cura exigit ut ecclesiis pastoribus uiduatis sollicite subuenire properemus. Quia uero inter reges, tum more honestatis qua nites, tum liberali prudentia qua muniris, te speciali dilectione amplectimur, dignum est ut Ecclesiis que sunt in regno diuina dispositione tibi commisso specialiter cauere studeamus. Unde Rothomagensi Ecclesie, quam dudum pastore destitutam, egritudine impediente, audiuimus, succurrere hoc modo disposuimus.  Hubertum sancte Romane Ecclesie subdiaconum, quem experimento nobis et tibi fidelem didicimus, liberali glorie tue, fili carissime, mittimus, qui cum uiris religiosis episcopis et abbatibus eiusdem etiam Ecclesie fratribus predictum archiepiscopum adeat, diligenti et pia consideratione examinet an pastorali moderamini preesse, ut oportet, ualeat. Si uero ualetudine corporali sic iudicent destitutum, ut amodo episcopali non sit aptus regimini, prius admonitionibus sibi persuadere non desistant, si oportuerit, etiam auctoritate apostolica, ut suo consensu ordinetur Ecclesia. At si ualetudo sic eum oppresserit, ut insensatum et officii sui obliuiosum reddiderit, non diiudicans quanti sibi et uniuerse patrie egritudo sit detrimenti, precipimus  auctoritate apostolica uirum tanto ponderi competentem, bene moratum et sapientem, uniuersorum consensu canonice eligi et in archiepiscopum promoueri.

Data Rome secundo Nonas Aprilis, indictione prima.



EPISTOLA XX. AD RAINERIUM AURELIANENSEM EPISCOPUM. 


Increpat quod patientia Romane Ecclesie abusus, scelus sceleri addendo, cuncta pene Ecclesie sue ornamenta dilapidauerit: quamobrem illi precipit ut omnibus restitutis, ad synodum in suis partibus celebrandam conueniat, et legatis de omnibus que illi obiecta fuerunt rationem reddat.

GREGORIUS episcopus, seruus seruorum Dei, RAINERIO Aurelianensi.

 Quanta in Deum et tui ordinis salutem commiseris, si sane mentis te uelles ostendere, a tui memoria excidisse peiora operando nequaquam monstrares. Decuerat te summopere meditari quantam erga te patientiam Romana ostendit Ecclesia, que dum ultra quam oportuit est miserta, ipsius misericordia quodammodo uersa est tuo opere in culpam. Qua quidem sic nimium impudens abuteris, ut cogas nos tuis agitatos stimulis in te districte equitatis censura insurgere. Inter cetera namque que olim peruersa mente egisti, ut uulnus uulneri infligeres, sicut nobis insinuatum est, pene cuncta Ecclesie tibi commisse ornamenta, pallia uidelicet, calices, thuribula, planetas, et cetera sacrata Deo,  non ad utilitatem Dei et prefate Ecclesie, non in adiutorium pauperum et captiuorum, sed ad libitum tuum et inanem gloriam atque superbiam distraxisti. Quod quidem quantum nos contristat aduertere poteris. Nunc itaque apostolica tibi auctoritate precipimus ut, omni excusatione semota, quidquid abstulisti iuste restituas, et, restitutis omnibus ad synodum que uestris in partibus celebranda erit conuenias; ibique coram legatis nostris, uidelicet Hugone Diensi, et Hugone abbate Cluniacensi, nec non et Rogerio subdiacono nostro, de his et aliis que tibi intentantur rationem canonice exponas. Quod si forte de omnibus que tibi obiecta fuerint canonice te non expurgaueris, ac ablata secundum nostram iussionem non reddideris,  iudicio sancti Spiritus et auctoritate apostolica sententiam anathematis et depositionis sine omni spe recuperationis in te promulgabimus.

Data Rome octauo Kalendas Maii, indictione I.



EPISTOLA XXI. AD HUGONEM ABBATEM CLUNIACENSEM. 


Ut legato, quem ad regem Hispanie mittit, auxilium prebeat. De Berengario sententiam suam fratres quos cum legato mittit nuntiaturos scribit. Tribulationes suas exponit, pro quibus misericordiam Domini implorari petit.

GREGORIUS episcopus, seruus seruorum Dei, HUGONI Cluniacensi abbati, salutem et apostolicam benedictionem.

Diuersarum gentium concursione, et multorum  negotiorum fatigatus meditatione, ei parum scribo quem multum diligo. Abbatem itaque, sicut rex Hispanie rogauit et uos consilium dedistis, Deo auctore, episcopum consecrauimus; et ad eumdem regem sacerdotem cardinalem Richardum, uicem nostram illi committentes, in Hispaniam dirigimus, cui ut prebeas auxilium et idoneum socium fraternitatem tuam rogamus. De Berengario, unde nobis scripsistis, quid nobis uideatur, uel quid disposuerimus, fratres quos tibi remittimus cum predicto cardinali nostro nuntiabunt. uos autem certa fide, imo et oratione, Dei omnipotentis misericordiam implorate, ut mentes nostras secundum suam uoluntatem dirigat, et in magna tempestate nos gubernans  ad portum sue pietatis perducat. Tot enim angustiis premimur, tantisque laboribus fatigamur, ut ii qui nobiscum sunt non solum pati nequeant, sed nec etiam uidere possint. Et licet celestis tuba clamet, unde quisque secundum suum laborem mercedem recipiet , et bonus rex manifestet: Secundum multitudinem dolorum meorum in corde meo, consolationes tue, Domine, letificauerunt animam meam ; tamen frequenter hec uita nobis est tedio, et mors carnis desiderio. Sed cum pauper iehsu ille pius consolator, uerus Deus et uerus homo, manum porrigit, ualde tristem et afflictum letificat; dum uero memet dimittit, nimis me conturbat: in me quippe semper morior, sed in eo, interdum uiuo, et cum uiribus omnino deficio.  Ad illum gemens clamo: Si Moysi et Petro tantum pondus imponeres, credo quia illos grauaret. Quid ergo de me, qui nichil ad eorum comparationem ualeo, fiet? Restat ergo ut aut tu ipse cum tuo Petro pontificatum regas, aut me succumbere. et eumdem pontificatum confundi cernas. Tunc ad illud recurro: Miserere mei, Domine, quia infirmus sum . Et illud: Tanquam prodigium factus sum multis: et tu adiutor fortis . Nec illud obliuiscor: Potens est enim Deus de lapidibus istis suscitare filios Abrahe . Omnipotens Deus, qui per sanctum officium quod committit peccatori mira pietate peccatores iustificat, potestate beati Petri mihi ualde indigno commissa te tibique omnes fratres creditos a cunctis peccatis absoluat, et  ad sinum Abrahe patriarche nostri letos perducat.

Data Rome Nonis Maii, indictione prima.



EPISTOLA XXII. AD HUBERTUM ET TEUZONEM. 


Monet ut cum suffraganeis, abbatibus et clericis Dolensis ecclesie adsint una cum Diensi episcopo et abbate Cluniacensi, quibus controuersia inter Euetium et alium quemdam de archiepiscopatu commissa est, ac curent, ut Anglorum rex eo legatum suum mittat, quo huiusmodi causa terminetur.

 GREGORIUS episcopus, seruus seruorum Dei, HUBERTO subdiacono et TEUZONI monacho salutem et apostolicam benedictionem.

Peruenit ad nos frater noster Euetius [Euerius] Dolensis archiepiscopus, exhibens se pro discutienda controuersia que de introitu eius in episcopatum orta est, proclamante illo de expulsione sua quasi iniusta, qui ante ordinationem huius eamdem sedem quamlibet peruerso, ut dicitur, accessu ceperat, et nefaria conuersatione tenuerat. Ad quam exhibitionem se uocatum aiebat a confratre nostro Hugone Diensi episcopo: quod et ipse qui tunc presens aderat fatebatur: ac propterea se recusasse redire uobiscum, aut in aliquam partem uertere, donec ab ore nostro quid sibi agendum foret, quoue se exhibendum  intelligeret. uerum quia Diensis episcopus, ut diximus, presens aderat, commisimus sibi negotium istud, ut in concilio quo causam Remensis archiepiscopi et aliorum episcoporum Francie, adiuncto sibi abbate Cluniacensi, tractaturus est, etiam hoc regulariter diffinire procuret. Quapropter admonemus et uos ut ibidem aut alter uestrum, aut ambo, fieri possit, adsitis, et episcopos ac religiosos abbates illius parochie, nec non clericos et laicos eiusdem Ecclesie, qui utramlibet partem aut accusare aut defendere idonei uideantur, adesse commoneatis. Procurantes etiam ut Anglorum rex ex sua parte legatum illuc dirigat tam prudentem quam religiosam personam; quatenus causa ista, sublato fauore partium omnique personali acceptione, ad effectum iuste  diffinitionis, Deo disponente, perueniat: et quod ibi inde statutum ac diffinitum fuerit, ita ab omnibus consona uoce sententiaque firmetur, ut calumniose proclamationis improbitas, et reiterande questionis omnis undique occasio omnisque penitus licentia decidatur.

Data Lateranis undecimo Kalendas Iunii, indictione prima.



EPISTOLA XXIII. AD GAUSFREDUM ET ALTERUM GAUSFREDUM COMITES. 


Ut omnes episcopos et abbates Britannie, et clericos et laicos Dolensis Ecclesie scientia prestantes conuenire faciant concilio celebrando; in quo inter cetera diffinienda est causa inter Euetium ordinatum archiepiscopum et quemdam alium qui se de eo iniuste expulsum querebatur.

GREGORIUS episcopus, seruus seruorum Dei, Oeli GAUSFREDO [Gaufredo] Rhedonensi, item GAUSFREDO filio Eudonis, nobilibus comitibus Britannie, salutem et apostolicam benedictionem.

Non ignorare uos credimus quantam molestiam quantamque perturbationem sustineat Dolensis Ecclesia, et confrater noster Euetius [Euerius]  archiepiscopus, quem ibi ordinauimus, ab illo qui prius sedem occupans, ac remordente eum conscientia sua, ut dicitur, exspoliatam deserens, nunc iniuste se expulsum conqueritur. Qua de re cum prefatus archiepiscopus suam nobis exhiberet presentiam; quoniam absente illo qui super eum conqueritur causam discutere nulla ratione potuimus, totum hoc negotium confratri nostro Hugoni Diensi episcopo, cui uicem nostram dedimus, committere necessarium duximus, ut eo tempore et loco illud diligenti inquisitione pertractare ac diffinire studeat, ubi qui in hac causa utrinque necessarii sint conuenire et interesse ualeant. Statuimus enim prefatum confratrem et uicarium  nostrum celebrare concilium propter multa et magna negotia que in regno Francorum emersa apostolice auctoritatis examinatione atque iudicio indigent: ubi et hoc negotium, Deo auxiliante, diffiniri uolumus atque censemus. Quapropter multum rogamus et admonemus excellentiam uestram, ut huic cause quantum potestis operam detis, et episcopos nec non religiosos abbates terre illius, clericos quoque et laicos eiusdem Ecclesie, qui idonei tam scientia quam religione uideantur, ad prefatum concilium, iuxta quod uobis significatum fuerit, conueniatis; quatenus, opitulante diuina clementia, per sinceram explorationem in hac causa Dei quidquid iustitia et populi requirat salus euidenter appareat, et decisa penitus hac lite et querimonia, diu et nimium  indigne lacerata, quam prefati sumus Dolensis Ecclesia per misericordiam Dei uestro studio uestraque iuuante et procurante potentia, receptis bonis suis, pacem etiam et tranquillitatem recipere, et in statu sue incolumitatis uenire et permanere ualeat.

Data Lateranis [Laurenti XI Kal. Maii] undecimo Kalendas Iunii, indictione prima.



LIBER SEXTUS REGISTRI. Anno Dominice Incarnationis millesimo septuagesimo octauo, indictione secunda.



EPISTOLA PRIMA. AD GERMANOS. 


 Monet ne faueant neue communicent iis qui contra interdictum apostolice sedis impedire conantur conuentum episcoporum et laicorum habendum coram legatis apostolicis de iure Henrici et Rodulphi in Teutonicorum regno. Interim eos certiores facit se nullo modo iniuste parti fauturum.

 GREGORIUS episcopus, seruus seruorum Dei, omnibus clericis et laicis in regno Teutonico constitutis, qui excommunicationis uinculo non tenentur, salutem et apostolicam benedictionem.

Que et quanta cura nobis fuerit et est, ut pestilentia et clades et desolatio a uestro regno auferatur, et pax, honestas et solitum decus uobis reddatur, in synodo que hoc anno in Quadragesima Rome celebrata fuit declarauimus. Iudicio enim sancti Spiritus decreuimus et precipimus, ut in regno uestro conuentus omnium episcoporum, et eorum laicorum qui Deum timent et inter uos pacem desiderant, fieret; et coram nostris legatis decerneretur  si Henrico uel Rodulpho, qui de regni gubernaculo inter se decertant, amplius iustitia faueret. Iniustior enim pars ratione deuicta, et beati Petri auctoritate constricta, facilius cederet, et ab interitu animarum et corporum, Deo propitiante, cessaret. Iustior uero pars amplius de Deo confideret, et adiuta beati Petri potestate, et omnium iustitiam diligentium consensu, de uictoria omnino speraret, neque utramque mortem timeret. Sed quia peruenit ad nos quod inimici Dei et filii diaboli quidam apud uos contra interdictum apostolice sedis predictum conuentum procurarent in irritum ducere, et non iustitia, sed superbia ac totius regni desolatione suas cupiditates anhelent implere, et  Christianam religionem destruere, monemus uos, et ex parte beati Petri precipimus ut talibus nullum adiutorium prebeatis, neque illis communicetis. In predicta enim synodo iam omnes sunt excommunicationis et anathematis uinculo innodati, et ut nullam uictoriam possint obtinere, potestate beati Petri sunt alligati, ut saltem coacti confundantur, et a morte animarum suarum et desolatione patrie uestre reuocentur. uos autem, fratres karissimi, de me nullo modo dubitetis, quod iniuste parti scienter aliquo modo faueam. Magis enim pro uestra salute desidero mortem subire, quam totius mundi gloriam ad uestrum interitum arripere. Quod si aliqui de falsitate confisi litteris uel uerbis aliter uobis indicauerint, nullo modo illis acquiescatis:  Deum enim timemus, et pro eius amore quotidie affligimur; et ideo superbiam et oblectamenta seculi paruipendimus, quia cito apud eum consolari indubitanter credimus. Omnipotens et misericors Deus, qui ultra spem, ultra meritum miseretur, et consolatur nos in omni tribulatione nostra , aperiat cor uestrum in lege sua, et confirm t uos in preceptis suis, ut auctoritate beati Petri a cunctis peccatis absolutos uos ad celeste regnum perducat regnaturos.

Data Capue, Kalendis Iunii, indictione prima.



EPISTOLA II. AD MANASSEM REMENSEM ARCHIEPISCOPUM. 


Ostendit legatos Romanos esse non tantum qui Rome nati uel educati, aut ad aliquam ibi dignitatem promoti sunt, sed omnes quibus Romanus pontifex uices suas committit. Quapropter cum arguit quod Diensi episcopo legato suo non obtemperauerit, priuilegia quoque, prout necessitas uel utilitas exegerit, posse commutari. Monet ut coram legatis se de obiectis canonice purget. Scribit per litteras suas mandasse ut que ipse de nonnullis episcopis conquerebatur indagarentur, et canonice iudicarentur.

GREGORIUS episcopus, seruus seruorum Dei, MANASSAE Remensi archiepiscopo salutem et apostolicam benedictionem.

Cum uos ea a sede apostolica flagitatis que et honorem  presulatus uestri condeceant, et a precedentium Patrum auctoritatibus nequaquam dissentiant, fidentes petite, spe certissimi postulate scientes omni ambiguitate remota nos petitionibus huiusmodi paratos annuere, cum quia uos fraterna dilectione in Christo amplectimur, tum etiam nichilominus quia ad hec quorumdam fidelium nostrorum qui uos diligunt precibus et interuentionibus sedulis promouemur. Quocirca fraternitatem uestram rogatam atque commonitam uolumus ne debeat grauiter ferre si studeamus ad tempus pro communi honestate atque proficuo petita contra utilitatem Ecclesie denegare. Hec autem omnia ad id premissa noueritis, quia petitis in litteris uestris ne, aduersus priuilegium quod ab hac apostolica sede uos habere fatemini,  cogamini nisi soli mihi aut Romanis legatis super obiectis quibuslibet respondere. Quod si uos Romanos legatos intelligere uideremini quoslibet cuiuslibet gentis, quibus Romanus pontifex aliquam legationem iniungat, uel  uicem suam indulgeat, et laudaremus sane petita, et petitis libenter annueremus. Sed quia premittendo Romanis, continuo subiungitis: Non Ultramontanis, ostenditis uos tantum eos uelle Romanos habere legatos qui uel Rome nati, uel in Romana Ecclesia a paruulo educati, uel in eadem sint aliqua dignitate promoti, miramur nimium prudentiam uestram eousque perductam ut precaremini beneuolentiam nostram iura sedis apostolice debere imminuere, idque nobis in  solius uestri negotiis non debere licere quod in negotiis omnium predecessores nostri sine omni contradictione et licitum et legitimum tenuere. Nostis enim et Osium episcopum in Niceno et Cyrillum in Ephesino concilio, Romanorum uice  functos fuisse pontificum. Syagrio quoque Augustodunensi episcopo, Lugdunensis antistitis suffraganeo, papam Gregorium  celebrandi generalis in Gallia concilii uicem suam legistis indulsisse. Sed quid hec de episcopis loquimur, cum idem sanctus papa monachum quemdam, Hilarium nomine, in Africe partibus litterarum suarum auctoritate fultum, usque adeo suum fecerit esse uicarium ut per eum ibidem concilium generale celebraretur, et quidquid  synodus sancta decerneret ad finem eo exsequente perduceretur? Ne igitur ad tantum uelit culmen uestra fraternitas erigi, ut que in causis omnium Romanis pontificibus rata fuerunt et licita, in uestri solius causa irrita uelitis et illicita reddi. Ad id autem quod de priuilegio dicitis, breuiter interim respondemus quod possunt quedam in priuilegiis pro re, pro persona, pro tempore, pro loco concedi, que iterum pro eisdem, si necessitas uel utilitas maior exegerit, licenter ualent commutari. Priuilegia siquidem non debent sanctorum Patrum auctoritatem infringere, sed utilitati sancte Ecclesie prospicere. Inde est quod Arelatensis Ecclesia, non solum a beato Gregorio doctore dulcifluo , sed etiam a pluribus eius sanctis antecessoribus, cum  haberet uicem sedis apostolice, ut omnes episcopos totius regni Francorum, quod tunc latius extendebatur, ad concilium conuocaret, eosque in iudicio constrinxerit ; post aliqua tempora pro quibusdam causis predicta potestas et auctoritas cessauit, et suam uicem aliis quibus placuit sedes apostolica concessit. Remensis etiam cui presides Ecclesia quodam tempore primati subiacuit, et ei, ut magistro post Romanum pontificem, obediuit. Quod et de pluribus aliis Ecclesiis potestis inuenire, si sanctorum Patrum dicta et acta procuratis diligenter inuestigare. Nec id dicimus ut priuilegia uestre Ecclesie contra rationem uel infringi uelimus uel imminui de quibus, uita comite,  suo tempore, ore ad os otiosius collocuturi sumus. Sed interim dilectionem uestram ex parte beati apostolorum principis Petri admonemus, ut, quemadmodum uobis Rome positis constituimus, coram Diensi episcopo et Cluniacensi abbate, quibus in his uicem nostram commisimus, occasionibus cunctis obstaculisque remotis, super obiectis omnibus sitis respondere parati, legaliter satisfacere, canonice purificari, ne si aliud a uobis  agatur, tergiuersationi et fuge et conscientie scelerum, non exactioni iustitie et equitatis a pluribus ascribatur. De archiepiscopo autem uiennensi, quem conquerimini in diecesi uestra et deposuisse presbyteres, et eosdem iterum in gradum pristinum restituisse,  et de episcopis Laudunensi et Suessionensi suffraganeis uestris qui Ambianensem episcopum, uobis inconsultis et nescientibus Rome etiam positis, consecrarunt, et de Manasse qui uos et Ecclesiam uestram, quia malefactis non potest, maledictis infestare non cessat, et de ceteris omnibus, super quibus conquestionem uobis collibuerit facere, misimus litteras nostras commemoratis confratribus nostris, Diensi uidelicet episcopo et Cluniacensi abbati, ut cuncta studeant diligenter inquirere sollicite discutere, discussa et indagata ad purum, iuste, legaliter et canonice iudicare. His nostris monitis obsecundantes per omnia beatorum apostolorum Petri et Pauli benedictione in presenti donemini, et in futuro a peccatorum uinculis absoluti omnium ad eorum  consortium, eisdem interuentoribus, prouehi mereamini.

Data ad [apud et sic in seq.] sanctum Germanum undecimo Kalendas Septembris, indictione prima.



EPISTOLA III. AD HUGONEM EPISCOPUM DIENSEM. 


Ut querelis Remensis archiepiscopi finem imponere procurent, eumque, si paruerit, adiuuent; cui etiam litterarum suprascriptarum exemplar mittit.

GREGORIUS episcopus, seruus seruorum Dei, HUGONI Diensi episcopo, et Hugoni Cluniacensi abbati, salutem et apostolicam benedictionem.

Quia in sancte Dei, cui diuina dispositione presidemus, Ecclesie regimine sollicite nos uigilare  oportet, uestris assiduis precibus nobis ut diuinum obtineatis presidium deposcimus. Quapropter uos summopere studium adhibere admonendo mandamus quatenus inquiratis et canonice, prout potestis, finem imponere procuretis negotiis, unde Remensis archiepiscopus confrater noster suis litteris nobis conquestus est. Conqueritur enim de confratre nostro archiepiscopo uiennensi Warmundo, qui in suo archiepiscopatu presbyteros deposuit et eosdem restituit. Quin etiam conqueritur quod duo suffraganei eiusdem Remensis, Laudunensis scilicet et Suessionensis, postposita canonica auctoritate, Ambianensem ausi sunt episcopum consecrare, dum ipse esset nobiscum Rome et de se sententiam humiliter exspectaret. Quod uos digna et solerti indagatione  discutere et cognoscere omni modo studete an ita sese res habeat, ut prediximus nos suis litteris intellexisse, presertim si idem Ambianensis contra Romane synodi et apostolice sedis decretum de manu laici nefanda ambitione et temerario ausu inuestituram suscipere presumpsit, canonici rigoris seueritatet aliter in eum uindicare et punire obnixe satagite ut eius exempla ceteri imitari timeant. De Manasse autem, de quo similiter conqueritur, qui Oebali suorumque refugio et auxilio illum et Ecclesiam fatigare non cessat, laborare ut ad pacem redeat et ab inquietatione Ecclesie et persecutione archiepiscopi quiescat. Quod si forte in sua contumacia persistens obedire renuerit, nisi illum  iustam excusationem habere cognoueritis, quodcunque uobis iustius uidetur facite. De aliis autem necessitatibus eumdem archiepiscopum  sicut dignum est adiuuate, eique commissam Ecclesiam auctoritate beati Petri  defendite. Ipse autem, sicut ex suis cognouimus litteris quas uobis direximus, inducias querit, ut subterfugiat, cui qualiter rescripsimus uobis etiam per exemplar indicamus. uos autem, fratres mei karissimi, uiriliter et sapienter agite, uestraque omnia in caritate fiant, ut oppressi uos prudentes defensores inueniant, et opprimentes amatores iustitie recognoscant. Omnipotens Deus Spiritum sanctum cordibus uestris infundat, uosque per uiam sibi placitam  perducat et ad societatem sanctorum Patrum peruenire faciat.

Data ad Sanctum Germanum, XI Kalendas Septembris, ind. I.



EPISTOLA Iu. AD HENRICUM LEODIENSEM EPISCOPUM. 


Temeritatis eum arguit quod contra Romane Ecclesie auctoritatem uerba iactauerit, monetque ut Weremboldi cuiusdam causam, qui se una cum uxore iniuste ab eo excommunicatum conquestus fuerat, adhibitis Treuirensi et Metensi episcopis, definiat; quem timore mortis se absoluisse ait; accepta sponsione ab eo omnibus satisfaciendi. Contemptores synodi illos uocat, qui synodus a se in Teutonicis partibus indicta impedimento fuerint ne cogeretur.

 GREGORIUS episcopus, seruus seruorum Dei, HENRICO Leodiensi episcopo, salutem et apostolicam benedictionem, si contemptoribus Romane synodi habite in preterita Quadragesima non communicat.

Lectis fraternitatis tue litteris, non parum mirati sumus non ea te, qua decuit, apostolicam sedem pro reuerentia sibi scripsisse, sed nos de absolutione illius parochiani tui, qui olim ad nos uenit, mordaci inuectione reprehendisse, tanquam apostolice sedis non esset auctoritas quoscunque, et ubicunque uult, ligare et absoluere. Unde scias nos aduersus temeritatem tuam grauiter commotos fuisse, nisi apostolice sedis mansuetudo nos detineret, et  nisi mens nostra de litteris olim super hoc negotio tibi transmissis quodammodo dubitaret. Solliciti etenim sumus ne littere ille fraude alicuius aut falsitate immutarentur. Et ideo exemplar earum ad cognoscendam uoluntatem nostram tibi ostendendum esse putauimus, ut, si easdem esse et non immutatas claruerit, intelligas te aut spiritu presumptionis aut ignorantia contra auctoritatem sancte Romane Ecclesie uerba iactasse, quasi imitando Orientales qui contra beatum papam Iulium obloqui presumpserunt, eo quod ipse sanctissimum Athanasium patriarcham sine assensu eorum absoluerat, tibique deinceps caueas ne huiusmodi contra nos temeritate rescribas, sed potius ad documenta sanctorum Patrum que te loqui et scribere doceant humiliter  recurras, et secundum tenorem litterarum, quarum exemplar tibi transmittimus, predicti hominis negotium ad finem perducere studeas. uir iste, Weremboldus nomine, conquestus est se iniuste a te excommunicatum cum uxore sua esse; unde sibi uix fidem adhibere possumus. Tamen monemus prudentiam tuam, ut ad notitiam religiosorum confratrum nostrorum, Treuirensis scilicet archiepiscopi et Metensis episcopi, huius rei causam deferre facias, eorumque consilio et iudicio diffinire procures. De ueste uero monachica, et uelo imposito, et pecunia ablata, eorumdem testimonio et iustitiam facere et rationem ponere non recuses, quatenus sibi occasionem proclamandi auferas et teipsum ab orani accusatione protegas, iustitie integritate et  canonica auctoritate seruata in omnibus. Contemptores quippe synodi in predicta nostra salutatione illos notamus qui aliquo ingenio uel uiolentia conati sunt impedire ne concilium aut conuentus fieret in Teutonicis partibus, in quo solerti inquisitione recognosceretur utrum Henrico an Rodulpho magis iustitia faueret de gubernaculo regni. Preterea scire uos uolumus nos horum portitorem absoluisse ab excommunicatione, timore mortis, facta ab eo promissione in nostra manu se omnia facturum secundum uestram iussionem, consilio predictorum episcoporum factam.

Data in burgo Aquependentis, octauo Idus Octobris, indictione secunda.



EPISTOLA u. AD HERIMANNUM METENSEM EPISCOPUM. 


Monet ut Tullensem episcopum adiuuet, cui concessit ut coram quatuor episcopis, si propter regni commotionem sex simul conuocare non possit, se expurget. Eum arguit quod bona ecclesie quibusdam militibus ad se defendendum largitus sit.

GREGORIUS episcopus, seruus seruorum Dei, HERIMANNO Metensi episcopo salutem et apostolicam benedictionem.

Nouit dilectio tua, frater carissime, quanto iam tempore Tullensis episcopus fatigatus laborauerit atque multis angustiis sudauerit pro repellenda ea quam sibi iniuste obiectam esse contendit infamia. Sed quia propter imminentem regni commotionem  sex simul episcopos ad expurgationem suam conuocare non potest, hoc ei paterna compatientes pietate concessimus ut quatuor episcopis, ad presens secum iurantibus, expurgatus, episcopale officium per omnia faciat. De duobus autem qui statuto iudicio interesse debent, inducias usque ad Quadragesimam a nobis accepit. Unde, quia tu in eadem diecesi positus es, monemus et exhortamur tuam mihi dulcissimam caritatem et apostolica tibi auctoritate precipimus ut, si prefatum Tullensem episcopum culpabilem indubitanter esse cognoueris, fraternam manum auxilii  ei prebere non differas; scriptum est enim: Alter alterius onera portate, et sic adimplebitis legem Christi . Et item: Si quis uiderit fratrem suum  necessitatem habentem, et clauserit uiscera sua ab eo, quomodo caritas Dei manet in eo?  Preterea peruenit ad nos quod propter instantem inimicorum tuorum infestationem tue bona ecclesie largitus sis quibusdam militibus, et eo modo honoris tui dignitas quotidie  minuatur atque decrescat. Proinde tuam uolumus admonitam esse prudentiam, ne alicuius magnitudine tribulationis coactus ecclesiasticas cuiquam hereditates largiaris, unde multum te postea peniteat, cum quod modo turbatus egeris nullo modo emendare potueris. Oportet autem ut totam spem tuam in Domino ponas, certissime sciens quia Dominus non derelinquit sperantes in se . Confidimus enim omnipotentem Dominum, uetris  aliorumque religiosorum, quos in partibus uestris plures esse cognoscimus, orationibus placatum, pacem Ecclesie sue cito esse daturum.

Data Sutrii [Suciis], undecimo Kalendas Nouembris, indictione secunda.

In nomine Patris, et Filii, et Spiritus sancti, anno sexto pontificatus domini Gregorii pape septimi, mensis Nouembris die decima septima, indictione secunda, Rome. Ego Marro Gisleri filius, habitator in ducatu Spoletano, pro redemptione anime mee et parentum meorum dono, trado atque offero beato Petro apostolorum principi, et super altare eius omnia que mihi pertinent de Castro, quod uocatur Moricicla [Moricida], positum inter Muricem et Clarignanum, quod conquisitum  habeo per concambiationem a Litaldo et Hugone, nepotibus Hugonis, filii Ascari, in plebe de Luzano, reseruato usufructu diebus uite mee, et Brutuli filii mei et filiorum Brutuli, si masculi fuerint de legitimo coniugio procreati .



EPISTOLA uI. 


Declarat ex suo precepto concordiam factam inter episcopum Taurinensem et abbatem sancti Michelis, et quibus conditionibus. Se in eos ulturum ait qui non acquieuerint et iniustam causam defenderint.

GREGORIUS episcopus, seruus seruorum Dei.

Notum tam presentibus quam posteris fieri uolumus  causam  Cumberti Taurinensis episcopi et abbatis Sancti Michelis, qualiter finiendam esse posuimus. uenientes enim ante nostram presentiam, post plura annorum curricula quibus conquesti sunt alter aduersus alterum, ex uoluntate acquiescentes et obedientes nostro iussui, pacem inter se, nobis precipientibus, fecerunt. Quibus ex auctoritate apostolica interdiximus ne alter alteri occasionem discordie ulterius preberet. Sed episcopus abbati et predicto monasterio emendet que ei abstulit, nisi quantum abbas ei condonauerit. Similiter et abbas episcopo faciat. Et hoc in existimatione Astensis episcopi et episcopi Aquensis, nec non et abbatis Fructuariensis. Si autem episcopus uoluerit et potuerit probare illud monasterium  in proprietate et allodio sui episcopi esse constructum, in sequenti synodo uterque se presentent, et in eo iustam et legalem diffinitionem accipiant. Si uero aliquo impedimento cessauerint, legatos suos dirigant, quatenus eis ipsi reportent qualiter et quando finem eorum negotio imponamus. Quod si episcopus, cognita ueritate, cognouerit idem monasterium non esse constructum in allodio sui episcopatus, uel abbas perpenderit quod episcopus circa hoc negotium iustam et ueram habeat rationem, sine aliqua disceptatione uel controuersia ei qui ueritatem et iustitiam habuerit acquiescat, procul dubio scientes quia eum qui iniustam causam habens  defendere tentauerit, uel aliquod patrocinium uel potentiam sperans iniustum negotium agitare ausus fuerit, grauiter et seuerissime puniemus.

Data Rome, octauo Kalendas Decembris, indictione secunda.



EPISTOLA uII. AD HUGONEM DIENSEM EPISCOPUM. 


Ut Robertum Flandrensem comitem ab apostolice sedis legato et Lingonensi episcopo excommunicatum, si non canonice id factum repererit, uel si satisfacere uoluerit, absoluat. Quod si ipse facere nequiuerit, per religiosas id efficiat personas.

GREGORIUS episcopus, seruus seruorum Dei, HUGONI Diensi episcopo salutem et apostolicam benedictionem.

 Quia ex pastoralis officii susceptione oportet nos magnam sollicitudinem habere de salute omnium filiorum Ecclesie, debemus quantotius emendare, si quid nouerimus aliter gestum esse quam conuenit rectitudini ecclesiastice. Proinde notificamus dilectioni tue, nobis per aliquos, et maxime per Ingelrannum Flandrensem clericum, innotuisse Robertum Frandrensem comitem ab Huberto legato nostro et Hugone Lingonensi episcopo, per machinationes inimicorum suorum, excommunicatum esse. Quod quia non debemus, si uerum est, ferre, rogando mandamus fraternitati tue ut, si tibi molestum non est, ad illas partes festines accedere, et si inueneris eum non canonice excommunicatum, absoluas eum ex beati Petri apostolorum principis  et nostra parte; sin autem, quod non optamus, canonice, et tamen uoluerit satisfacere, iterum ne differas eum ouili Dominico reconciliare, quia ipse Summus Pastor ouem perditam propriis humeris uoluit ad gregem reportare. Si autem tibi possibile non est id per temetipsum agere, mitte personas religiosas pro te, que preordinata predicto modo ualeant finire.

Data Rome, septimo Kal. Decemb., indictione secunda.



EPISTOLA uIII. AD HUBERTUM, WIDONEM ET HUGONEM. 


Quamdam uillam cum omnibus ad eam pertinentibus clericis Sancte Marie et Sancti Audomari restituendam precipit. Quod si iusta ratione ad suam ecclesiam pertinere crediderint, Hugonem Diensem episcopum legatum adeant quadraginta dierum spatio; quo elapso, si obedire minus uoluerint, ingressum ecclesie et Christianam communionem, donec resipiscant, interdicit.

 GREGORIUS episcopus, seruus seruorum Dei, HUBERTO et clericis et omnibus comitibus de castro Sancti Pauli, WIDONI et HUGONI, salutem et apostolicam benedictionem.

Clerici Sancte Marie et Sancti Audomari, adeuntes apostolicam sedem, conquesti sunt de uobis quod iam multo tempore sibi et sue ecclesie aufertis quamdam uillam, Reseca nominatam, cum  omnibus ad eam pertinentibus; atque cum multoties de hoc in prouincialibus synodis coram episcopo uestro, et ad ultimum coram Hugone, Diensi cepiscopo et confratre nostro apostolice Ecclesie legato, in Pictauiensi concilio querelam fecissent, atque ille ex auctoritate nostra precepisset ut, coram episcopo uestro, aut proclamata ecclesie prefate et clericis redderetis, aut quod uestra iure esse debeant rationem diceretis, episcopusque uester tres terminos uobis et ad ultimum prouincialem synodum statuisset ut utrumlibet ageretis; uos tamen neutrum, sicut nunquam, ita quoque nec tunc facere uoluistis. Unde ex auctoritate Dei et sancti Petri apostolorum principis, precipimus uobis ut, si ita est, predictas res predicte ecclesie  et clericis eius sine dilatione canonice restituatis; aut, si ita non est, et iusta ratione pro certo scitis ad uestram ecclesiam eas pertinere debere, infra quadraginta dies, postquam litteras nostras uideritis, uel si eas uidere uitaueritis, postquam eas missas uobis cognoueritis, Hugonem prefatum cepiscopum et fratrem nostrum, ad diem Ingelranno et fratribus eius a uobis ante denominatum atque prenuntiatum adeatis, ut, utrisque partibus coram positis, ipse legitimum finem faciat huius contentionis. Quod et si istud agere nolueritis infra prescriptos dies, finitis eis, contradicimus uobis et Widoni, Hugonique et Eustachio comitibus, Oilardo quoque subdefensori prefate possessionis, omnibusque  uobis, amodo auxilium et consensum ad hoc sacrilegium prebituris, uelut sacrilegis et raptoribus, omnem penitus ecclesie ingressum, et Christianam communionem, atque gratiam beati Petri apostolorum principis, et in uita et in morte, nisi forte penitentiam egeritis et iniuste rapta ecclesie prefate canonice restitueritis. Si autem, quod absit! ab omnibus Christianis post hec omnia, diabolica infecti malitia, in excommunicatione prescripta incorrigibiliter perseuerare malueritis, precipimus defensoribus et patronis predicte ecclesie ut eidem et clericis eius prefatas res restituere omnibus modis satagant.

Datad Rome, uII Kalen. Decembris, indictione II.



EPISTOLA IX. AD CANONICOS ECCLESIAE TARuENNENSIS. 


Ut canonicis de castro Sancti Pauli, nisi, ut in superiori epistola mandauit, litteris apostolicis obedierint, omnis ecclesie ingressus interdicatur; laici etiam non obedientes excommunicentur; Mathildem preterea uult moneri ut, quam terram maritus eius ecclesie dederat, tradendam curet, et qui decimas ecclesie subtrahunt, moneri ut reddant; sin minus damnationi subiaceant.

GREGORIUS episcopus, seruus seruorum Dei, archidiaconibus Taruennensis Ecclesie IRNOLPHO et HUBERTO, et canonicis, si canonice uixerint, salutem et apostolicam benedictionem.

Clericos de castro Sancti Pauli, de quibus canonici Sancte Marie et Sancti Audomari per Ingelrannum  et alios fratres eius nobis sunt conquesti, ad ciuitatem Taruennam ex auctoritate nostra omnes conuocate, et litteras nostras eis legite que uobis dabuntur ex nostra parte. Quod si noluerint uenire, uel uenientes litteris nostris non obedire, omnem ecclesie ingressum, et quod in litteris nostris eis contradicitur contradicite, et insuper quidquid de ecclesia Taruennensi possident clericali exhibitione. Laicis quoque in litteris nostris nominatis, et quicunque alii prefatis clericis post litteras nostras uisas uel notificatas non obedientibus consensum auxiliumque, ut in rapina et sacrilegio perseuerent, prebuerint, notificate quod in prescripta positi sint excommunicatione. Mathildem uiduam Arnulphi aduocati, que terram quam maritus suus moriens  dedit ecclesie Sancte Marie, et quam ipse promisit morienti se liberam facere, admonete adhuc ut quod promisit perficiat; sin autem, in prefata damnatione, quandiu non fecerit, maneat. Rengerium, Adam, Bereweldum et ceteros qui subtrahunt decimas nouarum terrarum prefate ecclesie admonete ut reddant et satisfaciant; quod si noluerint, quousque resipiscant, predicte damnationi subiaceant: Et hoc etiam addimus ut nullus accipiat de manu omnium prelibatorum oblationem aliquam siue in uita, siue in morte, quousque canonice quod peccauerunt emendent.

Data Rome, septimo Kalendas Decembris, indictione secunda.



EPISTOLA X. AD RAuENNATES. 


Monet ut episcopo Rauennati, ob plurima flagitia in Romana synodo deposito, nullam deinceps obedientiam prestent; qui uero ausus fuerit apostolicis preceptis repugnare, anathemate damnetur.

GREGORIUS episcopus, seruus seruorum Dei, omnibus Rauennatibus maioribus et minoribus, qui beatum Petrum, eiusque filium, sanctum uidelicet Apollinarem diligunt salutem et apostolicam benedictionem.

Quam fideliter, quamque humiliter beato Petro, nempe apostolorum principi, Rauennas Ecclesia semper adheserit, quantamque matri sue, sancte uidelicet Romane Ecclesie, obedientiam in omnibus  exhibuerit, uestra fraternitas optime nouit. Ille autem qui nunc Ecclesie Rauennatis episcopus esse dicitur, quomodo eam olim tam ditissimam quam etiam religiosissimam, tyrannica depredatione deuastauerit, et irreligiose uite exemplo corruperit, et uos patiendo uidendoque sensistis, et nos certo experimento didicimus. Sed quia his malis aliisque quampluribus flagitiis irretitus atque pollutus, ne argui possit atque conuinci, superbie fastu elatus contra apostolorum principem calcaneum erexit, et in inobedientia que sceleri comparatur idololatrie perseueret, eum sine spe recuperationis, Spiritus sancti iudicio, apostolice sedis auctoritate, in sancta Romana synodo esse depositum presentium indiciis indubitanter cognoscite  Quapropter ut nullam ei deinceps que episcopo debetur obedientiam exhibeatis omnibus uobis beati Petri apostolorum principis auctoritate precipimus. Si qui uero excommunicationis contagione uulnerati his salutiferis ausi fuerint repugnare preceptis, eos ueluti putrida membra a toto corpore Christi, quod est Ecclesia catholica, anathematis gladio resecamus atque proiicimus. uobis autem Deum diligentibus et beato Petro obedientibus, ex auctoritate eiusdem apostolorum principis, omnium peccatorum remissionem largimur.

Data Rome, septimo [uI] Kalendas Decembris, indictione secunda.



EPISTOLA XI. AD CLERICOS SANCTI MARTINI LUCENSIS. 


Arguit eos inobedientie. Precipit ut, secundum priuilegium antecessorum pontificum, communem regularemque uitam degant; sin minus, Ecclesie prebendam in manu episcopi reddant. Quod si neutrum facere neglexerint, omnium Ecclesiarum introitum eis prohibet.

GREGORIUS episcopus, seruus seruorum Dei, clericis Sancti Martini Lucensis Ecclesie, salutem et apostolicam benedictionem.

Cum apud uos essemus, sepissime uos per nos et per confratres nostros admonuimus uti, secundum priuilegium antecessorum nostrorum, sancti uidelicet Leonis pape et uictoris, quod ipsorum tunc canonicorum uestre Ecclesie rogatu ipsi ecclesie  fecerunt, communem regularemque uitam duceretis; sed uos, que uestra sunt querentes, non que Iesu Christi , nostras admonitiones neglexistis. Cumque tante negligentie et inobedientie que scelus idololatrie a sanctis Patribus dicitur, merito iure uos sententia iudicialis ferire deberet, episcopi tamen uestri et quorumdam fratrum uestrorum precibus, apostolica mansuetudo solita pietate, ut filios, usque ad festiuitatem Omnium Sanctorum, deinde etiam, interuentu eiusdem episcopi, usque ad synodum, clementer uos sustinuit. Ad quam precepimus ut aliquos mitteretis de uobis qui de uestra nobis obedientia responderent. Quod quia minime factum, ut decuerat, iam nunc equitatis non possumus  differre censuram. Proinde per ueram obedientiam moneo ut communem uitam uiuatis, sicut sanctus Leo papa Ecclesie nostre instituit, et sicut Romana Ecclesia intelligit, id est ut omnia ecclesie bona in communem utilitatem redigantur, et communiter, sicut supra dictum est, expendantur, aut, si id facere recusatis, ecclesie prebendam in manu episcopi ad ecclesie utilitatem reddatis. Quod si neutrum horum  facere recusatis, ex auctoritate Dei omnipotentis, et sanctorum apostolorum Petri et Pauli, omnium ecclesiarum introitum uobis usque ad emendationem congruam prohibemus.

Data Rome, quarto Kalendas Decembris, indictione secunda.



EPISTOLA XII. AD LANDULPHUM EPISCOPUM PISANUM. 


Pisane Ecclesie episcopatum cum omni iure ei confirmat, et tam ea que antiquitus collata, quam que modo a Mathilde, et que in futurum ab aliis conferentur, concedit. uicem suam ei atque successoribus committit in insula Corsica, et pro labore quem primus in ea restituenda ad Romane Ecclesie dominium suscipiet medietatem, duobus uero eius successoribus quartam partem omnium reddituum largitur, arces tamen sub ditione Romane Ecclesie reseruat, quorum custodes illis, si necessitas exegerit, uult obedire.

GREGORIUS episcopus, seruus seruorum Dei, dilecto in Christo fratri LANDULPHO Pisano suisque successoribus.

Superne miserationis respectu ad hoc uniuersalis  Ecclesie curam suscepimus et apostolici moderaminis sollicitudinem gerimus, ut iustis precantium uotis attenta benignitate faueamus, et libramine equitatis omnibus in necessitate positis, quantum, Deo donante, possumus, subuenire debeamus. Unde, postulante te, frater Landulphe, ut ecclesiam, cui Deo uolente preesse dignosceris, eiusque bona ab aduersariorum impetu et infestatione nostre apostolice auctoritatis munimine tueremur; inclinati iustis precibus tuis concessione presentis priuilegii confirmamus tibi episcopatum predicte Pisane Ecclesie cum omni iure suisque pertinentiis. Et quia Pisana Ecclesia, que in preficiendis sibi pastoribus a constitutionibus sanctorum Patrum deuiauerat, tandem  pro restitutione antique libertatis sue salubre consilium matris sue sancte Romane Ecclesie suscepit, ita ut te, non aliunde, sed per ostium, quod Christus est, intrantem, gaudeat nobis ordinantibus habere pastorem, indulgemus, concedimus atque firmamus sibi tam ea que ab antiquis temporibus iuste collata sunt quam ea que diuina pietate per serenissimam filiam nostram Mathildem, pro remedio anime matris sue, in eadem ecclesia sepulte, concedere dignata est, uidelicet locum qui dicitur Schannellum cum castellis et pertinentiis suis, et alia que in futurum, Deo auctore, a fidelibus legaliter conferenda sunt. Preterea fidei et religionis tue gratum in te fructum exuberare cognoscentes, committimus tibi tuisque successoribus uicem nostram  in Corsica insula, si tamen ipsi consensu Romani pontificis et electione Pisani populi ita canonice intrauerint, sicut te constat intrasse, ut, secundum quod Deus tibi tradidit, que ad Christianam religionem pertinere uidentur uigilanti studio episcopos, clericos populumque eiusdem insule doceas, atque morum honestate confirmes, iuxta propheticum sermonem, ut euellas et destruas, edifices et plantes . Que nimirum insula, a iure et dominio sancte Romane Ecclesie per quorumdam prauorum hominum inuasionem subtracta, ut prudentie tue studio exclusis inuasoribus secundum antiquum morem ad dominium eiusdem Romane Ecclesie reuocetur, concedimus tibi per quem Pisana Ecclesia ad antiquum sui decorem reducta  est, et qui prius in restitutione predicte insule elaboraturus es, medietatem omnium reddituum, et totius pretii medietatem que de placitis acquiretur; duobus uero successoribus tuis quartam partem reddituum et totius pretii que de placitis acquiretur, ita tamen ut arces et queque munita loca per te acquirenda in potestate nostra et successorum nostrorum permaneant, eo tenore ut, si necessitas exegerit, custodes eorumdem locorum tibi successoribusque tuis, saluo iure et honore Romane Ecclesie, obediant. Dignum quippe est ut, si ad imperium et consensum sancte Romane Ecclesie pastoralem secundum Dominum susceperint dignitatem, habeant ex largitione apostolice sedis temporalium rerum sustentationem et decorem. Hoc  etiam addendum esse censuimus, ut in agendis placitis nuntius noster semper intersit.

Actum Rome, secundo Kalendas Decembris, indictione secunda.



EPISTOLA XIII. AD OLAuUM NORuEGIAE REGEM. 


Confirmat eum in fide, et, quia propter locorum distantiam et lingue ignorantiam non potest mittere uiros qui eum in lege Domini erudiant, rogat ut iuniores et nobiles e regno suo ad apostolicam sedem mittat, qui, diuinis legibus edocti, apostolice sedis mandata ad eum ferre et predicare possint; fratribus preterea regis Danorum, diuisionem regni cupientibus, nullo pacto opem ferat, sed curet potius ut rex fratres suos cum caritate suscipiat. Ad bona piaque opera illum hortatur.

 GREGORIUS episcopus, seruus seruorum Dei, OLAuO Noruecchorum [Noruegorum, MUTIN.] regi salutem et apostolicam benedictionem.

Licet ex uniuersali cura sancte et apostolice sedis, cui diuina miseratione presidemus, debitores simus omnibus qui Christi fidem colunt, de uobis tamen, qui quasi in extremo orbis terrarum positi estis, tanto nos maioris sollicitudinis ratio necessitasque circumstat quanto uos eorum qui in Christiana religione uos instruant minorem copiam et necessaria minus solatia habere cognoscimus. Quapropter, oblata opportunitate, scripsimus uobis ad confortandam aliquo modo gloriam uestram in fide que est in Christo Iesu, qui secundum propositum uoluntatis  eterni Patris Dei, cooperante Spiritu sancto, pro salute mundi homo factus est, de intemerata uirgine natus, mundum reconcilians Deo per mortem suam, delens peccata nostra per redemptionem que est in sanguine ipsius, et deuicta morte in semetipso conuiuificauit ac resuscitauit nos in spem uiuam, in hereditatem immarcessibilem, incontaminatam, incorruptam . In quo, sicut confidimus in misericordia eius, uobis parata est eterna salus et uita, si tamen in illo spem firmam usque ad finem tenueritis , credentes  quoniam in ipso inhabitat omnis plenitudo diuinitatis corporaliter . Propter quod seruite ei cum omni timore et humilitate, memores quod Psalmista dicat: Quoniam  Domini est regnum, et ipse dominabitur gentium . Sitque semper in ore, sit semper in corde uestro, quod hunc uersiculum paucis interpositis sequitur: Et anima mea illi uiuet, et semen meum seruiet ipsi. Notum autem uobis esse uolumus quoniam desiderium nostrum est, si quo modo possemus ad uos aliquos de fratribus mittere qui fideles et docti essent ad erudiendum uos in omni scientia et doctrina in Christo Iesu ut, secundum euangelicam et apostolicam doctrinam decenter instructi, in nullo uacillantes essetis, sed radicati atque fundati super stabile fundamentum, quod est Christus iehsu , abundantius atque perfectius in uirtute Dei cresceretis, et secundum operationem fructum fidei eterna retributione dignum redderetis.  Quod quia nobis, tum propter longinquitatem terrarum, et maxime propter ignotas linguas ualde difficile est, rogamus uos  ut de iunioribus et nobilibus terre uestre ad apostolicam aulam mittatis, quatenus sub alis apostolorum Petri et Pauli sacris ac diuinis legibus diligenter edocti, apostolice sedis ad uos mandata referre, non quasi ignoti, sed cogniti, et que Christiane religionis ordo postulauerit apud uos, non quasi rudes aut ignari, sed lingua ac scientia moribusque prudentes digne Deo predicare et efficaciter, ipso adiuuante, excolere ualeant. Relatum quoque nobis est fratres regis Danorum ad uestram se contulisse excellentiam, ut uestris uiribus copiisque nitentes, quatenus cum illis regnum  diuidat, fratrem cogere intendant. Que quidem res quantum ad regni detrimentum, quantum ad confusionem populi Christiani, quantumque ad destructionem Ecclesiarum, quibus quotidie uicina Paganorum crudelitas inhiat, et totius terre desolationem attineat, per semetipsam nos ueritas, que Christus est, in Euangelio docet, cum dicit: Omne regnum in seipsum diuisum desolabitur, et domus supra domum cadet . Unde eminentiam uestram id summopere cauere monemus, ut nullius unquam persuasione in hac parte cuiquam assensum prebeatis uel adiutorium, ne peccatum hoc  in uos retorqueatur, neu de dissidio regni illius contra uos et regnum uestrum diuina indignatio concitetur.  Hoc autem uos procurare libenter uolumus atque consulimus, ut prefatus rex Danorum fratres suos in regnum cum caritate suscipiat, et ita eis de reliquis bonis et honoribus, ubi potest, distribuat ut nec illos indigna angustet necessitas, nec regni status labefactetur aut dignitas. De cetero semper cogitate de spe uocationis uestre, et attenti ad ea que Dominus in Euangelio dicit: Quia uenient ab oriente et occidente, et recumbent cum Abraham, Isaac et Iacob in regno celorum , nolite tardare, currite, festinate. De ultimis finibus estis; sed, si curritis, si festinatis, primis Patribus in regno sociati eritis. Sit cursus uester fides, amor et desiderium. Sit iter uestrum mundi gloriam assidue meditari esse caducam, et ideo cum amaritudine  potius quam delectatione tenendam. Sit uestre potentie usus et exercitatio subuenire oppressis, defendere uiduas, iudicare pupillos, iustitiam non solum diligere, sed etiam tota uirtute defendere. His namque uestigiis, hoc thesauro, his opibus, de terreno ad celeste regnum, de fluxo et fragili ad certum et perenne gaudium, de caduca et transitoria ad eternam et semper permansuram peruenitur gloriam. Deus autem omnipotens, qui diues et copiosus est in misericordia, meritis et auctoritate apostolorum Petri et Pauli, et nostra per illos nobis, licet indignis, diuinitus concessa, absoluat te et omnes fideles tuos ab omnibus peccatis uestris, et dirigat uos in omnem uoluntatem suam, ut in hac uita uos promereri faciat quod in eterna beatitudine  multipliciter uobis adaucta corona retribuat.

Data Rome, decimo octauo [XIX] Kalendas Ianuarii, indictione secunda.



EPISTOLA XIu. AD WELFONEM DUCEM. 


Nuttam contra se murmurationis causam fore ostendit, si diligenter perpendat que in synodo statuta sunt. Si fideli corde Deo adheserit, uictoriam eum adepturum.

GREGORIUS episcopus, seruus seruorum Dei, WELFONI duci salutem et apostolicam benedictionem.

Si diligenter secundum equitatem pontificalis  officii, non secundum propriam uoluntatem perpenditis que agimus, que dicimus de communi negotio, imo maxima perturbatione regni uestri, non contra nos murmurabitis, sed per uiam Patrum nostrorum nos incedere, Deo duce, meritis beati Petri apostoli cognoscetis. Perpendite quod sanctus Spiritus per nos, licet indignos, dignatus est in sancta synodo hoc in anno Rome in Quadragesima celebrata statuere, et cognoscetis quantum ualeat, quantum possit auctoritas et potestas beati Petri. Agite itaque omnipotenti Deo et beato Petro semper grates, et non contra nos murmurando, sed beato Petro gratias referendo, meliora sperate. Mihi credite, fratres karissimi, quia qui de falsitate et calliditate, non de iustitia et simplicitate confidunt, omnino decident,  et hos B. Petri gladius deuorando confundet. Quid autem sit actum in quadragesimali synodo, siue in ea quam in mense Nouembri fecimus, uestri fideles qui interfuerunt, et nostre littere uobis misse indicare possunt. uos autem de iustitia confidentes, et de B. Petri adiutorio presumentes, confortamini in Domino et in potentia uirtutis eius, quia si fideli corde et stabili Deo adheseritis, cito uobis uictoria et pax arridebit, Omnipotens Deus, meritis beate Marie celorum regine, per auctoritatem B. Petri apostolorum principis mihi ualde indigno commissam, te tuosque omnes socios, qui iustitiam amatis et beati Petri sedem diligitis, a cunctis peccatis absoluat, et ad uitam eternam perducet.

 Data Rome, tertio Kalendas Ianuarii, indictione secunda.



EPISTOLA Xu. AD MONACHOS MASSILIENSES. 


Absentiam sui abbatis ut equo ferant animo hortatur, quem illis cito remissurum affirmat; eorum monasterium, sicut Cluniacense, apostolice sedi unire desiderat. Reliqua harum litterarum portitori dicenda relinquit.

GREGORIUS episcopus, seruus seruorum Dei, karissimis fratribus in monasterio Massiliensi commorantibus, salutem et apostolicam benedictionem.

Contristaui uos, imo B. Petrus commouit, turbauit, et ipse sanabit. Filius namque illius, abbas uester,  uenit ad nos, et pro eius amore factus est obediens usque ad corporis captionem; et quia paratus fuit, si oporteret, mori, et ex hoc habebit retributionem. Sed sicut scitis, fratres mei, rari sunt boni qui etiam Deo in pace seruiant, sed rarissimi qui pro illius amore persecutiones non timeant, uel qui se contra inimicos Dei indubitanter opponant. Proinde Christiana religio  pene deperiit, et impiorum superbia nimis accreuit. Predictus autem pater noster [uester], reuera apostolorum principem diligens, in eius acie nobis adhesit, et adiutorium, Christo gubernante, nobis impendit, non surda aure intendens quod dicit Apostolus: Si fuerimus socii passionum, erimus et consolationum  . Sed quia caritas, licet ratio uos consoletur, ad dolorem uos impellit, eo quod tantum Patrem tamque uobis ducem quasi longo tempore amiseritis, rogamus uos ex parte omnipotentis Dei et amore beati Petri, patienter supportate nos, quia cito, Deo adiuuante, eum uobis letum remittemus; et ex hoc, auctoritate beati Petri apostolorum principis, nobis ualde indignis commissa, indulgentiam omnium peccatorum uestrorum promittimus et absolutionem cum benedictione concedimus. Confidimus namque, de nimia pietate Altissimi et de ineffabili clementia Regine celestis, quia beati Petrus et Paulus locum uestrum amplius solito custodient et tuebuntur, qui pro illorum seruitio damnum et incommodum habere uidetur. Desideramus enim  locum B. Pauli et uestrum ita unire, ut sicut iam ex longo tempore Cluniacus apostolice sedi specialiter adhereat, et speciali Ecclesie huius adiutorio et benedictione congaudeat. Moueat uos, fratres karissimi, summa dilectio Christi, ut nos sicut uos ipsos diligatis, et manum adiutorii in magna tempestate positis porrigatis, illud semper pre oculis habentes: Alter alterius onera portate, et sic adimplebitis legem Christi . Quod autem minus scripsimus, horum portitori dicenda reliquimus. Omnipotens Deus, a quo cuncta bona procedunt, meritis et intercessione Dei genitricis et uirginis per auctoritatem beatis Petro et Paulo apostolorum principibus concessam uos respiciat, uosque semper innouet et custodiat, uobisque quod sit nouum canticum  indicet, et in sancta iubilatione inflammet, ut perfecte scintis humanam fragilitatem deflere, et ineffabilem Dei benignitatem cognoscere, ut in eius amore semper crescentes ad eius certam notitiam et mirabilem letitiam, celesti matre ducente, mereamini peruenire.

Data Rome, Iu Nonas [Kal.] Ianuarii, indictione secunda.



EPISTOLA XuI. AD BERENGARIUM GERUNDENSEM EPISCOPUM. 


 Amplectitur deuotionis eius affectum erga sedem apostolicam, utque in eo persistat hortatur, et inter Raymundi filios pacem conciliet; quod si minus consequi possit, saltem inducias fieri curet, interim eis denuntians alterum eorum, per quem steterit, ne pax sequatur, excommunicandum fore; alterum uero, qui apostolice sedi obedierit, ad obtinendam hereditatem paternam iuuandum. Preterea ut Narbonensis episcopi eius fratris saluti consulat.

GREGORIUS episcopus, seruus seruorum Dei, dilecto in Christo fratri BERENGARIO Gerundensi episcopo salutem et apostolicam benedictionem.

Sicut per filium nostrum Massiliensem abbatem didicimus, paratum esse te dicis in obedientia et fidelitate B. Petri firmissimo animo et constanti persistere, et secundum preceptum nostrum uitam tuam deinceps moresque componere, cupisque et desideras pre ceteris qui in partibus uestris sunt nobis familiariter adherere. Sed et nos ad suscipiendum tante deuotionis affectum sinum paterne dilectionis extendimus, et modis omnibus pio circa nos amori  tuo fauemus, ita plane ut tu  in amore Petri et sollicitudine ecclesiastice religionis et pacis Christiane semper excrescas, dignumque te apostolica familiaritate ex obedientia sincerissima reddas. Itaque in primis negotium tibi, de quo multum curamus, iniungimus. Comperimus enim quod inter filios Raymundi Berengarii per uanitatem et superbiam, et maxime per consilium impiorum, nimirum ex inuidia diaboli, discordia oritur. Et ego inde nimis contristor, tum pro amore patris eorum, qui me satis ex quo cognouit dilexit, tum etiam quia super Christianam gentem, que in partibus illis magno impiorum Sarracenorum odio laborare dignoscitur, graue sentio periculum imminere.  Unde precipimus tibi ut adiunctis tecum religiosis uicinis tuis abbatibus, scilicet Tumeriense, Ripollense, et Sancti Cucufati, et quoscunque alios Deum timentes clericos laicosque poteris inuenire, pacem inter illos reformare et componere studeas. Quod si acquiescere monitis uestris fortasse noluerint, ostensis eis presentibus litteris ad tenendam eos treugam firmissimam usque ad determinatum tempus ex auctoritate nostra constringite, infra quod nos tales illuc ex latere nostro nuntios dirigamus, qui causam litis eorum ita iuste diffiniant ut non se ad gratiam alicuius nec premio nec fauore deflectent. Porro hoc illis debes firmiter inculcare quia,  si nobis inobedientes exstiterint et in fraterno odio remanere, diabolo instigante, maluerint, illi quidem ex cuius culpa uel superbia pax ista remanserit, gratiam sancti Petri auferimus, eumque, sicut membrum diaboli et desolatorem Christiane religionis, cum omnibus fautoribus suis, festinabimus a communione Christiane societatis abscindere, ita ut nullam deinceps uictoriam in bello, nullam prosperitatem habere possit in seculo. Alteri uero qui humiliter paci consenserit, debitamque obedientiam apostolice sedi exhibuerit, statuemus ex gratia sancti Petri inexpugnabile apostolici fauoris auxilium, eumque, sicut filium sancte Romane Ecclesie condecet, ad obtinendam hereditatem dignitatemque paternam modis omnibus procurabimus adiuuare,  et omnibus Christianis in partibus illis, ut ei faueant eumque ad obtinendum principatum adiuuent, apostolica auctoritate precipiemus. Quidquid autem de hoc a te inter eos diffinitum fuerit, quantocius nobis litteris intimare, imo si opportunum fuerit, teipsum nobis representare curabis. Preterea de fratre tuo Narbonensi, magis quam hactenus fueris, uolo te esse sollicitum; quia ego satis de perditione illius doleo, et miror si tu illum, cui gemina germanitate coheres, ad salutem non studes reducere, cum scias quia pro sola uel carnali uel spirituali affinitate alicuius, Christianus homo in tanti periculo articuli seipsum debet apponere [forte opponere, HARD. ita et in cod. MUTIN]. Age ergo et fraterna caritate succensus illum ex nostre fiducia  admonitionis aggredere, commemorans illi et preteritos longeue etatis excessus, et propinquum iam sibi diuine ultionis imminere iudicium, si forte possis eum ab ipso mortis eterne limine reuocare, et de salute fratris non solum cordis gaudium, uerum etiam maximum eterne retributionis a diuina largitate premium promereri.

Data Rome, quarto Nonas [Kal.] Ianuarii, indictione secunda.



EPISTOLA XuII. AD ABBATEM CLUNIACENSEM. 

GREGORIUS episcopus, seruus seruorum Dei, N.  uenerabili Cluniacensi abbati et carissimo fratri  salutem et apostolicam benedictionem.

Si Romani ad uestras partes, sicut uestrates ad nos, sepe uenirent, frequentius tibi litteris seu uerbis qualiter circa nos geruntur que terrena sunt uel celestia indicaremus; sed quia, dum satis intendis aulicos nutrire, de rusticis parum tibi est cure, ultra hec debes ad memoriam reducere, quia pauper noster et pius Redemptor sic in celo angelos pascebat ut in terris peccatores non solum non despiceret, sed etiam cum eis cibum sumeret. Cur, frater carissime, non perpendis, non consideras in quanto periculo, in quanta miseria sancta uersatur Ecclesia? Ubi sunt qui se sponte pro amore Dei opponant  periculis, resistant impiis, et pro iustitia et ueritate non timeant mortem subire? Ecce qui Deum uidentur timere uel amare, de bello Christi fugiunt, salutem fratrum postponunt et, seipsos tantum amantes, quietem requirunt. Fugiunt pastores, fugiunt et canes gregum defensores. Inuadunt oues Christi, nullo contradicente, lupi, latrones. Tulisti uel recepisti ducem in Cluniacensem quietem, et fecisti ut centum millia Christianorum careant custode. Quod si nostra exhortatio apud te parum ualuit, et apostolice sedis preceptum in te obedientiam non inuenit, cur gemitus pauperum, lacryme uiduarum, deuastatio ecclesiarum, clamor orphanorum, dolor et murmur sacerdotum et monachorum te non terruerunt, ut illud quod Apostolus dicit non postponeres,  uidelicet: Charitas que sua sunt non querit ; et illud in corde, ut soles, haberes: Qui diligit proximum legem impleuit . Quid tibi dicent [dicunt] B. Benedictus, et Gregorius, quorum alter precipit ut per annum probetur nouitius, alter uero prohibet ut ante triennium miles non efficiatur monachus? Hec ideo dicimus, quia, quod uix aliquis princeps bonus inuenitur, dolemus. Monachi uero, Deo miserante, sacerdotes et milites, et non pauci pauperes, per diuersa loca qui Deum timent reperiuntur; principes autem Deum timentes et amantes in toto Occidente uix aliqui inueniuntur. Omittimus iam de hac re tibi scribere, quia confido, de misericordia Dei, caritas Christi que in te solet habitare me uindicando cor tuum transfodiet, et  quantus mihi dolor esse debeat de bono principe ablato matri sue ostendet. Quod si non illo peior ei successit in regimine, possumus habere consolationem. Preterea monemus fraternitatem tuam, ut in talibus cautius te habeas, omnibusque uirtutibus dilectionem Dei et proximi preponas. Hec etiam te compellant ut manum orationis nobis porrigas, omnesque fratres tibi creditos ad hoc prouocare studeas ut merearis de uirtute in uirtutem proficere et ad perfectionem summe caritatis peruenire.

Data Rome, quarto Nonas Ianuarii, indictione secunda.



EPISTOLA XuIII. AD EuRARDUM EPISCOPUM PARMENSEM. 


Arguit quod abbatem ad synodum uenientem ceperit. Iubet ut eum dimittat. Quamobrem eum ab episcopali officio suspendit, quousque Romam ueniat. Si non paruerit, ecclesie introitum interdicit.

GREGORIUS episcopus, seruus seruorum Dei, EuRARDO [EuERARDO] Parmensi episcopo.

Diu est quod te pura et sincera caritate dileximus, sed quod abbatem, ad nos uenientem et ad sanctam synodum properantem, cepisti, non equam uicem dilectioni nostre reddidisti. Magnum quidem facinus et officio tuo indignum, cuius nescio iussu uel instinctu, contra talem uirum presumpsisti; qui si quid tibi deberet, tamen quia ad nos ueniebat, teneri non meruit. Quapropter apostolica auctoritate  precipimus tibi ut, si nondum dimisisti eum, acceptis his litteris continuo cum honore perduci facias ad Mathildem. Interim uero ab episcopali officio, propter hoc quod illum remoratus es, abstineas, usquequo ad nos ipse uenias; sin autem, quod non speramus, neque his mandatis nostris, ut dimittas scilicet, obtemperare uolueris, ecclesie introitum omnino tibi ex parte beati Petri interdicimus.

Data in synodo, decimo sexto Kalendas Martii, indictione secunda.



EPISTOLA XIX. AD HAREMANNUM ULDERICUM, etc. 


 In synodo definitum asserit quod, nisi triginta dierum spatio bona Ecclesie Bambergensis reddiderint, excommunicationi subiaceant.

GREGORIUS episcopus, seruus seruorum Dei, HAREMANNO, ULDERICO, FREDERICO, MAZELINO [Muzolino et sic infra], GOTEBOLDO [Gotebaldo], militibus Bambergensis ecclesie.

Intelleximus iamdiu quod uos, scilicet Haremanne et Ulderice, accepistis bona ipsius ecclesie pro introitu Bambergensis episcopi He . . . . .  iam depositi, quodque uos, Frederice, Mazeline, Herolde, Wirinto, post illius excommunicationem ab hac sede bona eiusdem Ecclesie ab eo similiter accepistis. Intelleximus etiam te, Gotebolde, quando captus tenebatur episcopus, iam memorate ecclesie bona de manu regis accepisse. Sciatis igitur in eo  concilio quod nuper celebrauimus ut, nisi inter terminum uiginti dierum, postquam hec legationis nostre uerba ad uestras aures peruenerint, res iam dicte Ecclesie, quas iniuste detinetis, aut reddideritis aut de manu episcopi acceperitis, periculo excommunicationis subiaceatis. Si uero resipiscentes ad episcopum ueneritis, et sepe nominata bona restitueritis, liceat episcopo uos excommunicationis uinculo soluere.

Data in synodo, decimo tertio Kalendas Martii, indictione II.



EPISTOLA XX. AD CENTULLUM COMITEM. 


 Preclaras uirtutes quibus preditus erat denigrare eum asserit, dum consanguineam suam uxorem haberet. Suadet ut a tanto facinore abstineat, episcopos et Ecclesiam ueneretur.

GREGORIUS episcopus, seruus seruorum Dei, CENTULLO comiti salutem et apostolicam benedictionem.

Audiuimus de te per tales quibus fidem habemus ea que Christianum principem bonis omnibus debeant commendare, quia sis uidelicet amator iustitie, defensor pauperum, et propagator pacis. Unde te in dilectionem et gratiam sicut filium Ecclesie Romane suscipimus, et ut in bonis ceptis de die in diem proficere studeas admonemus. Tamen reprehensibile quoddam in te esse cognouimus, quia scilicet consanguineam tuam habes uxorem; et inde nimis cauendum tibi, scilicet ne ex occasione  culpe istius, cetera quecunque agis bona dispereant. Age ergo, et secundum consilium Amati episcopi Elorensis et Bernardi Massiliensis abbatis, siquidem ad uestras partes poterit peruenire, predictum reatum emendare, et penitentiam inde agere stude, ne pro hoc animam tuam perdas, et nobilem feminam, que sub tutela tua est commissa confundas. Ante omnia Ecclesiam Dei uenerari semper et honorare atque defendere stude, et episcopis quasi Patribus tuis reuerentiam et obedientiam exhibe. Scias pro hoc te et in hoc seculo maiorem gloriam et in futuro uitam promereri perpetuam. Si facultas tibi esset ueniendi ad nos, desideraremus te uidere ac plenius de anime tue salute instruere.

Data Rome, quinto Idus Martii, indictione secunda.



EPISTOLA XXI. AD ARELATENSES. 


Reprehendit eos nulla pene cura moueri suam Ecclesiam pastore esse destitutam. Propterea Wapincensem episcopum mittit, ut aut episcopum eligant, aut promittant se in pastorem suscepturos quemcunque ipse ad eos miserit. Cetera que dicenda forent episcopo iniunxisse significat.

GREGORIUS episcopus, seruus seruorum Dei, uniuerso clero et populo Arelatensis Ecclesie salutem et apostolicam benedictionem.

Quoniam sublata pastorali custodia gregi non parua imminere perpendimus, multa pro uobis sollicitudine  angimur, multo dolore compungimur quod Ecclesiam uestram tandiu uigilantia pastoris et regimine idonei gubernatoris destitutam esse cognoscimus. Quod in hac re minus quam oportet uos esse sollicitos, imo quasi proprie salutis oblitos, nulla pene cura uel affectione permotos deprehendimus, maioris nobis tristitie causa consistit, quoniam perniciosius fere nichil est quam contra mala urgentia nulla ratione consurgere, et sue saluti in supremo discrimine aut nescire aut nolle consulere. His itaque curis, ac tante desolationis uestre causa stimulante, misimus ad uos fratrem nostrum, uidelicet Leodegarium Wapincensem episcopum, quatenus cum illius consilio aut talem personam secundum Deum eligatis, quam uicarius noster Hugo Diensis  episcopus litteris suis nobis commendet, aut si apud uos, quod credimus, tanto regimini digna inueniri persona non potest, in manu fratris nostri Leodegarii, Wapincensis episcopi, firmetis uos illum suscipere in pastorem, quem consecratum et honore pallii insignitum uobis ex parte sancti Petri miserimus. Cogitare enim debetis quoniam secundum electionem gratie Dei, de numero ouium Christi estis, et nequaquam secure uiuetis, nisi qui eius uice uobis presit, et contra incursus callidi insidiatoris assidua circumspectione, auxiliante Deo, uos muniat, habeatis. Agite ergo ne quis uos ad prospiciendum de honore Ecclesie uestre et communi saluti animarum uestrarum impedire ualeat, et ne uisitatio legationis nostre frustra ad uos facta esse uideatur, per quam  uobis caritas nostra representatur et auctoritas, scientes quoniam quidquid ex utroque, Deo auctore, debemus et possumus, ad profectum uestrum uobis exhibere promptam et indefessam uoluntatem gerimus. Cetera que dicenda sunt fratri nostro Leodegario iniunximus, cui legationi, quantum ad hoc pertinet negotium, ita uolo ut credatis ac si a nobis uiua uoce in auribus uestris dicerentur.

Data Rome, Kal. Martii, ind. II.



EPISTOLA XXII. AD COMITISSAM MATHILDEM. 


Respondet super coniugio Theodorici ducis et super eius intromissione de componenda inter se et Henricum regem pace et de duce excommunicato a Metensi episcopo.

 GREGORIUS episcopus, seruus seruorum Dei, dilecte in Christo filie MATHILDI salutem et apostolicam benedictionem.

Quoniam animi nostri uoluntatem super ea rescire cupiens, misisti nobis quod Theodoricus dux optaret sibi coniugio copulare quondam uxorem marchionis Petroni, mandamus tibi: Ille enim non est adeo notus nobis, nec illa nobis ita commissa ut aliquid inde agere uelimus. De eodem duce item significasti quod, si placeret nobis, de componenda pace inter nos et Henricum regem se intromitteret. Super hoc itaque respondemus. Legatus regis in presentia uniuersalis synodi iurauit, ex precepto domini sui, eum nostris mandatis per omnia obtemperaturum.  Ea quoque de causa et spe nos iam misisse legatos nostros credo tuam scientiam non latere. Excommunicatum uero, iam sepe dictum ducem, ab episcopo Metensi quia non ignoras nos sententie in illum prolate noueris assensum dedisse, et eam firmauisse, nisi infra uiginti dies postquam mandata nostra resciuerit, iussis nostris obedierit, et nisi ciuitatem et bona S. Stephani, que iniuste inuasit, libera dimiserit, et Ecclesie satisfecerit.

Data Rome, u Nonas Martii, indictione II.



EPISTOLA XXIII. AD AURELIANENSES. 


 Ecclesie eorum erumnis consulere desiderans, Sanzonem, quem in episcopum optauerant, se libenter suscepisse, ne tamen Rainerio episcopo adhuc superstite, quem illi inutilem esse asserebant, preiudicium faciat, legatos se missurum ait qui rem inspiciant, ut ipse deinde electionem confirmare possit. Interim nullus Ecclesie bona distrahat.

GREGORIUS episcopus, seruus seruorum Dei, clero et populo Aurelianensis Ecclesie, salutem et apostolicam benedictionem.

Sciatis incunctanter quod de Ecclesie uestre erumnis et angustiis, quam specialiter dileximus et que una ex nobilissimis Gallie Ecclesiis quondam fuit, et adhuc erit, Deo fauente, nos ualde dolemus, et quia illi qualiter subuenire debeamus solliciti sumus, et ut ad pristinum decus et gloriam redeat nos impense operam damus. De Sanzone item filio nostro, quem uobis in episcopum optatis, noueritis  quia libenter eum suscepimus et paterno amore tractauimus. Sed quia Rainerius dictus episcopus, et Ecclesie uestre, ut dicitur, inutilis, nondum ex toto constat ab ea separatus, ne uideamur alicui preiudicium facere, neu ob alicuius amicitiam forte quis suspicetur nos contra iustitiam facere uelle, legatos nostros ad uos mittere disposuimus qui, ueritate discussa diligenter et probata, de eo possint' ex auctoritate nostra, imo beati Petri, prout iustitia dictauerit, sententiam dare. Postea uero electionem uestram secundum Deum confirmare, et quibus modis oportere uidebitur corroborare secundum canonica instituta curabimus. Interim uero res eiusdem ecclesie, tam uobis quam omnibus apud quos ubicunque reperiuntur, ex parte B. Petri monendo precipimus  ut nemo distrahere uel demoliri presumat uidelicet premia et ornamenta que illi pertinere noscuntur. Quod si quis contra hac nostra precepta temerarie conari tentauerit, sciat se gratiam B. Petri amissurum, et anathematis gladium, nisi resipuerit, incursurum.

Date Rome, tertio Nonas Martii, indictione II.



EPISTOLA XXIu. AD AMATUM EPISCOPUM ELORENSEM. 


Causam inter abbates Sancte Crucis et Sancti Seueri diligenter ei et Diensi episcopo terminandam committit; decernens interim quod in lite est ex integro abbatie Sancte Crucis restituendum esse.

 GREGORIUS episcopus, seruus seruorum Dei, AMATO Elorensi  episcopo in uasconia, salutem et apostolicam benedictionem.

Iozelinus, archiepiscopus Burdigalensis confrater noster, ueniens ad limina apostolorum, duxit nobis ad memoriam qualiter olim actum sit de discordia monasterii Sancte Crucis et Sancti Seueri, quidue diffinitionis in Romana Ecclesia susceperit. Nam et litteras olim a nobis super hac re abbati S. Seueri transmissas inuenimus, et abbatem secundum tenorem earum inobedientem fuisse cognouimus. Unde ne preiudicium sibi aliqua pars fieri suspicetur, censuimus causam illam ante te et confratrem  nostrum Hugonem, Diensem episcopum, diligenter esse retractandam, ita ut uterque auditores legitimum, Deum auxiliante, huic negotio finem imponatis. Adiudicauimus etiam ut illud quod in lite est, ex integro abbatie Sancte Crucis restituatur, quatenus, possessione sibi reddita, canonicum et legale sit quod acturi estis, et in exsecutione iudicii nostri irreprehensibiles appareatis. Quod si ille inobediens fuerit, et memorate ecclesie inuestituram abbatie Sancte Crucis non restituerit, illum sicut rebellem a communione corporis et sanguinis Domini merito separate.

Data Rome, octauo Idus Martii, indictione secunda.



EPISTOLA XXu. AD ARNALDUM ABBATEM SANCTI SEuERI. 


Diensi et Elorensi episcopis commisisse significat, quid agendum foret in controuersia inter eum et abbatem Sancte Crucis; quare precipit ut illis pareat.

GREGORIUS episcopus, seruus seruorum Dei, ARNALDO abbati Sancti Seueri salutem et apostolicam benedictionem.

Post recessionem tuam proxime factam, scias nos litteras quasdam reperisse, in quibus inobedientiam tui liquido deprehendimus. Proinde notum tibi sit nos eam causam, scilicet que inter te et abbatem Sancte Crucis esse dignoscitur, diligentius discutiendam  fratribus et cepiscopis Hugoni Diensi et Amato Elorensi legatis nostris commisisse, et quidquid isti de ea re statuerint iudicantes, hoc deinceps uobis esse ratum firmumque tenendum. Attamen interim, ut illam possessionem, scilicet ecclesiam Sancte Marie de Solaco, de qua lis inter uos orta est, abbatie Sancte Crucis ex integro restituas, apostolica auctoritate precipimus, et ut quiete, donec ad iudicium ueniat, possidere permittas ex parte beati Petri iubendo monemus. Indignum quippe est, et canonicis institutis nimis alienum ducimus causam, que uentilanda est ad examen, debere deduci, nisi de rebus in lite positis ille qui uim patitur prius fuerit reuestitus. Iuxta ergo quod et monuimus et  precepimus, iterum inculcare curauimus ne te ulterius super hac re, sicut hactenus, inobedientem reperire ualeamus. Quod si inobedientia tua auribus nostris iterum fuerit delata, scias indubitanter te iram beati Petri et nostram incurrisse, et digne animaduersionis sententiam in periculum ordinis tui prouocasse.

Data Rome, octauo Idus Martii, indict. secunda.



EPISTOLA XXuI. AD FULCARDUM  . 


Mandat ut Lambertum, quem ipsi contra sua mandata male tractauerant, suscipiant eique ablata restituant; nisi paruerint, eos puniturum minatur.

 GREGORIUS episcopus, seruus seruorum Dei, FULCARDO Insulane congregationis preposito, ceterisque eiusdem congregationis canonicis tam minoribus quam maioribus, licet aliter meritis [mereatis], salutem et apostolicam benedictionem.

Non modicum offendistis nos super iniuria et exspoliatione rerum Lamberti filii nostri a uobis illata, imo in persona sua nobis facta, precipue cum per Ingelrannum nostrum uobis mandauerimus ut ei nullam iniuriam inferretis propter obedientiam quam sibi iniunximus. Mandamus ergo uobis, et apostolica auctoritate precipimus, sicut canonicis specialiter munitis priuilegiis B. Petri, quatenus  hunc filium nostrum Lambertum fratrem et concanonicum uestrum cum omni beneuolentia et dilectione suscipiatis, et sua sibi integre restituatis, remittentes uobis, ipso eodem interueniente, quidquid in eo et nobis deliquistis, eo uidelicet tenore ne deinceps contra nostra et sanctorum canonum decreta agere presumatis. Quod si facere neglexeritis , rursumque clamor ad nos seu ad uicarium nostrum uenerabilem uirum Hugonem Diensem episcopum uenerit, et gratiam B. Petri et nostram perdetis, et nos ulterius nullo modo patiemur inultos, sed, sicut dignum fuerit, gladio B. Petri contemptum nostrum uindicabimus.

Data Rome, secundo Idus Martii, ind. II.



EPISTOLA XXuII. AD MONACHOS DOLENSIS MONASTERII. 


Precipit ut, amoto Gualterio, quem in abbatem contra excommunicationem elegerant, quique in concilio depositus fuerat, uiennensem archiepiscopum in abbatem suscipiant. Pro eorum autem inobedientia coram Diensi episcopo compareant, eique obediant; sin minus, excommunicationem in eos latam se confirmaturum ait.

GREGORIUS episcopus, seruus seruorum Dei, monachis Dolensis monasterii.

Noueritis Gualterium, quem uobis in abbatem contra excommunicationem apostolice sedis constituistis, collaudatione Romani concilii a nobis irrecuperabiliter esse depositum, et, si de administratione  abbatie uestre se ulterius, cognitis his litteris, intromiserit, omnino excommunicandum. Quapropter apostolica uobis auctoritate precipimus ut confratrem nostrum Wormundum uiennensem archiepiscopum, quem uobis in abbatem, Deo annuente, ordinauimus, sine omni contradictione suscipiatis, et ei sicut patri et abbati per omnia toto cordis affectu obediatis: et quia non modicum pro inobedientia uestra incurristis delictum, precipimus uobis, ut Dominica prima post Pentecosten, scilicet in octauis, coram uicario nostro Hugone Diense episcopo satisfacturi, ualentie uidelicet urbi uos representetis, et quod ipse uobis preceperit obedienter teneatis. Quod si ipsi spiritu superbie his nostris litteris inobedientes fueritis, excommunicationem a prefato  uicario nostro super uos factam ab illo die nos confirmasse indubitanter sciatis.

Data Rome, octauo [XIII] Kalendas Aprilis, indictione secunda.



EPISTOLA XXuIII. AD  NOBILES BITURICENSES 


Eiusdem argumenti.

GREGORIUS episcopus, seruus seruorum Dei, RODULPHO, ODONI, EPPONI, UMBALDO, EuERARDO, BOZONI, GIRALDO, ADELARDO, et ceteris principibus Biturice regionis, salutem et apostolicam benedictionem, si obedierint.

 Miramur temeritatem et insolentiam presumptionis uestre quod, contra fas et excommunicationem apostolicam uobis delatam, abbatiam Dolensem, quam in tutelam hactenus habuistis, imo etiam [inuasistis imo et] ad cumulum detrimenti tam animarum uestrarum quam corporum, abiecto eo quem manibus propriis, Deo uolente, uobis in abbatem consecrauimus, Gualterium inuasorem irrecuperabiliter deposuimus, et ei res ecclesie suisque fautoribus sub excommunicatione interdiximus. Confratri autem nostro Wormundo uiennensi archiepiscopo abbatiam Dolensem concessimus, imo reddidimus. uos ergo monemus, et apostolica auctoritate precipimus, ut abiecto inuasoris predicti dominio, abbati uestro, iure canonico, Wormundo uiennensi archiepiscopo  sincera mente et puro corde obediatis. Quod si rebelles Deo et beato Petro in his deinceps fueritis, a Dominica prima post Pentecosten, scilicet in octauis, cum Dolensibus monachis, nisi satisfecerint coram uicario nostro Hugone Diensi episcopo ualentie, uos excommunicationi subiacebitis. Si autem patri uestro spirituali, confratri nostro Wormundo uiennensi archiepiscopo, obedientiam et auxilium exhibueritis, gratiam Dei et beati Petri percipietis. Te autem, Rodulphe, quia in his plus ceteris tibi a Deo concessa est potestas, rogamus te et precipimus, ut eum in abbatiam sine simulatione et dolo restituas, et totius ire siue discordie oblitus, ei ut filius carissimus cohereas, quatenus gratiam Dei et peccatorum  tuorum indulgentiam ab ipso cui data est potestas ligandi atque soluendi percipias.

Data Rome, decimo tertio Kal. Aprilis, indict. secunda.



EPISTOLA XXIX. AD LADISLAUM HUNGARORUM REGEM. 


Regis deuotionem erga sedem apostolicam laudat. Comites quosdam ac milites ecclesie fideles iniuste in exsilium relegatos commendat. Ad ecclesiarum defensionem hortatur, legatosque ad se mittere iubet.

GREGORIUS episcopus, seruus seruorum Dei, LADISLAO Hungarorum regi salutem et apostolicam benedictionem.

Sicut fidelium tuorum crebra relatione cognouimus,  idemque ipsum nostris attestantibus ratum habemus, excellentia tua ad seruiendum beato Petro, quemadmodum religiosa potestas debet, et ad obediendum nobis ut liberalem filium decet, toto affectu et cordis intentione parata est. Unde nimirum deuotionem mentis tue super hoc studio non indigne laudamus eique sincere congratulamur quod quidem optimorum regum sequendo uestigia illustrat, seruando tam in moribus normam iustitie quam etiam lineam nobilitatis in sanguine. Igitur quia de celsitudinis tue liberalitate et obedientia satis confidimus, ad quiddam nostre uniuersali sollicitudini congruens, quod honori quoque tuo  non parum concordat, inuitare te non dubitamus, quatenus in eo et illa que de te uerbis solis credita sunt esse uera facti indicio pateant, et nobis sit aperta firmior causa, qua te pre ceteris regie dignitatis amplius specialiusque diligere merito debeamus. Itaque comites illos uel . . . . . uidelicet D . . . . et C . . . . . eorumque milites, quos beato Petro fideles iustitieque fautores iniusta  sententia in exsilium expulit, tibi commendatos esse ex parte nostra optamus. Et quia hactenus illis subuenire ex industria propria claritudo tua curauit, sentiant sibi nunc ob fidelitatem beati Petri nostramque commendationem solatii auxiliique munus copiosius accessisse. De cetero prudentiam tuam monemus, ut uiam iustitie semper studeas irreflexo calle tenere,  et uiduas et orphanos et peregrinos paterna pietate tueri, Ecclesias non modo non ledere, sed etiam ab arrogantium et inuasorum petulantia et temeritate defendere, nec non et alia que recte intelliges, procures diligenter seruare. Illud quoque nichilominus scire te uolumus quosdam nomine tuo legatos ad nos olim uenisse, quibus item nos istud iniunximus, ut dilectioni tue suggererent quatenus alios destinare, quo certiores efficeremur, censeret. uerum nobis adhuc in incerto manet an ad te mandata nostra perlata sint, an aliquos postea miseris; liquet autem neminem a te legatum ad nos post inde uenisse. Quare decreuimus ad te iterum idem repetendo scribere, itidemque de comitibus, quod iam postulauimus,  iterando inculcare; quo et nuntios, si nondum misisti, non ulterius mittere negligas, et prenominatis omnibus presidii manum familiarius proniusque in cunctis porrigere studeas. Omnipotens et misericors Deus, a quo bona cuncta procedunt, per merita et intercessiones beate Dei genitricis semperque uirginis Marie, et beatorum Petri et Pauli, gressus tuos per uiam deducens iustitie, constanter dirigat usque ad finem, et sic huius uite temporalia regni gubernacula faciat temperare, quatenus eterna promerendo ualeas adipisci.

Data Rome, duodecimo Kal. Aprilis, indictione secunda.



EPISTOLA XXX. AD LANFRANCUM ARCHIEPISCOPUM CANTUARIENSEM. 


Arguit quod se non uisitauerit a tempore assumptionis sue; cuius causam cum regem esse nouerit, hortatur ut eum moneat, ne quid iniustum contra Romanam Ecclesiam presumat, ipseque ad se quantocius ueniat.

GREGORIUS episcopus, seruus seruorum Dei, LANFRANCO Cantuariorum archiepiscopo salutem et apostolicam benedictionem.

Quod ex illo tempore quo sacerdotale summe sedis iugum ceruici nostre, licet indigni, suscepimus, uenire ad nos non multum curauit fraternitas tua, quanto minus hoc de dilectione tua sperare potuimus, eo amplius stupentes miramur, et nisi apostolica mansuetudo, nec non et amoris pignus antiquum nos hucusque detinuisset, profecto nos hoc grauiter  ferre iamdudum tibi constitisset. uerum, sicut certissime compertum habemus aduentum tuum uel metus regis, eius scilicet quem inter ceteros illius dignitatis specialius semper dileximus, uel maxime tua culpa nobis negauit, et te quidem, si uel prisci amoris memoria superesset, uel debita matri Romane Ecclesie dilectio in mente remaneret, non debuit aliquis aut mundane potestatis terror, aut cuiusquam persone superstitiosus amor, a conspectu nostro retrahere. Illum uero si contra apostolicam sedem nouus arrogantie tumor nunc erigit, siue contra nos ulla libido seu procacitas iactat, tanto grauius feremus, quanto eum dilectione nostra indignum se fecisse constiterit. Quod tamen ne illi accidat, religio tua poterit hoc modo uitare, si ei diligenter  aperiendo, et constanter admonendo consilium dederis, ne contra matrem omnium Romanam Ecclesiam quid iniustum presumat, neue quid a religiosa potestate alienum petulanter audeat, et neque tuam neque alicuius deuotionem ab apostolice sedis uisitatione ulterius cercere attentet. Igitur decet fraternitatem tuam negligentie sue excessus sapienter corrigere, atque ad apostolicam sedem quantocius properare, teque ipsum nostris obtutibus, ut optamus, utque sepe mandauimus, presentare, quatenus nos de his et de aliis negotiis presentialiter conferre, atque utilitas Ecclesie de nostro colloquio augmentum ualeat, Deo fauente, percipere.

Data Rome, octauo Kalend. Aprilis, indictione  secunda.



EPISTOLA XXXI. AD INCOLAS PROuINCIAE. 


Precipit ut bona monasterii Sancti Petri sub excommunicationis pena restituant.

GREGORIUS episcopus, seruus seruorum Dei, omnibus archiepiscopis, episcopis, principibus, clericis, laicisque in Prouincia commorantibus, exceptis his qui excommunicationi subiacent, salutem et apostocam benedictionem.

Notum uobis omnibus esse putamus, quod monasterium S. Petri, situm in loco qui Mons Maior dicitur, sancte Romane Ecclesie speciali quodam iure subiectum est, et apostolice sedis priuilegiis ex  tempore longo munitum. Unde quia nobis pro suscepti regiminis sollicitudine imminet Ecclesiis omnibus prouidere, illis precipue debemus uigilanter prospicere que Romane apostoliceque sedi quodammodo uicinius herent, et eius tutela maxime sperant defendi. Quapropter, quoniam audiuimus aliquos uestrum bona memorati monasterii contra ius et honestum sacrilega manu inuasisse, distrahere atque diripere, paterno affectu monemus et apostolica auctoritate precipimus, ut quicunque res illius monasterii ui tenere inuasas noscuntur, digna cum satisfactione emendare festinent, ac nemo deinceps contra anime salutem bona ipsius ecclesie uiolenter attrectare presumat. Quicunque ergo his salubribus mandatis nostris contraire, et bona ecclesie   sacrilego ausu contra interdictum nostrum detinere tentauerit, admonitus semel, atque iterum, et tertio, per conuenientes inducias, si emendare contempserit, iram et furorem omnipotentis Dei contra se per excommunicationem apostolicam prouocabit. Obedientibus uero apostolica auctoritate, et beati Petri nobis, licet indignis, concessa potestate, peccatorum suorum ueniam indulgemus.

Data Rome secundo Kal. Aprilis, indictione secunda.



EPISTOLA XXXII. AD ISEMBERTUM EPISCOPUM PICTAuENSEM. 


 Rorgonis bona, ad Hugonem eius germanum spectantia, ablata sub excommunicationis pena restitui mandat.

GREGORIUS episcopus, seruus seruorum Dei, ISEMBERTO Pictauiensi episcopo salutem et apostolicam benedictionem.

Peruenit ad aures nostras quod bona Rorgonis de Cequo, que, mortuo ipso, in potestatem germani, scilicet Hugonis nostri fidelis et filii, iure debent concedere, Hugo Delezini [de Leziniaco; in cod. Mut. Delerzini] iniuste presumpsit inuadere. Unde quia prenominatum, Hugonem clericum nostrum, et res ipsius in tutelam apostolice sedis suscepimus, fraternitati tue inuitando precipimus ut super his curam uice nostra gerens, duci Guilielmo hec eadem significando suggeras, quatenus in hac etiam re  quantum beato Petro sit fidelis ostendat. uerum in primis uolumus ut dilectio tua studeat memoratum Leziniacensem [Deleziniacensem] ex parte nostra cum iam dicto duce conuenire, nec non illum de temeritate sua redarguendo de satisfactione monere. Quod si admonitus semel, iterum ac tertio, per competentes inducias in pertinacia sua durauerit et mandatis nostris inobediens iustitie parere contempserit, apostolica auctoritate precipimus ut eum, quousque resipiscens ablata restituat, uinculo anathematis illiges; quod idem postmodum nos firmaturos non dubites.

Data Rome, Idibus Aprilis, indict. secunda.



EPISTOLA XXXIII. AD HUGONEM ABBATEM CLUNIACENSEM. 


Ut bona, que Matisconensis Ecclesia quiete possederat, ab ipso ablata aut restituat aut cambio compenset; sin minus, Diensi episcopo et abbati Sancti Pauli lis inter eos terminanda committitur.

GREGORIUS episcopus, seruus seruorum Dei, HUGONI Cluniacensi abbati, salutem et apostolicam benedictionem.

Landericus Matisconensis, frater et cepiscopus noster, ad apostolorum limina ueniens, conquestus est apud nos Ecclesie sue iura a te sibi auferri, que de predecessorum suorum temporibus, etiam Simoniacorum, quiete uisa est possidere. Nos ergo dignum esse et competens adiudicauimus ut que bona temporibus irreligiosorum ecclesia sine molestia  tenuit, eisdem sub pastore religioso, in Romana Ecclesia ordinato, priuari absque ratione non debeat. Quapropter dilectionem tuam monemus ut res illas, super quibus predicta Matisconensis Ecclesia queritur, si usque ad supra memorati fratris nostri tempus possedit, deinceps quoque aut quiete retinere permittas, aut concambium competens reddere studeas. Quod si inter uos hanc causam non potestis ipsi componere, uolumus fratrem nostrum Diensem episcopum et Sancti Pauli abbatem negotio huic interesse, quatenus eorum adhibita diligentia finem lis inuenire rectum et congruum ualeat, ac ulterius inter uos dissensio nulla remaneat. Sine concordia namque neque religiositatem dicimus [forte ducimus. HARD.] quidquam ualere, neque aliud opus, etsi  bonum uideatur, aliquid esse.

Data Rome, decimo octauo Kal. Maii, indict. secunda.



EPISTOLA XXXIu. AD GEBUINUM ARCHIEPISCOPUM LUGDUNENSEM. 


Confirmat primatus dignitatem Lugdunensi Ecclesie super quatuor prouincias concessam, dummodo Simoniace archiepiscopus electus non fuerit.

GREGORIUS episcopus, seruus seruorum Dei, GEBUINO [GEBUERIO] Lugdunensi archiepiscopo.

Antiqua sanctorum Patrum, quibus licet indigni et longe meritis impares, in administratione huius sedis succedimus, uestigia, inquantum diuina dignatio permittit, imitari desiderantes, ius, quod unicuique  Ecclesiarum pro merito et dignitate sui ipsi contulerunt, nos ex eorum successibus consideratione decet illesum et immutabile conseruare, et munimine decretorum nostrorum ad perpetuam stabilitatem corroborare. Quapropter quia, dilectissime in Christo frater Gebuine, postulasti a nobis quatenus dignitatem ab antecessoribus nostris concessam Ecclesie, cui Deo auctore preesse dignosceris, confirmaremus, et queque sua ab infestatione hostili apostolice sedis defensione tueremur, inclinati precibus tuis confirmamus primatum super quatuor prouincias Lugdunensi Ecclesie tue, et per eam tibi tuisque successoribus, his tantum qui nullo interueniente munere electi uel promoti fuerint, uidelicet, a manu, ab obsequio et a lingua. A manu, ut  nullum pretium prorsus a se uel ab aliquo tribuatur; ab obsequio, ut nichil inde seruitii faciat, sicut quidam intentione ecclesie prelationis potentibus personis solent deferre; a lingua, ut neque per se neque per submissam personam preces effundat. Sed neque his qui per secularem potestatem ad hanc dignitatem peruenerint, uidelicet dono uel confirmatione alicuius persone que sancte religioni uideatur obuiare, et contra puram et authenticam sanctorum Patrum auctoritatem uenire. Sed his nimirum hanc dignitatem concedendam esse sancimus, qui pura et sincera electione tibi successerint, et ita per ostium intrauerint, sicut fraternitatem tuam cognouimus intrasse His uero qui aliter intrauerint, uidelicet qui  iuxta Dominicam sententiam non per ostium, sed aliunde ut fures et latrones ascenderint, non solum primatum huius dignitatis non concedimus, uerum etiam omni honore ecclesiastici regiminis indignos et alienos fore adiudicamus. Prouincias autem illas quas uobis confirmamus, dicimus Lugdunensem, Rothomagensem, Turonensem, et Senonensem, ut he uidelicet prouincie condignam obedientiam Lugdunensi Ecclesie exhibeant, et honorem quem Romani pontifices reddendum esse scriptis propriis prefixerunt, humiliter et deuote persoluant, salua in omnibus apostolice sedis reuerentia et auctoritate. Preterea, iuxta tenorem postulationis tue, ecclesie tue huiusmodi priuilegia presenti auctoritatis nostre decreto indulgemus, concedimus  atque firmamus, statuentes nullum regum, et reliqua usque in finem, sicut in priuilegio constat quod est in capite huius libelli.

Data Rome, duodecimo Kalendas Maias, indictione secunda.



EPISTOLA XXXu. AD ROTHOMAGENSEM, TURONENSEM, ET SENONENSEM, ARCHIEPISCOPOS. 


Ut archiepiscopo Lugdunensi super eos ex antiqua Patrum auctoritate primati a se confirmato obedientiam prestent. Rationem et originem diuersoum in Ecclesia graduum declarat.

GREGORIUS episcopus, seruus seruorum Dei, fratribus  et cepiscopis Rothomagensi, Turonensi [Tutonensi, Bituricensi], et Senonensi, salutem et apostolicam benedictionem.

Sicut nouit fraternitas uestra, sedes apostolica, cui licet indigni, Deo auctore, presidemus, diuina gratia inspirante, Spiritu sancto edocta, per diuersas prouincias et regna presules archiepiscopos et primates ordinauit; cuius constitutione et auctoritate Lugdunensis Ecclesia primatum super quatuor prouincias, uidelicet Lugdunensem, Rothomagensem, Turonensem et Senonensem, per annorum longa curricula obtinuisse cognoscitur. Sanctorum igitur Patrum nos, inquantum Deo fauente ualemus, exempla sequi cupientes, Ecclesie memorate primatum, quem ipsi decretis suis constituerunt atque sanxerunt, eorum  freti potestate subinde confirmare studemus. Ad hoc enim diuine dispensationis prouisio gradus et diuersos constituit ordines esse distinctos, ut dum reuerentiam minores potioribus exhiberent, et potiores minoribus dilectionem impenderent, una concordie fieret ex diuersitate connexio, et recte officiorum gigneretur administratio singulorum. Neque enim uniuersitas alia poterat ratione subsistere, nisi huiusmodi magnus eam differentie ordo seruaret. Quia uero creatura in una eademque equalitate gubernari uel uiuere non potest, celestium militiarum exemplar nos instruit quia dum sint angeli, sint archangeli, liquet quia non equales sunt, sed in potestate et ordine, sicut nostis, differt alter ab altero. Si ergo inter hos qui sine peccato sunt ista constat esse  distinctio, quis hominum abnuat huic se libenter dispositioni submittere? Hinc etenim pax et caritas mutua se uice complectuntur, et manet firma concordia in altera Deo placita dilectione sinceritas. Quia igitur unumquodque tunc salubriter completur officium, cum fuerit unus ad quem possit recurri prepositus. Prouincie autem multo ante Christi aduentum tempore, diuise sunt maxima ex parte, et postea ab apostolis et beato Clemente predecessore nostro ipsa diuisio est renouata, et in capite prouinciarum, ubi dudum primates legis erant seculi, ac prima iudiciaria potestas, ad quos qui per reliquas ciuitates commorabantur, quando eis necesse erat, qui ad aulam imperatorum uel regum confugere non poterant, uel quibus permissum non erat,  confugiebant pro oppressionibus uel iniustitiis suis, ipsosque appellabant, quoties opus erat, sicut in lege eorum preceptum erat. Ipsis quoque ciuitatibus, uel locis celebrioribus, patriarchas uel primates qui unam formam tenent, licet diuersa sint nomina, leges diuine et ecclesiastice poni et esse iusserunt, ad quos episcopi, si necesse fuerit, confugerent, eosque appellarent, ut ipsi nomine primatum fruerentur, et non alii. Relique uero metropolitane ciuitates, que minores iudices habebant, licet maiorum comitum essent, haberent tamen metropolitanos suos, qui predictis iuste obedirent primatibus, sicut et in legibus seculi olim ordinatum erat, qui non primatum, sed aut metropolitanorum archiepiscoporum  nomine fruerentur. Et licet singule metropoles ciuitates suas prouincias habeant, et suos metropolitanos habere debcant episcopos, sicut prius metropolitanos iudices habeant seculares, primates tamen, ut prefixum est, tunc et nunc habere iusse sunt, ad quos post sedem apostolicam summa negotia conueniant, ut ibidem quibus necesse, eleuentur et iuste restituantur, et hi qui iniuste opprimuntur iuste reformentur, atque fulciantur, episcoporumque cause et summorum negotiorum iudicia, salua apostolice sedis auctoritate, iustissime terminentur. Quapropter apostolica uobis auctoritate precipimus ut sepe dicte Lugdunensi Ecclesie honorem et reuerentiam a maioribus nostris de Ecclesiis uestris prefixam ita uos exhibere  humiliter et deuote procuretis, quemadmodum uobis a suffraganeis uestris reddi debere non dubitatis. Omnipotens et misericors Deus pacis iustitieque, serenus inspector cordi uestro clementer inspirare dignetur, ut per uiam equitatis concordieque firmos gradus mihi in hoc seculo tendere taliter studeatis quatenus pro temporalibus eterna sumpturi, ad celestis Ierusalem fines mereamini peruenire.

Data Rome, duodecimo [XII Kal.] Maii, indictione secunda.



EPISTOLA XXXuI. AD CANONICOS LUGDUNENSES. (Anno 1079.]


Precipit ut, sicut eorum decanus beneficia sine consensu fratrum acquisita renuntiauerat in suis manibus, sic hi qui uel contra excommunicationem, uel pretio beneficia obtinuerant in manibus sui archiepiscopi renuntient.

 GREGORIUS episcopus, seruus seruorum Dei, canonicis Lugdunensis Ecclesie salutem et apostolicam benedictionem.

Quidam uestrum, ad nos cum archiepiscopo suo uenientes, postquam de Ecclesie uestre statu et utilitate nos consuluerunt, sine apostolica benedictione recesserunt. Quod quidem licet merito indigne tulerimus, tamen apostolica mansuetudine dissimulamus, et dum cupimus saluti uestre consulere, illorum excessus omittimus insequi. De filio uero nostro uestreque decano Ecclesie B . . . . . notificamus  dilectioni uestre quod prudenti ac salubri consilio ductus obedientias ecclesie, ceteraque beneficia, que sine communi consensu fratrum acquisierat, in manus nostras sponte renuntiauit et se ulterius non intromissurum promisit. Ad cuius formam tam his qui furtim se subduxerunt quam etiam abbatibus, uel cuiuscunque clericalis ordinis omnibus Ecclesie uestre; quicunque obedientias, uel Ecclesie dispensationes pretii pactione, uel contra excommunicationem Landerici Matisconensis episcopi, quam in capitulo uestro fecit, adepti sunt, apostolica auctoritate precipimus, ut in manus fratris nostri Gebuini archiepiscopi uestri refutare sine dilatione procurent. uolumus siquidem ut nobilitatem, qua inter omnes Gallicanas Ecclesias uestra  hucusque resplenduit in religionis exemplo, nunc quoque uigilanter custodiat, et ut gloriam quam hactenus pre ceteris illis habuit in dignitate, nunc augere incipiat in forma religionis. Nouerit autem dilectio uestra quoniam, si nostris salubribus iussis obtemperantes hactenus male habita censueritis iuste dimittere, ita uobis prouidebimus in utroque ut et temporalibus commodis non destituamini, et erroris ueniam de diuina misericordia consequi ualeatis. Quod si quis contra salutem propriam animo indurato, postquam ad notitiam eius hec nostra precepta peruenerint, ultra uiginti dies eis inobediens fuerit, illi omnium ecclesiarum ingressum, et corporis et sanguinis Domini communionem, quousque resipiscat, apostolica interdicimus auctoritate.

 Data Rome, duodecimo Kalendas Maii, indictione secunda.



EPISTOLA XXXuII. AD IORDANUM PRINCIPEM CAPUANUM. 


Arguit quod beato Petro fidem non seruauerit, nouercam suam nubere cegerit, episcopum ad apostolorum limina uenientem spoliauerit, et ecclesiam Sancti Benedicti depredatus sit. Monet ut his delictis satisfaciat.

GREGORIUS episcopus, seruus seruorum Dei, IORDANO  Capuano principi.

Sicut nonnulli nouerunt, olim te nos admodum dileximus,  et honorem tuum tam in presenti seculo adaugere quam in futuro seruare studuimus hactenus. Existimauimus enim te, ut nobilem deceret filium, fidem beato Petro seruaturum, et decus ipsius in cunctis pro uiribus tuis adaucturum. uerum longe nos fefellit opinio, et qui de te nichil tale pridem quiuimus credere, nunc aduertimus de hac perfidia tua multos non fuisse mentitos. Ecce enim dudum nouercam tuam et dominam contra ius et fas de ecclesia trahere inuitam et reclamantem, eamque nubere nolentem nuptiis tradere uiolentissime presumpsisti. Episcopum ad apostolorum limina uenientem nuper ausus es impedire, et quod ferebat, more predonum, auferre. Nouissime ecclesiam Beati Benedicti sacrilego ausu intrare, depredari,  et uiolare non timuisti, et qui bona ecclesiarum, quoniam fere cuncta que tenes earum sunt, defendere debueras, tu potissime temerator ipsarum et dilianator existis. Quapropter, ex parte beati Petri monemus te, ut si ipsius iram, et beati Benedicti indignationem non uis incurrere, super his omnibus nobis iustitiam facias. Quod si contempseris, ad Dominum omnipotentem nos reclamabimus; de cuius misericordia confidimus quod dabit nobis consilium quid in tantam arrogantiam et immoderatam superbiam tuam facere debeamus.

Rome, undecimo Kalendas Maii, indictione secunda.



EPISTOLA XXXuIII. AD HENRICUM EPISCOPUM AQUILEIENSEM. 


Usum pallii, preter alias solemnitates in priuiuilegio contentas, in duabus aliis festiuitatibus, ipsi tantum, non successoribus, concedit pro meritis eius.

GREGORIUS episcopus, seruus seruorum Dei, HENRICO carissimo in Christo fratri et cepiscopo Aquileiensi salutem et apostolicam benedictionem.

Tue dilectio fraternitatis per legatum suum humiliter exorauit quatenus sibi, preter eas solennitates que in priuilegio Ecclesie uestre continentur, in beati Udalrici confessoris Christi atque pontificis, sed et in beate Afre martyris festiuitatibus usum pallii concederemus; cuius ecclesiastici honoris excellentia,  sicut prauis et inobedientibus iuste denegatur, ita bonis et morum honestate preditis apostolica moderatione pro meritis quandoque supereroganda fore uidetur. Proinde quia te sincere dilectionis erga nos affectum habere confidimus, quia legatos nostros, Albanensem uidelicet episcopum et Paduensem, benigne tractasse, et fideliter, sicut oportuit, adiuuisse dignosceris, postremo quia pro componenda pace multum desudasse probaris, petitionem tuam libenter accepimus. Huius igitur tibi precepti auctoritate concedimus ut in solemni beati Udalrici confessoris atque pontificis, et beate Afre martyris missarum celebritate pallio utendi licentiam  habeas. Quod tamen tibi in tua uita, non loco tuo, concessum esse cognoscas.

Data Rome, decimo sexto Kalendas Iulii, indictione secunda.



EPISTOLA XXXIX. AD RAINALDUM EPISCOPUM CUMANUM. 


De Pergamensis Ecclesie electo multa ad se crimina perlata refert, que omnia ipso adhortante emendari uult; sin minus, illum apostolica auctoritate ab eo diligenter de obiectis examinari, absolui uel condemnari. De his qui a Simoniacis nescienter et sine uenalitate ordinati sunt quid sentiendum statuit.

GREGORIUS episcopus, seruus seruorum Dei, RAINALDO  Cumano episcopo, salutem et apostolicam benedictionem.

Tua nobis, frater carissime, missis litteris curauit intimare dilectio Arnulphum Pergamensis Ecclesie electum nostro libenter et consilio credere et precepto obedire. Nos equidem uestre caritatis, sicut nostis, experientie indubitanter credimus. uerumtamen multa de predicto uiro ad nostram ex quorumdam relatione peruenere notitiam, que si uera, quod absit, esse constiterit, nos ualde contristant, et in eo non leui sunt ultione plectenda. Conqueritur enim Gorzo miles eius et signifer cum duobus fratribus atque coheredibus suis, castellum quod dicitur Rocha de Glizione, quod hactenus utpote proprii iuris sine omni contradictione tenuerunt atque possederunt, nunc tam sibi quam consortibus  suis a supradicto Arnulpho uiolenter, et, quod dictu nefas est, fraudulenter esse subreptum; cui tamen militi prius cuiusdam quasi securitatis et federis, tanquam ad tollendum suspicionis metum, quedam fertur callide sacramenta prebuisse, et, postposito Dei timore, cupiditatis perfidiam incurrisse. Nec tali contentus facinore B . . . . . presbyterum prefati Gorzi [Gorzonis] clericum depredari, et suis, ut asserit, omnibus spoliare non metuit. Preterea pestiferas Simoniace heresis nundinas exercere, et inter cetera archidiaconatum Pergamensis Ecclesie quinquaginta librarum pretio uendidisse perhibetur. Huc accedit quod seruos Dei, quos ut religiosum uirum decet tueri, et in cunctis adiuuare deberet, econtrario  infestare et molestare conatur. Tue igitur fraternitatis sollicitudo corripiendo siue exhortando studeat atque prouideat quatenus sepedictus electus hec omnia emendare festinet, et tam coram Deo quam coram hominibus, bonum testimonium habere procuret. Si uero uel omnia hec, uel quedam fortasse negare uoluerit, uolumus atque precipimus ut apto tempore et loco nostre uicis auctoritate eum de obiectis diligenti examinatione discutias, et  remota omni occasione, quod iustitia dictauerit modis omnibus exsequaris. Quod autem M . . . . . presbyter filius noster interrogare curauit, quid de his qui a Simoniacis nescientes et sine pretio ordinati sunt apostolice sedis misericors censura decernat, hoc obseruare te uolumus, eos qui ante tempus Nicolai pape sine uenalitate a Simoniacis ad aliquem gradum promoti sunt, si tamen uita eorum irreprehensibilis esse probatur, per manus impositionem confirmatos in suis ordinibus permanere et ministrare posse.

Data Rome, undecimo Kalendas Iulii, indictione secunda.



EPISTOLA XL. AD BOSONEM. 


Ut ecclesiam Sancti Sepulcri, quam Simoni regenaam committit, liberam dimittat. Quod si quid iuris in ea se putet habere, se coram legato in concilio rationem dicturus presentet; alioquin, sententiam excommunicationis a legato in eum latam se confirmaturum.

GREGORIUS episcopus, seruus seruorum Dei, BOSONI [BRIZONI].

Ecclesiam Sancti Sepulcri de Nouo uico, que iuris ecclesie Hierosolymitane et censualis eius esse dicitur, huic nostro clerico Simoni regendam commendauimus; quam ab omni molestia et calumniosa omnium hominum infestatione liberam esse uolentes, sub tutela nostra esse decernimus. Quapropter  quoniam te illam tyrannice inuasisse audiuimus, te presenti pagina commonemus, ut, si Deum et sanctos apostolos tibi uis habere propitios, ad inuasione predicte ecclesie de cetero cessare penitus debeas, nullamque ulterius prefato Simoni molestiam, uel clericis ibi Deo seruientibus inferre presumas; sed  libera ab omni perturbatione secura sancte Hierosolymitane Ecclesie, cui fidelium illam deuouit intentio, Deo propitio, ex nostra auctoritate in perpetuum conseruetur. Quod si aliquid iustitie in supradicta ecclesia te habere confidis, ante legatum nostrum Diensem episcopum in consilio, quod proxime celebraturus est, te presentare debebis, sciens hoc quod in nullo  contra iustitiam te uolumus pregrauare. Si autem monita nostra, imo Dei uerba  audire contemnens, ab illicita et interdicta inuasione supradicte ecclesie te cohibere nolueris, excommunicationem, quam in te pro ipsa ecclesia legatus noster Hugo Diensis episcopus in concilio Pictauensi iaculatus est, auctoritate apostolica confirmamus.

Data Lateranis, quarto Kalendas Iunii, indictione secunda.



LIBER SEPTIMUS REGISTRI. Anno Dominice Incarnationis millesimo septuagesimo nono, pontificatus uero domini Gregorii anno septimo, indictione secunda  .



EPISTOLA PRIMA. AD HUBERTUM SUBDIACONUM.


Increpans eius moram, reditum properare iubet. Significat se Zeuzoni [Teuzoni] non commisisse ut aduersus Anglie regem uerba faceret. uult regem moneat, ut debitum honorem Ecclesie reddat. Rothomagensis archiepiscopi sacerdotis filii promotionem non approbat, nec que ipse Hubertus cum Lingonensi episcopo egerat; que Diensi episcopo terminanda committit. Monet ut duos ex Anglie et Normannie prouinciis episcopos ad synodum uenire curet.

GREGORIUS episcopus, seruus seruorum Dei, dilecto in Christo filio HUBERTO sancte Romane Ecclesie subdiacono salutem et apostolicam benedictionem.

Miramur nimium, et nobis admodum displicere cognoueris, te tantas moras hactenus habuisse, et  ad apostolicam sedem tandiu distulisse reuerti. Neque uero alicuius rei excusatio te satis reddere potest purgatum, excepto si uel causa infirmitatis, uel quod non patuerit aditus redeundi, dimiseris. Nam pecunias sine honore tributas quanti pretii habeam, tu ipse optime potuisti dudum perpendere. Quapropter sciens quia propter multa uolumus tuam presentiam, reditum tuum quantum potes maturare procura. Significasti autem nobis Zeuzonem [Teuzonem sic et in eod. Mut.] quasi ex parte nostra legatum aduersus Anglicum regem uerba fecisse; que noueris ex nobis mandata non esse. uerum multa sunt unde sancta Romana Ecclesia aduersus eum queri potest. Nemo enim omnium regum etiam paganorum contra apostolicam sedem hoc presumpsit  tentare quod is non erubuit facere, scilicet ut episcopos, archiepiscopos, ab apostolorum liminibus ullus tam irreuerentis et impudentis animi prohiberet. Unde uolumus ut eum nostra uice prudentia tua studeat admonere, quatenus honorem, quem sibi a subditis suis grauiter ferret non exhiberi, sancte Romane Ecclesie non tantopere laboret imminuere, et debitas gratias agendo gratiam B. Petri procuret acquirere. Nos enim amicitie nostre pristine circa eum memores, et apostolicam mansuetudinem, quantum Deo auctore possumus, imitantes, hucusque illius culpe pepercimus; qui si his, et similibus que tibi nota sunt, modum non imposuerit, omnino sciat se iram beati Petri in se  grauiter prouocaturum. Audiuimus etiam Rothomagensem archiepiscopum sacerdotis filium esse. Quod si uerum deprehenditur, noueris promotioni illius nos assensum nequaquam tribuere. De eo autem quod in Flandria cum Lingonensi episcopo non ex monitis nostris intelleximus te fecisse, scias et contra rationem et iniuste fuisse presumptum, cum nos in partibus illis Diensi episcopo precipue sollicitudinis nostre uicem de omnibus commiserimus. Quamobrem  monemus ut ipsum quantocius procures adire et cum eo rationem facti ponere, quatenus in ea re ipse quod corrigendum fuerit corrigat, et quod confirmandum corroboret. Preterea monemus te, ut ex parte beati Petri precipias, et inuites tam Anglicos quam Normannicos, ex unoquoque archiepiscopatu, uel duos episcopos ad Romanam synodum, quam in Quadragesima, Deo auctore, sumus celebraturi, uenire. Qui si forte murmurauerint, et ad eum terminum se dixerint interesse non posse, uel post Pascha studeant apostolice sedi se presentare.

Data Rome, nono kalendas Octobris, indictione tertia.



EPISTOLA II. AD LUCENSES. 


Contra clericos infestos suis episcopis confirmat decreta summorum pontificum, ab ordinibus ac prebendis eos in perpetuum submouens, et monens clerum ac populum ne illis communicent neue auxilium prebeant.

GREGORIUS episcopus, seruus seruorum Dei, Lucensi clero et populo, exceptis his qui communicant atque consentiunt excommunicatis, salutem et apostolicam benedictionem.

Clericorum uestre ecclesie diligenter causam examinantes, diuque in ea laborantes, nullam in eis rationem atque ueritatem, sicut decet Christianos, inuenimus. Quorum mirabilem et inauditam superbiam,  licet sine audientia secundum synodalem sententiam quam in se prouocauerant punire debuerimus, mansuetudinis tamen spiritu res eorum audiendas esse dignum duximus, ut saltem confusos et conuictos ad sanum consilium sensumque humilitatis reuocaremus. Nam si in eis aliquod humilitatis signum mens nostra perpendisset, sine aliqua a nobis misericordia non recessissent. Quibus in superbia sua perdurantibus, auctoritas beatorum martyrum atque pontificum Fabiani et Stephani coram nobis allata est; quam nos per omnia huic negotio conuenire cernentes, eos ut rebelles et inobedientes eiusdem auctoritatis sententia damnauimus, quam litteris nostris inserendam esse existimauimus, ut quantis sint facinoribus irretiti,  quantisue contumeliis digni, liquido pateat. Fabianus: Statuimus ut si aliquis clericorum suis episcopis infestus aut insidiator fuerit, eo quod criminari tentauerit, aut conspirator fuerit, ut mox ante examinatum iudicium submotus a clero curie tradatur, cui diebus uite sue deseruiat, et infamis absque ulla restitutionis spe permaneat. Stephanus papa: Clericus qui episcopum suum accusauerit, aut ei insidiator exstiterit, non est recipiendus, quia  infamis effectus est, et a gradu debet recedere, ac curie tradi seruiendus. Hanc itaque in eos promulgantes sententiam, existimauimus ut saltem terrore tante auctoritatis ad humilitatem conuerterentur. Sed ipsi dati in reprobum sensum, et demersi in diabolice cecitatis puteum, a communione sancte ecclesie separati et excommunicati recesserunt. Unde nos predictorum sanctorum statuta firmantes, ex auctoritate beati Petri eos ab ordinibus et prebendis ecclesie sancti Martini in perpetuum submouemus, et decernimus, ita ut nullum deinceps inter canonicos eiusdem ecclesie locum teneant, aut prebendarum aliquod solatium seu spem in posterum habeant. uos itaque, dilectissimi filii, admonemus, imo apostolica auctoritate interdicimus, ut  scelerosis contumacie actibus eorum non communicetis, neque consilium aut auxilium contra Dominum impendatis, sed ut ipsi illesi et immunes a damnatione eorum permaneatis illique ad penitentiam confundantur, infra ambitum ciuitatis uestre eos cohabitare non permittatis; et ut tota prouincia eorum presentia et contagione mundetur, operam detis. Quod nisi feceritis, et eos magis quam iustitiam et salutem animarum uestrarum dilexeritis, totius excommunicationis eorum in uos periculum inducetis, et iram Dei in presenti et in futura uita sine dubio sentietis, eos uero qui illis, ne in superbia sua permaneant et confundatur, restiterint, gratia beati Petri remunerandos censemus et promittimus.

 Data Rome Kalendis Octobris, indictione tertia.



EPISTOLA III. AD GERMANOS. 


Excusat se de quibusdam sibi obiectis, in legatos culpam reiiciens, si quid contra apostolica mandata aut ui aut dolo egerint, eosque ad perseuerantiam hortatur.

GREGORIUS episcopus, seruus seruorum Dei, omnibus fidelibus sancti Petri in Teutonico regno commorantibus salutem et apostolicam benedictionem.

Peruenit ad nos quod quidam ex uobis de me dubitant, tanquam in instanti modo necessitate usus  sim seculari leuitate. Qua certe in causa nullus uestrum preter instantiam preliorum maiores me et patitur angustias et suffert iniurias. Quotquot enim Latini sunt, omnes causam Henrici preter admodum paucos laudant ac defendunt, et pernimie duritie ac impietatis circa eum me redarguunt. Quibus Dei gratia omnibus sic restitimus hactenus, ut in neutram adhuc partem, nisi secundum iustitiam et equitatem, secundum nostrum intellectum declinaremus. Nam si legati nostri aliquid contra quod illis imposuimus egerunt, dolemus: quod ipsi tamen  tum uiolenter coacti, tum dolo decepti fecerunt. Nos uero iniunximus eis ut locum ac terminum communiter statuerent opportunum, ad quem sapientes nostros et idoneos legatos propter  discutiendam causam uestra dirigeremus, atque ut in sedes suas episcopos restituerent, et abstinere ab excommunicatis docerent. Si quid contra hec uel decepti uel coacti fecerunt, non laudo. Sciatis indubitanter quoniam, Deo gubernante, nemo hominum, siue amore, siue timore, aut per aliquam cupiditatem potuit me unquam, aut amodo poterit seducere a recta semita iustitie. uos itaque si reuera et in caritate non ficta fideles Dei atque sancti Petri estis, nolite in tribulationibus deficere, uerum ut boni emulatores in incepta fidelitate immobiles perdurate: quoniam qui perseuerauerit usque in finem, hic saluus erit . Impresentiarum modo nichil uobis aliud de predicto negotio mandare possumus, quia nuntii nostri nondum sunt reuersi;  quibus utique uenientibus  uobis, quantocius possumus, ueraciter indicabimus.

Data Rome, Kalendis Octobris, indictione tertia.



EPISTOLA Iu. AD WEZELINUM. 


Ut regem Dalmatie apostolica auctoritate constitutum infestare desistat. Monet si quid aduersus eum habeat, ab apostolica sede iudicium expetat, alioquin excommunicationis sententiam cum omnibus suis fautoribus incursurus.

GREGORIUS episcopus, seruus seruorum Dei, WEZELINO nobili militi salutem et apostolicam benedictionem.

 Scias nos de prudentia tua multum mirari, ut qui te esse dudum beato Petro et nobis fidelem promiseris, contra eum quem in Dalmatia regem auctoritas apostolica constituit tu modo coneris insurgere. Quapropter nobilitatem tuam monemus, et ex parte beati Petri precipimus, ut aduersum iam dictum regem deinceps arma capere non presumas: sciens quod quidquid in illum ausus fueris, procul dubio te in apostolicam sedem facturum. Si uero aduersus ipsum aliquid te forte dicis habere, a nobis iudicium debes expetere, et exspectare iustitiam potius quam contra eum ad iniuriam sedis apostolice manus tuas armare. Quod si te tue temeritatis non penituerit, sed contra mandatum nostrum contumaciter ire tentaueris, scias indubitanter quia gladium beati  Petri in audaciam tuam euaginabimus, et eodem pertinaciam tuam et omnium qui tibi in ea re fauerint, nisi resipiscas, mulctabimus. Si uero obediens, sicut Christianum decet, prudenter exstiteris, gratiam beati Petri, et apostolice sedis benedictionem, sicut obtemperans filius, consequeris.

Data Rome, quarto Nonas Octobris, indictione tertia.



EPISTOLA u. AD ACONUM REGEM DANORUM. 


Gratulatur ei fidem et Christiane religionis cultum, et quod sanctam Romanam Ecclesiam matrem agnoscens eius documenta sibi exposcat. Hortatur ad maiorem in dies profectum, ut suo exemplo subditos ad saniora consilia prouocet. Cupit aliquem prudentem clericum ab eo ad se mitti, qui et illius gentis mores sibi exponat, et rediens apostolice sedis mandata ad eum perferat.

 GREGORIUS episcopus, seruus seruorum Dei, ACONO [Canuto] regi Danorum salutem et apostolicam benedictionem.

Sincero caritatis affectu dilectioni tue congratulamur, quia, licet in ultimis terrarum finibus positus, ea tamen que ad Christiane religionis cultum pertinere noscuntur, uigilanter studes inquirere, et quod sanctam Romanam Ecclesiam matrem tuam et uniuersorum recognoscens, ipsius documenta tibi exoptas et exposcis. uolumus etiam atque monemus, [f. ut, HARD.] in his studiis et desideriis deuotio tua persistens, et quantum pietas diuina prestiterit  crescens, nullatenus a proposito recto deficiat, sed ad meliora quotidie, sicut prudentem uirum et regiam decet constantiam, roboretur. Animaduertere siquidem debet excellentia tua quod quanto pluribus supereminet ac dominatur, tanto magis sibi subditos potest exemplo suo aut ad deterius  inflectere, aut ad sanum consilium ignauos etiam prouocare. Intueri quoque prudentiam tuam necesse est temporalis uite gaudia quam sint caduca, quam fugitiua, que, etsi uita diu crederetur mansura, tamen sepe multis aduersis ex improuiso surgentibus secura stare non possunt. Unde summopere curare oportet ut ad illa que transire nesciunt, et habentem deserere nequeunt, gressus tuos constanter dirigas, et affectum mentis intendas. Cuperemus  nimium certe de uestris aliquem prudentem clericum ad nos uenire, qui et uestre gentis mores seu continentias sciret nobis pleniter intimare, et apostolice sedis documenta siue mandata plenius eruditus ad uos posset perferre.

Data Rome Idibus Octobris.



EPISTOLA uI. AD ALPHONSUM REGEM CASTELLAE. 


Gratulatur de eius fide et obedientia erga apostolicam sedem. Hortatur ad perseuerantiam boni operis. Mittit clauiculam auream, in qua de catenis beati Petri continetur, et legatum suum ei commendat plura suo nomine relaturum.

GREGORIUS episcopus, seruus seruorum Dei, carissimo  in Christo filio ALPHONSO [deest Alphonso], glorioso regi Hispaniarum, salutem et apostolicam benedictionem.

Omnipotenti Deo laudes et gratias agimus, qui gloriam uestram gratia sue uisitationis illustrans, B. Petro apostolorum principi fide ac deuotione coniunxit, cui omnes principatus et potestates orbis terrarum subiiciens, ius ligandi atque soluendi in celo et in terra contradidit. Qua de re et uobis merito gaudendum est, quoniam eo ampliora uobis parata sunt premia, quo diuina dignatio correctionem regni uestri, quod diu in errore perstiterat, usque ad uestra reseruauit tempora, ut ueritatem Dei et iustitiam, qua illi qui uos precesserunt rectores et principes, et uniuersus populus, tot annis  tum cecitate ignorantie, tum obstinata temeritate caruerant, uestra mereretur suscipere sublimis humilitas et fidelis obedientia. uerum quia omne opus bonum non tam ab inceptu, quam ex fine suo retributionis debitum spectat, excellentiam uestram paterna caritate monemus, ut quod a legatis nostris de religione fidei et ecclesiastici ordinis accepistis, et adhuc, Deo auctore, accepturi estis, firmiter teneatis: quia sicut certa spes salutis est his qui in obseruatione fidei et doctrine huius sancte apostolice sedis permanent, ita illis qui ab eius concordia et unitate exorbitauerint, haud dubie damnationis terror imminet. Et quidem de uobis bene speramus, quoniam relatione dilecti filii nostris Richardi cardinalis presbyteri sancte Romane Ecclesie, quem  nunc secundo ad uos mittimus, bonam uoluntatem uos habere intelleximus. Sed quoniam deuota corda semper admonitione gaudent, et iste etiam uirtutes exercitio indigent, hortamur eminentiam uestram ut ab hac terrena et caduca dignitate ad illam que celestis et eterna est mentem leuet; hac utatur sicut transitoria et cito peritura, illam appetat que eternitatem pariter habet et glorie plenitudinem. Attendere enim et sollicite pensare debetis quoniam quotidie ad finem uite uolentes nolentesque properatis, et quidquid diuitiarum, honoris, potentie, nunc arridet, uicina mors, cum minime putatur, rapiet, et omnia tenebris et amaritudine claudet. Que ergo in illis spes, que gloria, que delectatio, aut desiderium esse debet, que se amantes decipiunt, sequentes fugiunt,  habentes derelinquunt? Quanto autem in his quisque minus delectatur, minusque elatione super se rapitur, tanto securius ad ea que uera sunt bona deducitur. Cuius rei exemplum ipse Dominus ac Saluator noster iehsu Christus aperte monstrauit, cum oblatum sibi ab hominibus regnum pia humilitate respuit, nec speciem quidem terrene sublimitatis in oculis hominum gerere uoluit, qui in hunc mundum, ut nos ad regnum celeste perduceret, uenit. Quapropter sicut carissimum filium uos admonemus, ut hec sedulo uobiscum cogitantes, coram illo uos exhibeatis humilem, qui uos constituit ualde sublimem, et inter omnia et pre omnibus Deo placere studentes, commissa uobis regni gubernacula  ita administrare cum Dei adiutorio procuretis: quatenus uestra eminentia nullum future abiectionis aut infortunii casum sentiat, sed ad coronam incorruptibilis regni et solium eterne glorie transeat. Ut autem nostra exhortatio cordi uestro altius imprimatur, ex more sanctorum misimus uobis clauiculam auream in qua de catenis beati Petri benedictio continetur; quatenus per eius presentia patrocinia uberiora erga uos beneficia sentiatis, et in amore ipsius de die in diem feruentes accendamini, promerentes ut omnipotens Deus, qui illum admirabili potentia a nexibus ferreis liberauit, eius meritis et intercessionibus uos ab omnium peccatorum uestrorum uinculis absoluat; et ad gaudia eterna perducat. Ad hec commendamus uobis hunc  dilectum filium nostrum, quem, sicut supra diximus, nunc secundo ad uos mittimus, ut eum sicut nos audiatis, et in omnibus sibi fauorem exhibeatis; quatenus non fiat inanis cursus et labor illius apud uos, sed pro commissa sibi legatione ea que de ecclesiasticis causis tractanda inuenerit, efficaciter exsequi, et ad statum rectitudinis, Deo adiuuante, perducere ualeat. Cetera uero que hic minus continentur, in eius ore posuimus, cui uos in nullo credere dubitetis, per quem nostram uobis auctoritatem representari cognoscitis.

Data Rome, decimo octauo Kalendas Nouembris, indictione III.



EPISTOLA uII. AD RICHARDUM CARDINALEM. 


Constituit eum abbatem Massiliensem a fratribus postulatum. Hortatur ad onus fideliter suscipiendum. Desiderare se ait monasterium Sancti Pauli et monasterium Massiliense unire, et post monasteriorum eius rectam dispositionem, legationem suam in Hispaniam persequi iubet.

GREGORIUS episcopus, seruus seruorum Dei, RICHARDO cardinali in legatione Hispanie constituto salutem et apostolicam benedictionem.

Unanimitas fratrum Massiliensium, in litteris suis sancte memorie fratris tuis memorans obitum, nouo me dolore sauciauit, petens insuper contemplatione amoris sancti fratris tui, teque uelut ipsum alterum futurum sperans, uti sibi te concederem in abbatem; quod et feci. uolo ergo ut fratres tuos  nullo modo pertinaciter resistendo contristes, sed uoluntati Dei et sanctorum fratrum facile acquiescas. uolumus etiam atque monemus ut, in quantum potes, spes tantorum fratrum de te uana non fiat, sed Spiritum sanctum fratris tui uiriliter induas, secularia ac iuuenilia desideria ut mortem fugias, sancte regule medullitus te astringas, ne occasione tue iuuentutis monasterium sanctum, quod auertat Deus, patiatur aliquod detrimentum religionis. Notum autem tibi facio, quia desiderium mihi est monasterium beati Pauli apostoli et monasterium Massiliense tanta caritatis unione constringere, ut et illud semper pro amore beatissimi Pauli ex apostolica auctoritate succrescat, et beatissimi  Pauli monasterium ad sanctam religionem ex illius monasterii religione proficiat. Postquam autem, Deo auctore, monasteria tua bene composueris, legationem tibi commissam ad Hispanias perficere non moreris.

Data Rome, Iu Nonas Nouembris, indictione III.



EPISTOLA uIII. AD MONACHOS MASSILIENSES. 


Dolet de obitu eorum abbatis, quorum monasterium, quemadmodum Cluniacense apostolice sedi unit. Electionem Richardi cardinalis in abbatem ab eis factam confirmat.

GREGORIUS episcopus, seruus seruorum Dei, dilectis in Christo Massiliensis congregationis fratribus salutem et apostolicam benedictionem.

 Non dubitamus fraternitatis uestre dilectionem meroris et tristitie plenam super uenerandi Patris sui excessu uehementi dolore constringi, de cuius transitu profecto memini maius incommodum quam nobis aut eque magnum euenisse putamus, qui talem tantumque adiutorem nobis e latere subductum sentimus. Intelleximus siquidem in ipsis prudentia et consilio, si uita aliquandiu comes maneret, plurimum utilitatis, Deo fauente, non solum in Transalpinis, uerum etiam in Italie partibus, cum multorum salute, sancte Romane Ecclesie peruenturum. Unde nos quoque tanti culminis onus, quod ultra uires est, sustinentes, eiusmodi solatio sublato, cum neminem, aut uix paucos suffragatores similes inueniamus, quanto mentis angore teneamur, liquido  quidem potestis et ipsi perpendere. uerum quia omnipotentis Dei inestimabilis prouidentia omnia iuste et sapienter disponit, iudicia eius, nimirum recta consilia ipsius, equitatis et misericordie plena nobis sunt, fratres, equanimiter ferenda. Et quoniam memoratus Pater uester, quod uiuendo promeruerit, obeundo incunctanter est Abrahe sinu receptus, nos dulci illius memoria a uobis stricti, precipue etiam diuino amore monente, locum uestrum specialiter diligere, iuuare, et ab omnibus uiolentiis, sicut Ecclesie Romane specialiter herentem, defendere decreuimus; et quemadmodum Cluniacense monasterium longo iam tempore sedi apostolice constat esse unitum, ita quoque uestrum deinceps, ut eidem sedi similiter hereat in perpetuum  uolumus atque sancimus. Audiuimus autem quod caritas uestra filium nostrum et presbyterum cardinalem Richardum loco germani ipsius in abbatem uelit eligere, quam denique electionem nos approbamus, et apostolica auctoritate firmamus, in hoc item uobis obnoxii, et quasi uinculis geminatis annexi, quod sancte Romane Ecclesie filium rectorem uobis appetitis. Oportere igitur arbitramur omnium bonorum dispensatorem exorare, quatenus ipsum eum saluti uestre ita uigilantem prouisorem efficiat, ut is pro salubri cura et talentis multiplicatis eterne hereditatis dona percipiat, et premia beata reportans matrem suam letificet.

Data Rome, quinto [III] Nonas Nouembris, indictione  tertia.



EPISTOLA IX. AD ASTENSEM, TAURINENSEM, ET AQUENSEM EPISCOPOS. 


Ut cuiusdam Bonifacii coniugium cum muliere germano suo defuncto olim desponsata prohibeat.

GREGORIUS episcopus, seruus seruorum Dei, fratribus et cepiscopis, Astensi, Taurinensi, et electo Aquensi, salutem et apostolicam benedictionem.

Peruenit ad nos quod Bonifacius marchio, germanus Mainfredi et Anselmi, nuper interemptorum, eiusdem Anselmi desponsatam conatur sibi in coniugium copulare. Quod quam sit flagitii plenum, quam a Christiane religionis legibus alienum, nemo qui sacros canones nouit potest ambigere.  Quapropter dilectioni uestre precipimus ut illum nostra uice conuenientes, commoneatis, quatenus contra sanctorum Patrum statuta tali tanquam nefario connubio desistat ulterius operam dare. Quod si se ad hoc perpetrandum iuramento putat astrictum teneri, perniciose obligationis stultum pactum non obseruandum, sed in irritum deuocandum esse censemus, et uobis taliter habendum mandamus. Sin uero contra salutem suam animo indurato in placito tam nefando perstiterit, et salubribus monitis, sicut Christianum decet, obtemperare contempserit, uos in eum primi canonicam sententiam promulgate, quam nos exinde, Deo auctore, firmabimus, et apostolica potestate roborabimus, ne ceteri, hoc exemplo ducti, aut in deteriora labantur, aut  similia sibi licere forte existiment.

Data Rome tertio Nonas Nouemb., ind. III.



EPISTOLA X. AD UNIuERSOS BRITANNOS. 


Queritur de false penitentie consuetudine, que inter cetera uitia tunc temporis in Ecclesia inoleuerat: cui malo ut remedium afferat mittit eo legatum Olorensem episcopum, ut eo preside in synodo congreganda de ea re diligenter pertractetur; interim ipse que uera sit penitentia exponit.

GREGORIUS episcopus, seruus seruorum Dei, episcopis, sacerdotibus, principibus, aliisque omnibus in Britannia commorantibus, salutem et apostolicam benedictionem, si obedierint.

Sacerdotalis culminis dignitas tum imperitia, tum  negligentia sacerdotum, sicut uestra dilectio nouit, ex longo iam tempore, peccatis exigentibus, fuit collapsa. Ex qua quidem re, quasi ex pestifera radice innumera mala exorta sunt, adeo ut usque ad hec nostra tempora, inter cetera que male pullulant uitia, false nichilominus penitentie consuetudo inoleuerit. Quapropter quia nobis pro officii nostri consideratione et sollicitudinis magnitudine imminet hec et huiusmodi, quantum possumus, Deo largiente, corrigere, uolumus atque apostolica auctoritate precipimus, ut legatum nostrum, Amatum uidelicet Olorensem episcopum, cui uicem nostram in partibus uestris commisimus, studeat uestra fraternitas reuerenter conuocare, et ut, illo agente, synodale  concilium congregetur, ubi cum aliis que ad salutem pertinent animarum, etiam de penitentie consultatione diligentius pertractetur. Qua in re hoc summopere uos cauere oportet, aliosque monere debetis, quia si quis in homicidium, adulterium, periurium, uel aliquid huiusmodi lapsus, in aliquo talium criminum permanserit, aut negotiationi, que uix agi sine peccato potest, operam dederit aut arma militaria portauerit, excepto si pro tuenda iustitia sua uel domini, uel amici, seu etiam pauperum, nec non pro defendendis ecclesiis , aut aliena bona iniuste possederit, aut in odium proximi sui exarserit, uere penitentie fructum facere  nullatenus potest. Infructuosam enim penitentiam dicimus, que ita accipitur, ut in eadem culpa, uel simili deteriori, uel parum minori, permaneatur. Unde quisquis digne uult penitere, necesse est ut ad fidei recurrat originem, et, quod in baptismo promisit, diabolo scilicet pompisque illius abrenuntiare, et in Deum credere, uidelicet recta de eo sentiendo mandatis ipsius obedire, sollicitus sit uigilanter custodire. Quicunque ergo taliter penituerit, quoniam aliter simulatio dici potest, non penitentia, illi peccatorum suorum remissionem apostolica freti potestate largimur, insuper eterne beatitudinis gaudia de omnipotentis Dei misericordia confisi promittimus.

Data Rome octauo [uII] Kalendas Decembris, indictione  tertia.



EPISTOLA XI. AD URATISLAUM BOHEMORUM REGEM. 


Monet ut ecclesias ab inuasoribus defendat. Diuinum Officium in Sclauonicam linguam uerti prohibet. Legatos quos petierat se missurum promittit.

GREGORIUS episcopus, seruus seruorum Dei, URATISLAO Bohemorum duci, salutem et apostolicam benedictionem.

Huiusmodi salutationis nostre consuetudinem, scilicet apostolice benedictionis, eam tibi mittentes, non sine hesitatione modo seruauimus, propterea quod uideris excommunicatis ipse communicare: quicunque enim [f., nimirum, HARD.] bona ecclesiarum inuadunt, id est, sine certa licentia episcoporum  uel abbatum diripiunt, uel ab aliqua persona accipiunt, non solum ab apostolica sede hoc tempore, uerum etiam a multis sanctis Patribus, sicut in scripturis eorum reperimus . . . . uerum utcunque se res habeat, saluti tue interne prouidere non modo ex antiqua tui dilectione mouemur, uerum etiam ex suscepti honoris, imolaboris intuitu, profecto compellimur, eo magis quod multorum profectui tua sublimitas esse potest exemplum. Neque enim hoc tibi relinquitur uel dicere uel cogitare: Meum non est alienam uitam uel mores in spiritualibus exquirere siue distringere. Procul dubio namque tantorum reus existis, quantorum uias ab interitus precipitio poteras uolens reflectere. Illud quoque uigili mente  pertractes oportet, ne honorem tuum diuino honori, siue pecuniam preponas iustitie, neu quod in te cinerem a subdito tibi consimili fieri non sine graui animaduersione patereris, in creatorem tuum et omnium presumi equanimiter feras. Indubitanter etenim non Dei, sed diaboli membra et falsi Christiani conuincuntur, qui suas iniurias persequuntur usque ad sanguinem, et Dei contumelias negligunt usque ad obliuionem. Diuitias autem potentia tua quas habet, non ob meritum datas, sed ob sollicitudinem putare debet sibi commissas. Denique non tantum secularibus oneri uidetur inopia, quantum spirituales uiros grauant diuitie, simul etiam diffusa potestas. Perpendunt quippe si ille cui una ouis sub necis sue conditione committitur non solum centum  eodem pacto non cuperet recipere, uerum etiam illa ne aliquo casu dispereat haud sine timore sollicitus est obseruare, quod sibi tanto sit irremissius uigilandum magisque timendum, quanto super plures curam seu potestatem acceperit. His ita perspectis [peractis], ad maiorem te mentis uigilantiam presentis seculi fugacitas inuitat; et cum illud quod in hac luce magis diligitur, uita scilicet presens, ad occasum furti [f., furtim, HARD., sic et cod. Mutin.] festinet, profecto quo magis ad districti examinis diem propinquas, eo amplius ad eterna premeditanda et adipiscenda te sana ratio mittit. Hec itaque nostra monita, siue mandata uolumus, imo iubemus, ut ante sue mentis oculos excellentia tua sepius ponat, et crebrius legendo et audiendo meditetur, non quod  elegantius scripta nequeas in sanctorum paginis inuenire, sed quia hec ad te specialiter ex nobis, imo ex beato Petro missa sunt, et ista frequentius recogitando poteris, Deo propitiatore, ad potiora cognoscenda exsurgere. Quia uero nobilitas tua postulauit quod secundum Sclauonicam linguam apud uos diuinum celebrari annueremus Officium, scias nos huic petitioni tue nequaquam posse fauere. Ex hoc nempe sepe uoluentibus liquet non immerito sacram Scripturam omnipotenti Deo placuisse quibusdam locis esse occultam, ne, si ad liquidum cunctis pateret, forte uilesceret et subiaceret despectui, aut praue intellecta a mediocribus in errorem induceret. Neque enim ad excusationem iuuat, quod quidam religiosi  uiri hoc quod simpliciter populus querit patienter tulerunt, seu incorrectum dimiserunt, cum primitiua Ecclesia multa dissimulauerit que a sanctis Patribus, postmodum firmata Christianitate, et religione crescente, subtili examinatione correcta sunt. Unde ne id fiat quod a uestris imprudenter exposcitur auctoritate beati Petri inhibemus, teque ad honorem omnipotentis Dei huic uane temeritati uiribus totis resistere precipimus. De legato autem nostro, quem mitti ad se tua deuotio poposcit, noueris item nos preces tuas ad presens commode efficere minime potuisse: tamen in hoc anno, diuina fauente clementia, tales procurabimus inuenire personas que et negotiis uestris ualeant utiliter deputari, et necessitudines uestras plenius cognoscentes ad notitiam  nostram deducere. Ut ergo tute possimus ad uos legatos nostros dirigere, necesse arbitramur et uolumus ut filium nostrum Fredericum et hunc Felicem ad nos iterum studeas aut horum alterum mittere, quatenus ita possint quo destinabimus secure uenire.

Data Rome, quarto Nonas Ianuarii, indictione tertia.



EPISTOLA XII. AD MANASSEM ARCHIEPISCOPUM REMENSEM. 


Eius excusationem nullatenus admittens, ad Lugdunense concilium eum alias uocatum uenire precipit coram legatis apostolicis obiectis criminibus responsurum.

 GREGORIUS episcopus, seruus seruorum Dei, MANASSAE Remensi archiepiscopo salutem et apostolicam benedictionem.

Miramur fraternitatis tue prudentiam ad hoc tot occasiones inuenire, ut in infamia sua et ecclesie sue tempore longo permaneat, et, quod opinioni relinquitur, iudicium subterfugere uideatur, cum magis ad hoc profecto eam decuerit laborare, ut suspicionem tanti reatus a se et ecclesia sua excluderet. In preterito si quidem anno ad argumentum excusationis tue quamdam nobis obtulisti auctoritatem, te uidelicet non alicuius, sed nostre tantum presentie subdendum fore iudicio: unde, ut etiam nunc apparet,  in litterarum nostrarum exemplaribus dignissime reprehensus es. Nunc uero immemor promissionis tue, qua Rome te supra corpus beati Petri obligasti, aliam excusationem obtendis, timore uidelicet dissidentis regni, ad Lugdunense concilium, ad quod uocatus es, uenire non posse. In qua re quantum excusatio tua nutet, liquido ualet perpendi. Nam neque legatus Romane Ecclesie in negotio tuo contemnendus fuit, qui  maximis et precipuis conciliis, uidelicet Niceno et Chalcedonensi, aliisque multis prefuit, et huiusmodi questionibus certum definitionis terminum dedit; neque illud nunc assumendum tibi fuit, te Lugdunum non posse uenire, cum omnia uie illius pericula, si qua sunt, tutissimis et securissimis ductoribus  posses transire, Lugdunensi scilicet archiepiscopo et Lingonensi episcopo, qui fraterna te caritate tractarent, et sine omni formidine ad prenominatum perducerent locum. Ad quem nimirum locum sponte et sine inuitatione aliqua accedendum fuit, ut si immunis es ea culpa, collaudatione synodali infamie tue silentium daretur, et non solum per Diensem, sed per confratrem nostrum Albanensem episcopum, et per abbatem Cluniacensem, quem eidem synodo interesse speramus, res tua diligentius retractaretur: quod si [f., sed si, HARD.] aliqua nimis dura in te daretur sententia, iustitie moderamine utentes, non solum contra te non agerent, uerum etiam pro te laborante prepropere dictum uel  factum corrigerent. Quod si forte ad predictum concilium non iueris, aurem [f., et add. HARD.; sic et in cod. Mut.] debite obedientie matri tue Romane Ecclesie diu te supportanti non inclinaueris; si quid contra te Diensis cum consensu religiosorum fratrum nostrorum egerit, non solum sententiam in te prolatam non immutabimus, uerum etiam apostolica auctoritate firmabimus. Quod si fraternitati tue uidebitur prolate sententie rationabiliter posse obuiari, uolumus te magis coram uicario nostro, Diensi uidelicet episcopo, aliisque religiosis, in patria illa, ubi accusatorum et defensorum maior copia inuenitur, rationes tuas exponere, quam Romam per tot labores et difficultates, ubi utrumque deest, frustra spe iudicii querere. Interea fraternitatem tuam ex parte  omnipotentis Dei per auctoritatem beati Petri monemus, ut, si te in hac causa culpabilem cognoscis, potius quam aliquo seculari ingenio te excusandum existimes, studeas animam tuam per dignos penitentie fructus liberare.

Data Rome tertio Nonas Ianuarii, indictione III.



EPISTOLA XIII. AD THEODORUM uIRDUNENSEM EPISCOPUM 


 Ut Arnulphum comitem, qui episcopum Leodicensem ad sedem apostolicam uenientem depredatus est, et iurare compulit se res ablatas nunquam repetiturum, conuentu habito ad penitentiam et satisfactionem cogat: alioquin, ecclesie introitum et corporis ac sanguinis Dominici communione interdicat; et nisi intra quindecim dies respuerit, anathematis gladio una cum suis fautoribus eum feriat. Ultoribus episcopi iniuriarum peccatorum ueniam pollicetur, episcopum a coacto iuramento absoluens.

GREGORIUS episcopus, seruus seruorum Dei, THEODORICO, uirdunensi episcopo, salutem et apostolicam benedictionem.

Peruenit ad nos fratris et cepiscopi nostri Henrici Leodicensis [Leodiensis et sic semper] grauis calamitas, quem ad apostolorum limina uenientem Arnulphus comes rebus suis omnibus, quas secum ferebat, exspoliatum, ad augmentum nequitie, post suorum ereptionem, compulit gladiis iurare quod ablata nunquam repeteret, et quod a nobis super tali tantoque facinore sibi ueniam impetraret. Quod immane flagitium ut cognouimus, profecto uehementer  doluimus, cum propter impeditam fratris nostri deuotionem, tum propter illius detestabilem audaciam; que nisi digna animaduersione uindicata fuerit, restat ut ei suisque similibus, si qua deteriora sunt et possunt, perpetrandi concedatur occasio: uerumtamen, ne forte iudicemur potius ire consulere quam parere iustitie, uolumus atque apostolica auctoritate precipimus ut fraternitas tua quoscunque potest episcopos, abbates, sacerdotes et clericos, studeat adunare, et conuentu habito super hac re illum improbum ad penitentiam et satisfactionem inuitare. Quod si in malitia sua perdurans aut penitentiam agere, aut ablata noluerit digna cum satisfactione restituere, ecclesie introitum et corporis et sanguinis Dominici participationem tua ei fraternitas  interdicat; datisque sibi quindecim dierum induciis, si infra illud spatium non penituerit, et ad emendationem sceleris sui non uenerit, anathematis eum gladio fulta precepto auctoritatis apostolice feriat: quod certe nos exinde omnibus modis firmabimus. Ac postmodum quidem uolumus atque iubemus ut in illum dilectio tua quibus ualebit modis insurgat. Quicunque enim illius nefande presumptioni auxilium aut assensum dederit, sciat se gratiam Dei et beati Petri procul dubio amissurum. Quicunque uero predicti confratris nostri, imo beati Petri, iniurias pro uiribus suis ulcisci contenderi, ei nos apostolicam benedictionem tribuimus, et de diuine pietatis munere confisi peccatorum suorum ueniam  pollicemur. Nolumus etiam prudentiam tuam ignorare nos sepe dictum cepiscopum ab illius malitiose coacti iuramenti conditione absoluisse, sancteque Ecclesie contumeliam uindicandi licentiam ipsi dedisse; quem ut in omnibus pro posse studeas adiuuare iterum iterumque monemus atque rogamus.

Data Rome tertio Kalendas Februarii, indictione tertia.



EPISTOLA XIu. AD HENRICUM LEODICENSEM EPISCOPUM. 


 Dolet de contumelia illi ab Arnulpho illata, absoluitque eum a iuramento uiolenter prestito, ac mandat ut contra Arnulphum insurgens eius sceleris penas sumat. Significat se uirdunensi episcopo precepisse ut illum in ea re adiuuet.

GREGORIUS episcopus, seruus seruorum Dei, HENRICO Leodicensi episcopo salutem et apostolicam benedictionem.

Cognita tue fraternitatis aduersitate et contumelia tibi, imo beato Petro, illata, nimirum [nimium] ualde dolere sumus coacti. De iuramenti uero iniustissima obligatione dilectioni tue sic respondemus, non debere existimari eam ullis iuramenti uinculis posse teneri, que tam nefandissime coacta iurauerit. Unde et apostolica te auctoritate absoluimus, ut non tue uel alicuius conscientie ob hoc uidearis innexus aut debitor esse. Insuper etiam eadem freti potestate fraternitati tue licentiam damus, imo hortamur, ut contra iniurias beato Petro illatas, nisi  presumptor ille penituerit, digneque satisfecerit, quibus uiribus potest, insurgat, atque illum omnibus modis infestet, et de eo tanti sceleris penas, Deo opitulante, petat et sumat. Indignum namque nobis uidetur, exemplumque ceteris improbis audendi peiora futurum, si hoc flagitium iste impune susceperit. Unde etiam fratri nostro uirdunensi episcopo, aliisque beati Petri fidelibus, summopere precipimus ut, dilectionem tuam unanimiter adiuuantes, eum tyrannum et Christiane religionis conculcatorem impugnent, et armis tam carnalibus quam spiritualibus undique et ubique, quantum possunt, insequentes coarctent.

Data Rome tertio Kalendas Februarii, indictione  tertia.



EPISTOLA Xu. AD BRITANNOS ET TURONENSES. 


Controuersiam inter Ecclesiam Turonensem et Dolensem per legatos apostolice sedis, auditis utriusque partis iuribus, uult definiri. Definitio synodalis inter archiepiscopum Turonensem et episcopum Dolensem de pallio.

GREGORIUS episcopus, seruus seruorum Dei, omnibus episcopis Britannie, clero et populo in Turonensi prouincia constitutis.

Notum esse uolumus controuersiam inter Ecclesiam uestram et Dolensem pestifere ortam multum nobis in Romana synodo laborem ingessisse, sed  tamen, Deo miserante, post longam discussionem, quam iustius potuimus, hanc que subscribitur definitionem inuenisse. Archiepiscopus siquidem uester Ecclesiam Turonensem ius suum in Britannia perdidisse conquerens, Romanorum pontificum auctoritatem in medium duxit, que perspicue probat Britanniam Turonensi Ecclesie quemadmodum spirituali matri et metropoli sue subiectionem et reuerentiam debere. Dolensis uero episcopus non solum auctoritatem audientie nostre non exhibuit, uerum etiam ipsa uerba sua ad defensionem prolata nulla certitudine cui fides danda esset fulta uidebantur. Tamen quia in patria sua quamdam auctoritatem se reliquisse asserebat, uisum nobis fuit ut ad retractandum  negotium illud inducie darentur, et pro hac aliisque causis legati apostolice sedis dirigerentur; ut auditis utriusque partis rationibus, si cognouerint Britannos auctoritatem authenticam apostolice sedis, uidelicet eorum pontificum quorum ordinatio et uita digna et legalis fuerit, habere, per quam possint se a subiectione predicte Turonensis Ecclesie subtrahere, quieti deinceps permaneant in sua libertate. Quod si contigerit eos huius auctoritatis, quam modo diximus, non posse habere defensionem, sopita deinceps et in eternum omni controuersia, Turonensem Ecclesiam matrem et metropolim suam recognoscant, et eam que decet metropolitanum archiepiscopo uestro subiectionem et obedientiam exhibeant, reseruato Dolensi episcopo  pallii usu: ita tamen ut nullus successorum suorum aliquo in tempore ad hanc dignitataspi- me ret, sed, sicut supra diximus, tam ipsi uidelicet in Ecclesia Dolensi constituendi quam etiam ceteri Britannie episcopi magisterio Turonensis archiepiscopi in perpetuum subditi permaneant.

Data Rome octaua Idus Martias, indictione tertia.



EPISTOLA XuI. AD HUBERTUM EPISCOPUM TARuANNENSIUM. 


Eius contumaciam accusans, precipit ut quandocunque uocatus fuerit coram Diensi episcopo apostolice sedis legato omnino se presentet de multis sibi obiectis criminibus seipsum purgaturus. Eius canonicis, qui quamdam uillam usurpauerant diuinum Officium interdicit, et ab eo interdici uult.

 GREGORIUS episcopus, seruus seruorum Dei, HUBERTO, Taruannensium episcopo.

Quod salutem et apostolicam benedictionem tibi non mandamus, ea maxime causa est, quod in registro nostro legitur te ab Hugone huius sancte sedis legato apud monasteriolum hereticum publice conuictum, et postea, antequam esses ab hac infamia expurgatus, audiuimus Simoniace episcopum factum. Deinde quod apostolice sedis precepta super te et super canonicos tuos de castro Sancti Pauli promulgata pro quadam uilla, Kesseca [Reseca, et cod. Mutin. Resena] nominata, quam cum suis pertinentiis canonici S. Marie et S. Audomari sepe in presentia nostra conquesti sunt sibi et sue Ecclesie  auferri, prout ipsi iterum conqueruntur, penitus despexisti. Ac propterea excommunicationem que in nostro registro scipta est, tu cum eis incurrendo, sine respectu Dei et apostolice reuerentie diuinum Officium, sicut audiuimus, celebrare presumpsisti. Pro quibus et aliis pluribus a fratre nostro Hugone Diensi episcopo semel et iterum ad concilium uocatus, et postea a nobis ad synodum Romanam inuitatus ut te expurgares, quia non uenisti, nec canonice excusasti, nisi apostolice pietatis mansuetudo nos dispensatorie ad tempus sustineret, sententiam iuste depositionis tua inobedientia, que uere est idololatria, iamdudum suscepisset. Sed tamen adhuc tibi paterno parcentes affectu, quia diutius tot et tanta que de te dicta sunt ferre nullo modo honeste possumus,  apostolica auctoritate precipimus ut ubi et quando predictus frater noster Hugo Diensis episcopus te uocauerit, de his uel aliis satisfacturus, occasione postposita, ita paratus et circumspectus aduenias ut, si te innocentem et falso accusatum scis, cum Dei auxilio et conscientie puritate ab omnibus obiectis et obiiciendis canonice expurgari possis. Preterea omne diuinum Officium omnibus canonicis de castro Sancti Pauli, te solo interim usque ad audientiam excepto, interdicimus: et ipsis et locis eorum, quousque prefatam uillam cum ecclesia et aliis suis pertinentiis canonici ecclesie Sancte Marie et S. Audomari restituerint, et coram Hugone Diensi episcopo de inobedientia et excommunicatione  satisfecerit: et nisi tu statim uisa preceptione nostra predictis canonicis tuis, et omnibus locis eorum, et precipue ubi canonici denominati sunt, omne diuinum officium interdixeris, omne officium tuum auctoritate apostolica interdictum noueris.

Data Rome septimo Kalendas Aprilis, indictione tertia.



EPISTOLA XuII. AD DOLENSES MONACHOS. 


Mandat ut duo monasteria, que Lemouicensis episcopus Ecclesie sue ab ipsis subtracta conquestus fuerat, usque ad aduentum apostolice sedis legati eidem episcopo restituant. Quod si quid in ea re iuris se credant habere, coram legato ostendant.

 GREGORIUS episcopus, seruus seruorum Dei, Dolensibus monachis, salutem et apostolicam benedictionem.

Frater et cepiscopus noster Lemouicensis conquestus est nobis in synodo, quam nuper Rome, Deo opitulante, celebrauimus, quod uestra fraternitas Ecclesie sue duo monasteria subtrahit. Testatus est etiam ipse frater et cepiscopus noster atque legatus noster Hugo Diensis episcopus quod uos pro hac causa ad duo concilia, scilicet ut inter uos et prelibatum episcopum exinde iustitie finem componeret, admonuit; sed, ut ipse asserit, nullam iustitiam seu obedientiam exhibere uoluistis. Quapropter synodalis conuentus decreuit ut prefata monasteria in potestate Lemouicensis Ecclesie redire  debeant, et sine contradictione uestra, seu uestrorum, usque ad aduentum legati nostri quiete ab ipsa Ecclesia possideantur. Nos itaque, iuxta fratrum nostrorum consensum atque consilium quod supra deliberatum est confirmantes, mandamus uobis atque precipimus ut usque ad prefixum terminum permittatis predictam Ecclesiam Lemouicensem ipsa monasteria retinere. Si uero in eis aliquid iustitie uos habere confiditis, legati nostri aduentum exspectantes, causam uestram illi opportuno loco et tempore, ubi possit Lemouicensis episcopus interesse, representate. Ante cuius audientiam causa uestra diligentius uentilata et plenius cognita iustitie finem inueniat, et inter uos omni lite sopita quisque uestrum suo iure contentus iniuriam facere  desinat.

Data Rome Kalendis [uIII Kal.] Aprilis, indictione tertia.



EPISTOLA XuIII AD WILLELMUM AUXIENSEM ARCHIEPISCOPUM. 


Arguens eum inobedientie precipit ut Pezanensem abbatem cogat Aureliacensi abbati restituere quamdam ecclesiam illi monasterio ab apostolica sede concessam, contumaci ecclesie introitu interdicto.

GREGORIUS episcopus, seruus seruorum Dei, WILLELMO Auxiensi archiepiscopo [episcopo], salutem et apostolicam benedictionem.

Miramur prudentiam tuam ita se apostolice sedi inobedientem exhibuisse, ut negotium quod tibi uicarii  nostri commiserunt, ad exsequendum tu non curans parere, contempseris ad effectum perducere. Siquidem iniuncta tibi est ab eis cura iustitiam faciendi Petro abbati Aureliacensis [Aurelianensis et sic deinde] cenobii iuris huius sancte Romane Ecclesie de Dodone abbate Pezanense, qui ex longo tempore inuasam detinet ecclesiam iuris itidem beati Petri, sed prefato monasterio Aureliacensi concessam, que nominatur Sancta Maria Dalmairaci. Qua in re quantam beato Petro reuerentiam habueris in hoc euidenter apparet, quod et inuasor ecclesiam calumniose adhuc occupare non desinit, et predictus abbas Aureliacensis apostolicas aures ob id interpellare compellitur, presertim cum supra nominatus  Pezanensis conuictus, et a legatis nostris Stephano cardinale et Gerardo Ostiensi cepiscopo adiudicatus debere illam ecclesiam reddere, quia non fecerit, excommunicationem incurrerit. Quapropter dilectionem tuam monemus, et apostolica auctoritate precipimus ut sepedictum Pezanensem abbatem cogas Aureliacensi prefixam ecclesiam unde lis est restituere, et condigna satisfactione ipsum sibi placabilem reddere. Quod si forte spiritu superbie induratus acquiescere noluerit, et monasterio illi quod inuasum est, Officium diuinum, et inuasori, nostra auctoritate omnis ecclesie interdicas introitum. Nam non inter religiosos monachos, sed nec inter laicos, debet annumerari qui sacrilegium perpetrare non timet.

 Data Rome secundo Idus Aprilis [pridie Idus Octobris], indictione tertia.



EPISTOLA XIX. AD BITURICENSES, NARBONENSES ET BURDIGALENSES. 


Precipit ut beneficia Aureliacensi cenobio ablata restituantur, et obsequium atque fidelitas a uicecomite exhibeantur abbati, quem se obligasse significat, ne ulli militi ultra unum mansum de possessione ecclesie daret. Confirmat monasterii uiacensis refutationem a principe in manu abbatis consensu episcopi et clericorum factam.

GREGORIUS episcopus, seruus seruorum Dei, omnibus in Bituricensi, necnon Narbonensi, seu Burdigalensi, prouinciis constitutis, exceptis his qui apostolica excommunicatione tenentur, salutem et apostolicam  benedictionem.

Clamor abbatis Aureliacensis cenobii, quod proprii iuris beati Petri concessione fundatoris scilicet beati Geraldi esse dignoscitur, auribus nostris insonuit, uidelicet super quibusdam personis qui iniuste detinent beneficia predicti monasterii a predecessoribus suis sub fidelitate et dominio pro defensione ecclesie sibi et suis antecessoribus olim concessa. Precipue conqueritur super Berengario Carlatensi uicecomite, qui, propria cupiditate ductus, debitum seruitium et fidelitatem abbati exhibere negat, nisi beneficium quod immerito detinet adhuc etiam de iure ecclesie augeatur. Proinde apostolica auctoritate precipimus, quatenus omnis, qui beneficium prefate ecclesie ad hoc aliquando suscepisse cognoscitur,  subiectionem et fidelitatem abbati persoluat, et seruitium pro beneficio largiri non deneget, et ab exactione illicite augmentationis desistat; aliter enim inuasor et sacrilegus esse comprobatur. Nos uero detrimentum supradicti cenobii agnoscentes, abbatem sub promissione fidei sue in manu nostra obligauimus, ut nulli militum liceat illi ultra unum mansum de possessione ecclesie dare sub hac uel alia occasione, neque alicui alteri persone, nisi communis utilitas fratrum regulariter degentium postulauerit, et apostolice equitati renuntiare ausus fuerit. Monasterium autem Maurzicense [Maunziacense] cum omnibus sibi adiacentiis, et ecclesias scilicet Dalmairaci [Dealmairaci] et Montis Saluii,  et ceteras, necnon terras et possessiones in quacunque suprascriptarum prouinciarum ablatas, seu malis consuetudinibus oppressas, monasterio Aureliacensi scriptis siue testibus olim iuste concessas, apostolica auctoritate precipimus restitui, et sine inquietudine aliqua permitti. Monasterium quidem uiacense in manu abbatis refutatum a principibus ipsius terre consensu episcopi et clericorum sibi suisque successoribus concedimus et confirmamus, et fautoribus refutationis apostolicam benedictionem largimur; et eos qui ecclesias siue predia prefati monasterii iniuste detinent, absque ulla dilatione reddi iubemus. Qui ergo his mandatis nostris spiritu superbie acquiescere noluerit, precipueque Berengarius, si obedire contempserit, gratiam beati  Petri amittet, et iram omnipotentis Dei incurret. Obtemperantibus autem gratiam Dei et apostolicam benedictionem, de misericordia diuina confisi, largimur.

Data Rome secundo Idus Aprilis, indictione tertia.



EPISTOLA XX. AD MANASSEM ARCHIEPISCOPUM REMENSEM. 


Depositionis sententiam a legato contra eum in Lugdunensi concilio prolatam se confirmasse ait: licentiam tamen adhuc se expurgandi coram quibusdam episcopis indulget, dummodo interim eius accusatorum res in integrum restituantur, et Remensem Ecclesiam relinquat, et in alium locum secedat, clericosque in ea secure Deo seruire permittat.

 GREGORIUS episcopus, seruus seruorum Dei, MANASSAE Remensi.

Sciat fraternitas tua quod depositionis sententiam, a legato nostro Diensi episcopo in Lugdunensi concilio religiosorum uirorum concilio prolatam, et nos dictante iustitia in Romana synodo apostolica auctoritate firmauimus. Sed tamen contra morem Romane Ecclesie nimia, ut ita dixerim, misericordia ductus, adiunctis tibi Suessionensi, Laudunensi, Cameracensi, Catalaunensi episcopis, uel eorum similibus, cum aliis duobus quorum testimonio eque confidamus, si de iustitia confidis, et eos habere poteris, usque ad festiuitatem sancti Michelis purgandi licentiam tibi indulgemus; ea uidelicet conditione, ut Manasse et Brunoni, et ceteris qui pro  iustitia contra te locuti fuisse uidentur, rebus suis in integrum restitutis, usque ad Ascensionem Domini proximam Remensem Ecclesiam a tua occupatione ex toto liberam deseras, et Cluniacum aut Casam [ac Casam] Dei cum uno clerico et duobus laicis tuis stipendiis religiose uicturus secedas. Quod si facere uolueris, predicto Diensi episcopo prenuntiare procures, ut in eius presentia sacramento confirmes, de rebus predicte ecclesie te nichil interim distracturum, nisi quantum tibi et predictis sociis competenter suffecerit. Clericos autem, qui tanto tempore pro iustitia exsilium passi sunt, in ecclesia secure Deo seruire permittas. Et quoniam laboriosum tibi fuerit ad nos usque uenire, concedimus ut coram Diensi episcopo et abbate Cluniacensi,  aut si abbatem deesse contigerit, coram Amato, predicto modo cum predictis testibus de infamia te expurges. Quod si huic nostre dispensationis precepto obedire contempseris, scias quoniam iniquitatem tuam ulterius portare non possumus, et depositionis sententiam, non solum immutabiliter permansuram, sed etiam nullam tibi audientiam in posterum relinquendam.

Data Rome decimo quinto Kalendas Maii, indictione tertia.



EPISTOLA XXI. AD ACONUM REGEM DANORUM. 


Hortatur ad perseuerantiam in obedientia apostolice sedis, et ad imitandum regis patris, quem ualde commendat, uirtutes. Monet ut curet ne temporis calamitates in sacerdotum culpas, quibus honorem exhibendum esse docet, eius subditi transferant, nec in mulieres eamdem ob causam seuiant.

 GREGORIUS episcopus, seruus seruorum Dei, ACONO regi Danorum, episcopis, principibus, clero et populo salutem et apostolicam benedictionem.

Quoniam uestre dilectionis amor Deo et beato Petro pronam obedientiam debitamque reuerentiam  studuit hactenus propensius exhibere, non dubium habemus quin idcirco uobis triumphum et gloriam pre ceteris gratia diuina contulerit. Quod si in eodem studio perseuerando uestre deuotionis affectus in finem permanere curauerit, pro certo et eam quam nunc habetis  gloriam retinere, et ampliore, Domino auxiliante, ualebitis deinceps adipisci. Te itaque specialiter, fili carissime, cui regni curam prouidentia diuina commisit, paterno monemus affectu ut excellentissimi parentis tui regias probitates et uirtutes egregias imitari satagas; eius quidem precipui mores in tantum ceteris regibus prenituerunt, ut, cunctis posthabitis, nec ipso etiam imperatore Henrico, qui sancte Romane Ecclesie propinquius hesit, excepto, singulari amore illum nobis amplectendum iudicauerimus; de cuius nos obitu uehementer nimiumque dolentes, ut ipsum tibi proponas exemplum, uolumus, hortamur, iterumque monemus, quatenus inde possis ornamenta uirtutum propagando educere unde uideris nobilissimi sanguinis  lineam trahere. Denique cogitare debes et uigilanter perpendere hec terrena quam caduca et friuola sint, quam incessanter ad occasum cuncta festinent, ut eis confidere nulla stabilitas suadeat ut in illis habendis timor horribilis lateat; sicque fugitiuis perspicaciter agnitis et sapienter despectis, poteris ad illa stabilia et sempiterna mentis acumen extendere, que ad sese obtinenda animum tuum inuitent, et ad que concupiscenda bonorum te exempla accendant. Inter ceteras ergo uirtutes, quas animo tuo imitandas censueris, Ecclesiarum defensionem in mente tua uolumus eminere, sacerdotalis ordinis reuerentiam proximum locum tenere, ac deinde iustitiam et misericordiam in cunctis te iudiciis discrete seruare. Illud interea non pretereundum, sed  magnopere apostolica interdictione prohibendum uidetur, quod de gente uestra nobis innotuit, scilicet uos intemperiem temporum, corruptiones eris, quascunque molestias corporum, ad sacerdotum culpas transferre. Quod quam graue peccatum sit, ex eo liquido potestis aduertere quod Iudeis etiam sacerdotibus ipse Saluator noster lepra puratos [pro purgatos, HARD. curatos] eis mittendo honorem exhibuerit, ceterisque seruandum esse que illi dixissent precepit, cum profecto uestri, qualescunque habeantur, tamen illis longe sint meliores. Quapropter apostolica auctoritate precipimus ut hanc pestiferam consuetudinem de regno uestro funditus exstirpantes, presbyteris et clericis honore  et reuerentia dignis tantam contumeliam contra salutem uestram ulterius non presumatis inferre, uolentes eis occultas diuini iudicii causas imponere. Preterea in mulieres ob eamdem causam simili immanitate barbari ritus damnatas quidquam impietatis faciendi uobis fas esse nolite putare, sed potius discite diuine ultionis sententiam digne penitendo auertere quam in illas insontes frustra feraliter seuiendo iram Domini multo magis prouocare. Si enim in his flagitiis duraueritis, procul dubio uestra felicitas in calamitatem uertetur, et quibus uictis hucusque soliti fuistis dominari, eorum nimirum [forte, nimium, HARD.] iugum ferre superati nec resistere ualentes cogemini. Si uero nobis, imo B. Petro, in his obedientes fueritis, sicut de clementia  diuina confidimus, et peccatorum uestrorum ueniam et apostolicam benedictionem poteritis consequi.

Data Rome, decimo tertio Kalendas Maias, indictione tertia.



EPISTOLA XXII. AD ARNALDUM CENOMANENSEM EPISCOPUM. 


Episcopale officium a legato apostolico interdictum reddit. Abbatem Ielem absoluit. Rainaldum inuasorem et periurum deponit, in cuius locum Ielem predictum restitui mandat.

GREGORIUS episcopus, seruus seruorum Dei, ARNALDO Cenomanensi episcopo, salutem et apostolicam benedictionem.

Episcopale officium, quod tibi legatus noster interdixerat,  iustitia dictante, reddimus. Abbatem Ielem absoluimus. Rainaldum inuasorem, quia per ambitionem periurauit, deponimus, ut nec in illo quod cupiuit, nec in alio monasterio ulterius abbas existat. Quapropter uolumus ut iam dictum Rainaldum cedere facias, et Ielem in loco suo abbatem restituas.

Data Rome, octauo Kalendas Maias, indictione tertia.



EPISTOLA XXIII. AD GUILIELMUM REGEM ANGLORUM. 


Suum in eum amorem testatus ad debitam obedientiam sedi apostolice prestandam hortatur.

GREGORIUS episcopus, seruus seruorum Dei, GUILIELMO  regi Anglorum, salutem et apostolicam benedictionem.

Notum esse tibi credo, excellentissime fili, priusquam ad pontificale culmen ascenderem, quanto semper te sincere dilectionis affectu amaui, qualem etiam me tuis negotiis, et quam efficacem exhibui; insuper ut ad regale fastigium cresceres quanto studio laboraui. Qua pro re a quibusdam fratribus magnam pene infamiam pertuli, submurmurantibus quod ad tanta homicidia perpetranda tanto fauore meam operam impendissem. Deus uero in mea conscientia testis erat quam recto id animo feceram, sperans per gratiam Dei, et non inaniter confidens de uirtutibus bonis que in te erant, quia  quanto ad sublimiora proficeres, tanto te apud Deum et sanctam Ecclesiam  ex bono meliorem exhiberes. Itaque nunc tanquam dilectissimo filio, et fideli S. Petri et nostro, sicut in familiari colloquio facerem, consilium nostrum, et quid te postmodum facere deceat, paucis aperio. Quando enim complacuit ei qui exaltat humiles, ut sancta mater nostra Ecclesia ad regimen apostolice sedis inuitum satis ac renitentem, Deo teste, me raperet, continuo nefanda mala, que a pessimis suis patitur, officii mei  necessitate compulsus, amore quoque ac timore conuictus, dissimulare non potui; amore quidem, quia S. Petrus a puero me in domo sua dulciter  nutrierat, et quia caritas Domini Dei nostri, me quasi aliquid estimans, tanti pastoris uicarium ad regendam sanctam matrem nostram elegerat; timore autem, quia terribiliter diuina lex intonat, dicens: Maledictus homo qui parcit gladio suo a sanguine , id est, qui doctrinam subtrahit ab occisione carnalis uite. Nunc igitur, carissime et in Christo semper amplectende fili, cum et matrem tuam nimium tribulari conspicias, et in euitabilis nos succurrendi necessitas urgeat, talem te uolo, et multum pro honore tuo et salute in uera et non ficta caritate moneo, ut omnem obedientiam prebeas, et sicut, cooperante Deo, gemma principum esse meruisti, ita regula iustitie et obedientie forma cunctis terre principibus esse merearis,  tot procul dubio in futura gloria principum princeps futurus quot usque in finem seculi exemplo tue obedientie principes saluabuntur, et si quidam illorum saluari noluerint, tibi tamen retributio nullatenus minuetur. Non solum autem, sed et in hoc mundo tibi et heredibus tuis uictoria, honor, potentia, sublimitas amplius celitus tribuetur. Exemplum tibi teipsum propone. Sicut enim uelles ab eo quem ex misero et pauperrimo seruo potentissimum regem fecisses, non immerito honorari, sic et tu, quem ex seruo peccati misero et pauperculo  potentissimum regem Deus gratis fecit, honoratorem tuum, protectorem atque adiutorem tuum omnipotentem Iesum honorare semper studiose festina. Nec ab  hoc impediat te pessimorum principum turba. Nequitia enim multorum est, uirtus autem paucorum. Gloriosius est probato militi, multis fugientibus, in prelio stare. Pretiosior illa est gemma que rarius inuenitur. Imo quanto magis potentes huius seculi superbia sua et impiis actibus excecati corruunt in profundum, tanto magis te, qui pre illis multum Deo charus inuentus es, pie humiliando decet erigi, et obediendo sublimari, ut sit sicut scriptum est: Impius impie agat adhuc, et qui in sordibus est sordescat adhuc, et iustus iustificetur adhuc 


Approbat quod curam monasterii Sancti Saluatoris susceperit, eumque uicarium suum constituit ad procurandum ut ibi abbas canonice ordinetur. Prohibet principibus secularibus ne in eo loco quidquam iuris habeant. Priuilegium ab Alexandro II, olim deceptione inducto, concessum. Euerardo abrogat. Constantiensis Ecclesie preside a Romana Ecclesia discordante, concedit ut abbas a quocunque religioso episcopo que ad episcopale officium pertinent suscipiat, uel ad apostolicam sedem recurrat.

GREGORIUS episcopus, seruus seruorum Dei, WILIELMO abbati Hirsaugiensis monasterii, salutem et  apostolicam benedictionem.

Quoniam peruenit ad nos quod religio tua curam monasterii Sancti Saluatoris iuris apostolice sedis, cui etiam duodecim aurei, quorum uiginti unciam faciunt, ex eodem monasterio annis singulis persolui debent, siti in uilla Scaphusa [Satfusa], in episcopatu Constantiensi, obsecrante comite Burcardo uirisque religiosis hortantibus, eo duntaxat tenore susceperit ut predictus comes, qui sibi in prefato monasterio quasdam quasi proprias conditiones uindicabat, dimissa atque renuntiata omni seculari potestate, locum ipsum liberum esse permitteret, studium dilectionis tue probantes, quod factum est apostolica auctoritate firmamus; et quia per te locus ille  ad religionis statum,  Domino miserante, cepit assurgere; nos, inquantum ualemus, perpetuam illic sanctitatis stabilitatem prouidere cupientes fraternitati tue super cenobium illud sollicitudinis nostre uicem committimus, scilicet ut fratres ibi disciplinis regulariter instruere, mores eorum uitamque competenter instruendo ea que ad animarum salutem pertinent uigilanter prouidere, ac maxime ut inibi abbas secundum Deum ordinetur procures. Preterea ut sepefati monasterii fratres sine inquietudine propositum suum ualeant securius et propensius exsequi, ac omnipotenti Domino debite deuotionis obsequium instanter et gratanter exsoluere, uolumus et apostolica auctoritate precipimus ut nullus sacerdotum,  regum, uel ducum, aut comitum, seu quelibet magna aut praua persona, presumat sibi in eo loco aliquas proprietatis conditiones, non hereditarii iuris, non aduocatie, non inuestiture, non cuiuslibet potestatis, que libertati monasterii noceant, uindicare, non ornamenta ecclesie, siue possessiones inuadere, minuere, uel alienare; sed ita sit ab omni seculari potestate securus, et Romane sedis libertate quietus, sicut constat Cluniacense monasterium et Massiliense manere; abbas autem aduocatum quem uoluerit eligat. Quod si is postmodum non fuerit utilis monasterio, eo remoto, alium constituat. Priuilegium autem quod bone memorie predecessor noster Alexander contra sanctorum Patrum statuta aliqua subreptione uel deceptione  inductus eidem loco fecit, in quo Euerardo comiti eiusque posteris aduocatiam, et preficiendi abbatis potestatem et totius rei administrationem concessit, nos canonice correctionis sententia per apostolicam functionem utentes infirmamus, infringimus atque cassamus, et, ne per hoc alicuius temeraria cupiditas in audaciam sue perditionis erumpat, apostolica auctoritate in irritum reuocamus. Si quis ergo contra hoc salubre preceptum nostrum pertinaciter ire tentauerit, gratiam beati Petri se non dubitet amissurum; admonitusque semel, bis et tertio per competentes inducias, si non resipuerit et si delictum suum emendare contempserit, sciat se diuino anathemate innodatum, et a corporis et sanguinis Dominici communione alienum. Illud etiam ad Romane  libertatis munus confirmandum subiungentes adiicimus ut, si aliquo tempore Constantiensi Ecclesie presidens ab apostolica sede discordauerit, eique inobediens fuerit (quod, confirmante Samuele, peccatum ariolandi et idololatrie scelus est , liceat abbati sibi suisque a quocunque religioso episcopo placuerit ordinationes, consecrationes et que ad episcopale officium pertinent expetere atque suscipere, uel ad apostolicam sedem recurrere. Obseruatores autem huius nostri precepti remissionem omnium peccatorum suorum et gratiam bonam a Domino consequantur.

 Actum Lateranis octauo [uII] Idus Maii, indictione tertia.



EPISTOLA XXu. AD GUILIELMUM REGEM ANGLORUM. 


Hortatur ut Dei honorem suo preponat honori, Deumque totis uiribus integro corde diligat.

GREGORIUS episcopus, seruus seruorum Dei, GUILIELMO regi Anglorum, salutem et apostolicam benedictionem.

Credimus prudentiam uestram non latere omnibus aliis excellentiores apostolicam et regiam dignitates huic mundo ad eius regimina omnipotentem Deum distribuisse. Sicut enim ad mundi pulchritudinem, oculis carneis diuersis temporibus representandam,  solem et lunam omnibus aliis eminentiora disposuit luminaria, sic, ne creatura, quam sui benignitas ad imaginem suam in hoc mundo creauerat, in erronea et mortifera traheretur pericula, prouidit in apostolica et regia dignitate per diuersa regeretur officia. Qua tamen maioritatis et minoritatis distantia religio sic se mouet Christiana, ut cura et dispensatione apostolice dignitatis post Deum gubernetur regia. Quod licet, fili carissime, tua non ignoret uigilantia, tamen, ut pro salute tua indissolubiliter menti tue sit alligatum, diuina testatur Scriptura apostolicam et pontificalem dignitatem reges Christianos ceterosque omnes ante diuinum tribunal representaturam, et pro eorum delictis rationem Deo reddituram. Si ergo iusto Iudici,  et qui mentiri nescit, creaturarum omnium Creatori tremendo iudicio te sum representaturus, iudicet diligens sapientia tua an debeam uel possim saluti tue non diligentissime cauere, et tu mihi ad salutem tuam, ut uiuentium possideas terram, debeas uel possis sine mora non obedire. Prouideas ergo ut pro te incessanter insistas, si te diligis, Deum honoremque Dei tibi tuoque preponere honori, Deum munda mente, totis uiribus, integro corde diligere. Crede mihi, si Deum pura mente, ut audis, et ut Scriptura precipit, dilexeris, si Dei honorem, ut debes, in omnibus tuo preposueris, qui ficte nescit diligere, qui potens est etiam te preponere, hic et in futuro te amplexabitur, et regnum tuum omnipotenti suo brachio dilatabit.

 Data Rome, octauo Idus Maii, indictione tertia.



EPISTOLA XXuI. AD MATHILDEM REGINAM ANGLORUM. 


Eius fidem commendat. Munera, que offert, nulla allia se expetere ait quam uitam castam, rerum suarum in pauperes erogationem, et proximi dilectionem.

GREGORIUS episcopus, seruus seruorum Dei, MATHILDI regine Anglorum, salutem et apostolicam benedictionem.

Ingenuitatis uestre lectis litteris, quam fideli mente Deo obedias, quanta dilectione fidelibus tuis adhereas intelleximus. Nos quoque quomodo mentis  tue memoria presentes contineat, ex amplitudinis tue promissionibus non minus percipimus, quibus designastis ut quidquid de uestris uellemus, si notum uobis fieret, sine mora susciperemus. Quod, filia carissima, qua suscepimus dilectione et que munera a te optamus, sic intelligas. Quod enim aurum, que gemme, que mundi huius pretiosa mihi a te magis sunt exspectanda, quam uita casta, rerum tuarum in pauperes distributio, Dei et proximi dilectio? Hec et his similia a te munera optamus, ut integra et simplicia diligas nobilitatem tuam precamur, dilecta obtineas, habita nunquam derelinquas. His armis et similibus uirum tuum armare, cum Deus tibi opportunitatem dederit, ne desistas.  Cetera que dimisimus per Hubertum filium et fidelem communem mandamus.

Data Rome, octauo Idus Maii, indictione tertia.



EPISTOLA XXuII. AD ROBERTUM REGIS ANGLORUM FILIUM. 


Monet ut patris monitis acquiescat, eique in omnibus honorem exhibens obediat.

GREGORIUS episcopus, seruus seruorum Dei, ROBERTO filio regis Anglorum, salutem et apostolicam benedictionem.

Certi rumores morum tuorum, et tue prudentie et liberalitatis, qui usque ad nos peruenerunt, partim dilectione parentum, partim tua, nos letificauerunt. Qui uero econtra quorumdam prauorum consilio  aures nostras molestauerunt ut priores hilarem, sic sinistri nos reddidere tristem. Nunc uero, quia per Hubertum filium nostrum audiuimus te paternis consiliis acquiescere, prauorum uero omnino dimittere, letamur. Insuper monemus et paterne precamur, ut menti tue semper sit infixum quia quam forti manu, quam diuulgata gloria quidquid pater tuus possideat ab ore inimicorum extraxerit, sciens tamen se non in perpetuum uiuere, sed ad hoc tam uiriliter insistere ut heredi alicui suo dimitteret. Caueas ergo, fili dilectissime, admonemus, ne abhinc prauorum consiliis acquiescas quibus patrem offendas et matrem contristeris. Sint tibi indissolubiliter infixa precepta et monita diuina: Honora patrem, et matrem, ut sis longeuus super terram  . Et illud: Qui maledixerit patri, uel matri, morte moriatur . Si uero ex honore patris et matris longior tibi tribuitur uita, econtra si dehonestas, quid tribuatur, liceat uideas. Si autem ex maledictis mortem filio diuina Scriptura intonat, multo certius ex malefactis certiorem mortem insinuat. Quid ergo restat, si membrum Christi uis uiuere et in mundo isto honeste conuersari? Prauorum consilia ex officio nostro precipimus penitus dimittas, Patris uoluntati in omnibus acquiescas.

Data Rome, uIII Idus Maii, indictione III.



EPISTOLA XXuIII. AD EPISCOPUM BENEuENTANUM. 


uult ut quemdam conuictum hereticum exquirat et examinet; si resipiscentem inuenerit, in nullo lesum dimittat; sin minus, per penitentiam ad sanam doctrinam reducere curet; si obstinatum, ex archiepiscopatu expellat utque eius causam una cum abbate montis Cassini et quibusdam episcopis definiat.

GREGORIUS episcopus, seruus seruorum Dei, fratri et cepiscopo Beneuentano R . . . . . . . salutem et apostolicam benedictionem.

Fraternitati tue notum facimus presentium latorem Ioannem presbyterum, uirum quidem  orthodoxum, nobis ex parte Synnadensis archiepiscopi Armenii conquestum  esse super quodam nefario, quem nos ex ore suo conuictum hereticum adiudicauimus, quod is ob hanc impietatem de Armenia expulsus grauem contra Armeniam eiusdem heresis gignat Latine apostolice catholiceque Ecclesie suspicionem, imo uero iudicium. Unde nos illius ecclesie Armeniorum scilicet fidem  Alexandrine, Antiochene, aliisque, in epistola sua  sese eam tenere his uerbis testatus est: Quia corde creditur ad iustitiam, ore autem confessio fit ad salutem , sicut sancti Euangelii quatuor libros, sic quatuor concilia suscipere et uenerari me fateor, Nicenum scilicet, in quo peruersum Arii dogma destruitur; Constantinopolitanum quoque, in quo Eunomii et Macedonii error conuincitur; Ephesinum etiam primum, in quo Nestorii impietas iudicatur; Chalcedonense uero, in quo Eutychis Dioscorique prauitas reprobatur, tota deuotione complector, integerrima approbatione custodio; quia in his uelut in quadrato lapide sancte fidei structura consurgit, et cuiuslibet uite atque actionis norma constitit. Quisquis eorum soliditatem non tenet, etiamsi lapis esse  cernitur, tamen extra edificium iacet. Quintum quoque concilium pariter ueneror, in quo epistola que Ibe dicitur erroris plena reprobatur, Theodorus personam Mediatoris Dei et hominum in duabus substantiis separans ad impietatis perfidiam cecidisse conuincitur, scripta quoque Theodoriti, per que beati Cyrilli fides reprehenditur, ausu dementie prolata refutantur. Cunctas uero quas prefata ueneranda concilia personas respuunt respuo, quas uenerantur amplector; quia, dum uniuersali sunt consensu constituta, se et non illa destruit, quisquis presumit aut soluere quos ligant, aut religare quos soluunt. Quisquis ergo aliud sapit, anathema sit. His itaque sanctissimi uiri precipuique doctoris uerbis diligenter declaratis, prudentiam tuam  caritatis affectu commonendam censuimus, ut clausulam quam in illa laude subiungitis: Sanctus Deus, sanctus fortis, sanctus immortalis; istam uidelicet: Qui crucifixus es, [forte, es. HARD.] pro nobis, quoniam nulla Orientalium, preter uestram, sed nec sancta Romana habet Ecclesia, uos totius scandali occasionem prauique intellectus suspicionem uitantes, superaddere de cetero mittatis. Si enim uas electionis, beatissimus Paulus de sumendis cibis melius sibi esse non manducare neque bibere quam ut frater scandalizaretur asseruit , considerare debetis quam graue et periculosum sit, ubi saniori intellectu uitari potest, fratribus de fide scandalum generare. Quapropter fraternitas tua Ecclesie cuius sibi cura commissa  est tenendum putet, et credat sufficere quod catholica in orbem terrarum diffusa Ecclesia, Spiritu sancto illustrante edocta, sentire cognoscitur et tenere declaratur. De reliquo, quia cognouimus Ecclesiam uestram azyma sacrificare, et ob hoc a Grecis duntaxat imperitis quasi de heresi reprehendi, uolumus uos de temeraria garrulitate illorum multum mirari, sed nec ab instituto desistere, scientes eorum procacitatem non modo uobis hanc uelut calumniam obiicere, uerum etiam de simili causa, grauiori uero iniuria, hucusque contra sanctam Romanam Ecclesiam insurgere, que per beatum Petrum, quasi quodam priuilegio, ab ipsis fidei primordiis a sanctis Patribus omnium mater Ecclesiarum adstruitur, et ita  usque in finem semper habebitur: in qua nullus unquam hereticus prefuisse dignoscitur, nec unquam preficiendum, presertim Domino promittente, confidimus. Ait enim Dominus iehsu: Ego pro te rogaui, Petre, ut non deficiat fides tua . Et illi quidem suum fermentatum commendantes, reprehensionis in nos leuissima uerba contumaciter ioculari non desinunt. Nos uero azymum nostrum inexpugnabili secundum Dominum ratione defendentes, ipsorum fermentatum nec uituperamus nec reprobamus, sequentes Apostolum dicentem mundis esse omnia munda . Sed ad detegendam et contemnendam Grecorum temeritatem nunc ista sufficiant. Dilectioni  uero tue iterum inculcando mandamus ut de suprascriptis, et de aliis que ad fidem pertinere cernuntur, qualiter teneas per memoratum presbyterum, aut per alium idoneum nuntium tuas ad nos litteras mittere studeas. Insuper etiam, licet solertiam tuam bene doctam credamus, ex debito tamen eam caritatis affectu paucis monemus, quasi districti examinis diem semper pre oculis habens, commisse sibi sollicitudinis sarcinam cogitet; et, quantum illum sine dilatione celeriter approximare considerat, tanto de reddenda pecunie ratione propensius uigilare non negligat quo seuerus Fenerator, idemque rigidus Arbiter non de male infosso talento quid deputet penis inueniat, sed de multiplicato lucro arridens uos ad fructum beate retributionis percipiendum  inuitet. Omnipotens Deus, cuius est quidquid recte sapimus, sentimus et credimus, ipse mentem tue fraternitatis uberius illuminando per sani intellectus tramitem dirigat, et te in concordi fidelium unitate conseruans ita gubernet atque custodiat ut et subiectos tibi populos efficaciter de diuina scientia possit instruere, et cum ipsis sempiternam gloriam ingredi, pro eis uero ualeas premia summa percipere.

Data octauo Idus Iunii.


 Iuramentum Roberti ducis.

Ego Robertus, Dei gratia et sancti Petri, Apulie, et Calabrie et Sicilie dux, ab hac hora et deinceps ero fidelis sancte Romane Ecclesie, et apostolice sedi et tibi, domino meo Gregorio, uniuersali pape.  In consilio uel facto, unde uitam aut membrum perdas, uel captus sis mala captione non ero. Consilium, quod mihi credideris et contradixeris ne illud manifestem, non manifestabo ad tuum damnum, me sciente. Sancte Romane Ecclesie tibique adiutor ero ad tenendum, acquirendum, et defendendum regalia sancti Petri, eiusque possessiones pro meo posse contra omnes homines, excepta parte Firmane marchie, et Salerno atque Amalphi, unde adhuc facta non est definitio, et adiuuabo te ut secure et honorifice teneas papatum Romanum. Terram Sancti Petri, quam nunc tenes, uel habiturus es, postquam sciuero tue esse potestatis, nec inuadere nec acquirere queram, nec etiam depredari presumam  absque tua tuorumque successorum, qui ad honorem sancti Petri ordinati fuerint, certa licentia, preter illam quam tu mihi concedes, uel tui concessuri sunt successores. Pensionem de terra Sancti Petri, quam ego teneo aut tenebo, sicut statutum est, recta fide studebo ut illam annualiter sancta Romana habeat Ecclesia. Omnes quoque Ecclesias, que in mea persistunt dominatione cum illarum possessionibus dimittam in tua potestate, et defensor ero illarum ad fidelitatem sancte Romane Ecclesie. Et si tu uel tui successores ante me ex hac uita migraueritis, secundum quod monitus fuero a melioribus cardinalibus, clericis Romanis et laicis, adiuuabo ut papa eligatur  et ordinetur ad honorem sancti Petri. Hec omnia suprascripta obseruabo sancte Romane Ecclesie, et tibi eum recta fide, et hanc fidelitatem obseruabo tuis successoribus ad honorem sancti Petri ordinatis, qui mihi, si mea culpa non remanserit, firmauerint inuestituram a te mihi concessam.

Actum Ciprani, tertio Kalendas Iulii.


Inuestitura domini Gregorii pape, qua Robertum ducem inuestiuit.

Ego Gregorius papa inuestio te, Roberte dux, de terra quam tibi concesserunt antecessores mei sancte memorie Nicolaus et Alexander. De illa autem terra quam iniuste tenes, sicut est Salernus, et Amalphia et pars marchie Firmane, nunc te patienter  sustineo, in confidentia Dei omnipotentis et tue bonitatis, ut tu postea exinde ad honorem Dei et sancti Petri ita te habeas, sicut et te agere et me suscipere decet sine periculo anime tue et mee.

Actum ut supra.


Constitutio reddendi census, in die resurrectionis Domini, duodecim uidelicet denariorum Papiensis monete, de tota Apulia, Calabria et Sicilia.

Ego Robertus, Dei gratia et sancti Petri, Apulie, et Calabrie et Sicilie dux, ad confirmationem traditionis et ad recognitionem fidelitatis, de omni terra quam ego teneo proprie sub dominio meo, et quam adhuc nulli Ultramontanorum ita concessi ut teneat, promitto me annualiter pro unoquoque iugo boum  pensionem, duodecim scilicet denarios Papiensis monete, persoluturum beato Petro, et tibi domino meo Gregorio pape, et omnibus successoribus tuis, aut successorum tuorum nuntiis. Huius autem pensionarie redditionis erit semper terminus finito quoque anno sancte resurrectionis dies Dominicus. Sub hac uero conditione huius persoluende pensionis obligo me et meos siue heredes siue successores tibi domino meo Gregorio pape et successoribus tuis.



EPISTOLA II. AD HUGONEM ABBATEM CLUNIACENSEM. 


 Perstringit scelus Roberti monachi Simoniaci, quem iubet ab abbate suo corrigi, et ab introitu ecclesie et omni ecclesiastico ministerio separari. Regem quoque illius fraude deceptum moneri uult, nisi resipuerit, excommunicandum fore, et omnes fideles in partibus Hispanie fore sollicitandos. Monet etiam abbatem curare ut sui monachi, in Hispanie partibus dispersi, ad proprium monasterium redeant; et nullam ibidem ordinationem uires habituram significat, nisi que legati apostolici auctoritate fuerit corroborata.

GREGORIUS episcopus, seruus seruorum Dei, HUGONI uenerabili Cluniacensi abbati, salutem et apostolicam benedictionem.

Quanta impietas a monasterio uestro per Roberti monachi uestri presumptionem exierit, ex litteris Richardi legati nostri, abbatis uidelicet Massiliensis, potes cognoscere. Qui nimirum Robertus, Simonis Magi imitator factus, quanta potuit malignitatis astutia  aduersus beati Petri auctoritatem non timuit insurgere, et centum millia hominum, qui laboris nostri diligentia ad uiam ueritatis redire ceperant, per suggestionem suam in pristinum errorem reducere. Cuius iniquitati non solum te consensisse non credimus, uerum etiam pro immanitate sceleris nobiscum tristari, et ad exercendam debitam ultionem animum habere intelligimus, presertim cum fidei nostre antiquum prebeas experimentum de honore sancte Romane Ecclesie idem nobiscum sentire, et ad exsecutionem iustitie, que, frigescente caritate, iam pene terris excessit, libertatem rectitudinis reseruasse. Ab hac utique animi concepta certitudine nullus rumor, nulla suggestio poterit nos diuellere; sed neque illi, qui de multis aduersum uos  negotiis murmurant, ante tempus fraterne collocutionis ad suspicandum aliud poterunt nobis scandalum generare. Nam, ut de aliis taceamus, pene omnes qui nobiscum sunt fratres, nisi freno rationis nostre retinerentur, amorem ab eis loco uestro exhibitum in grauem inimicitiam conuertissent. Quapropter, salutem uestram, sicut nostram, diligentes, monemus ut subditos uestros corrigentes, huiusmodi murmurationis occasionem religionem uestram diligentibus nobis non prebeatis. Specialiter autem admonemus ut Robertum illum, qui supradicte iniquitatis auctor exstitit, qui diabolica suggestione Hispaniensi Ecclesie tantum periculum inuexit, ab introitu ecclesie, et ab omni ministerio rerum uestrarum,  separetis, donec ad uos redeat, et temeritatis sue dignam ultionem suscipiat. Regem quoque illius fraude deceptum diligenter litteris tuis intelligere facias beati Petri iram et indignationem, atque, si non resipuerit, grauissimam aduersum se et regnum suum ultionem prouocasse, quod legatum Romane Ecclesie indecenter tractauit, et falsitati potius quam ueritati credidit. De quibus digne Deo et beato Petro satisfacturus, sicut legatum nostrum dehonestauit, ita se sibi per debitam humilitatem et condignam reuerentiam commendabilem faciat ac deuotum. Significare etiam te sibi dignum ducimus nos eum, si culpam suam non correxerit, esse excommunicaturos, et quotquot sunt in partibus Hispanie fideles sancti Petri ad confusionem suam  sollicitaturos. Qui si minus preceptioni nostre obedirent, non grauem existimaremus laborem nos ad Hispaniam proficisci, et aduersum eum quemadmodum Christiane religionis inimicum dura et aspera moliri. Tui etiam studii sit ut monachi in eisdem partibus iniuste dispersi ad proprium redeant monasterium et nulla ibidem ordinatio uires obtineat, nisi que legati nostri fuerit auctoritate probata. uolumus etiam ut alteram epistolam nostram regi predicto deferri precipias.

Data Ciprani [Carpetani. cod. Mut. Coperani], quinto Kalendas Iulii, indictione tertia.



EPISTOLA III. AD ALPHONSUM CASTELLAE REGEM. 


Monet ut, remotis malis consiliariis, legati apostolici salutaribus monitis acquiescens, de emendatione sua se et Dei Ecclesiam letificet, illicitum connubium cum uxoris sue consanguinea initum respuat, et ne se ab inceste mulieris amore abripi sinat. Robertum monachum, seductorem ac regni perturbatorem, debitas temeritatis ac sceleris penas daturum significat.

GREGORIUS episcopus, seruus seruorum Dei, dilectissimo in Christo filio regi ADELPHONSO, salutem et apostolicam benedictionem.

Dici non potest, fili carissime, quantum nos, referente filio nostro apostolice sedis legato Richardo,  nobis cognita preclara tua obedientia letificauerat. Tu enim coram Deo semper in uisceribus nostris eras, tu apud homines maximum nobis exemplum egregie uirtutis eras, de te apud alios reges gloriabamur, te uere Christianum regem, et ideo uere regem nos habere in parte Domini Iesu contra membra diaboli gaudebamus. Unde et bona tua fragrantia multas iam regiones asperserat, et uelut sol quidam in occiduis natus orientem uersus celestis luminis radios emittebat. At nunc comperto quod diabolus tue saluti et omnium qui per te saluandi erant, more suo inuidens, per membrum suum, quemdam Robertum pseudomonachum, et per antiquam adiutricem suam, perditam feminam, uiriles animos tuos a recto itinere deturbauit; quantum de  te primo fueramus gauisi, tantum nunc confundimur, erubescimus, contristamur. Quapropter ut cognoscas quantum circa te pie solliciti sumus, per bonitatem et gloriam Christi te paterna uoce monemus et contestamur, remoue a te quantocius consiliarios falsitatis; corrumpunt quippe mores bonos colloquia praua . Acquiesce autem per omnia legato nostro fratri Richardo; quem nisi prudentem et religiosum cognouissem, nostras ei uices nullatenus commisissem. Non te a salutaribus monitis atque institutis nostris inceste mulieris amor abripiat, quia mulieres apostatare faciunt sapientes . Ipsum quippe regem sapientissimum Salomonem incestus mulierum turpiter amor deiecit, et florentissimum regnum Isrel Dei iudicio pene totum de manu  posteritatis eius abripuit. Proinde per Dominum nostrum Iesum Christum, et per potentiam aduentus eius, nec non et ex auctoritate beatissimorum apostolorum Petri et Pauli iterum monemus atque precipimus, ne te ipsum despicias, ne in gloria tua maculam ponas, ne posteritatem carnis tue inutilem et reprobam facias. uires resume; illicitum connubium, quod cum uxoris tue consanguinea inisti, penitus respue. De tua emendatione nos et totam Ecclesiam Dei cito letifica, ne, si inobediens  esse malueris, iram Dei omnipotentis incurras, et nos  beati Petri gladium super te euaginare cogamur. Predictum sane nefandissimum Robertum  monachum seductorem tui et perturbatorem regni, ab introitu ecclesie separatum, intra claustra monasterii Cluniacensis in penitentiam retrudi decernimus. Sed abbas Cluniacensis nos imitando id faciet; eadem enim uia, eodem sensu, eodem spiritu ambulamus. Deus autem omnipotens nos de tua correctione cito exhilarare dignetur, fili carissime.



EPISTOLA Iu. AD RICHARDUM. 


Consolatur eum de hostium persecutionibus. Ad patientiam hortatur, promittens se interim curaturum ut Robertus pseudomonachus sui sceleris penas luat.

GREGORIUS episcopus, seruus seruorum Dei, RICHARDO  carissimo filio, salutem et apostolicam benedictionem.

Quia missis litteris significasti nobis antiquum hostem opus tuum, ad utilitatem Christianam ex parte directum, per membra sua, non preter solitum, impedisse, hac per hoc fraternitatem tuam tristitiam nimiam incurrisse, nos quoque tibi merito compatientes, eodem tecum afficimur merore. Sed cum memorie reducitur quanta et qualia apostoli, successores etiam eorum, in edificatione fundamenti Ecclesie partim a paganis, partim a falsis Christianis sint passi, de misericordia Domini confisi resumimus uires, uictorie triumphum plenissima fiducia de eodem hoste procul dubio, ut nostri priores, exspectantes. Patientia atque perseuerantia  impresentiarum religioni tue omnino sunt necessarie, solenti dictum ab Apostolo non coronari nisi qui legitime certauerit , debita premissa exhortatione; nos tamen studio tuo in nullo deerimus, Cluniacensi abbati mittendo querele tue litteras una cum nostris, quatenus Robertum pseudomonachum quamcitius ad monasterium redire compellat, eumdem ab ingressu ecclesie cerceat, et tam grauis penitentie squalore diutino afficiat, quod in prauo contra te, imo contra Deum, commisso opere, mulctationem sentiat penitentie.



EPISTOLA u. AD EPISCOPOS APULIAE ET CALABRIAE. 


 Queritur de quorumdam episcoporum presumptione contra Romanam Ecclesiam; quos tamen, ut alios similes, tum Alexandri pape cum suo tempore, confusos remansisse narrat, sed postea obdurato corde, qui ad sensum redire debuerant denuo aduersus eamdem conspirasse, et Rauennatem episcopum heresiarcham constituisse. Quare sperans eorum superbiam preceps ruituram, et quietem sancte Ecclesie confusis hostibus dilatandam fore, hortatur eos ut laboranti Ecclesie orationibus succurrant.

GREGORIUS episcopus, seruus seruorum Dei, dilectis in Christo fratribus et cepiscopis, per principatus, et Apuliam et Calabriam constitutis, salutem et apostolicam benedictionem.

Fraternitatem uestram credimus non latere quod plures Satane discipuli, qui falso nomine per diuersas  regiones censentur episcopi, diabolica inflammati superbia, sanctam Romanam Ecclesiam conati sunt confundere; sed per auxilium omnipotentis Dei, et auctoritatem beati Petri, iniqua eorum presumptio, sicut eis uerecundiam et confusionem, ita apostolice sedi gloriam contulit et exaltationem. Siquidem a minimo usque ad maximum, uidelicet H . . . [scilicet Henricum regem] qui uertex regem [forte, regum. HARD.], qui uertex et auctor pestiferi consilii fuisse probatur, per plurima corporum et animarum pericula persensit quantas beati Petri auctoritas ad ulciscendam eorum iniquitatem uires obtineat. Scitis enim quia tempore domini nostri pape A . . . . [Alexandri] quod idem H . . . . [Henricus] iniurie Ecclesie Beati Petri per Cadulum [qui alibi  Cadalous. HARD. cedulam] inferre excogitauerit, et in quantam quamque turpissimam, mundo teste, confusionis foueam cum eodem Cadulo cadere meruit, et quanto honore quantisque triumphis in exercitatione illius certaminis R. P. [reuerenda paternitas, hoc est respublica. HARD.] nostra profecerit. Scitis etiam quam detestandis conspirationibus ante annos tres, precipue Longobardorum episcopi se aduersum nos, eodem H . . . . principante, armauerunt, et quod per defensionem beati Petri illesi et incolumes non sine magna nostra, nostrorumque fidelium honoris exaltatione remansimus. Illis uero priorem arbitrantibus non sufficere sibi confusionem, a planta pedis usque ad uerticem apostolice ultionis quantum  ferierit [al., feruerit. HARD.] gladius, adhuc plaga incurabilis prestat indicium. Sed in his omnibus obduratas, meretricum more, frontes gerentes, et impudentia sua iram sibi iusti iudicii thesaurizantes, qui respectu contumelie sue ad sensum redire debuerant, patrem suum secuti, qui dixit: Ponam sedem meam ab aquilone, et ero similis Altissimo , pristinam conspirationem aduersus Dominum et sanctam uniuersalem Ecclesiam conati sunt innouare, et hominem sacrilegum, et sancte Romane Ecclesie periurum, nec non per uniuersum R . . . [hoc est Romanum. HARD.] orbem nefandissimis sceleribus denotatum W . . . [hoc est Wiueicum. HARD, Gibertum] dicimus sancte Rauennatis ecclesie deuastatorem, Antichristum sibi et heresiarcham  constituere. In quo nimirum Satane conuentu illi interfuere quorum est uita detestabilis, et ordinatio heretica immensitate multimodi criminis. Siquidem ad hanc insaniam illa demum eos desperatio traxit quod neque precibus, neque seruitiorum aut munerum promissionibus, scelerum suorum ueniam apud nos maluerit impetrare, nisi forte uellent iudicio ecclesiastico nostreque censure se, mediante misericordia, sicut decet officium nostrum, submittere. Hos itaque nullis rationibus fultos, imo omnium criminum conscientia perditissimos, tanto magis uilipendimus quanto ipsi se altiora conscendisse confidunt. Per misericordiam quippe Dei et  orationem beati Petri, que Simonem Magum, eorum utique magistrum, ad altiora tendentem mirabiliter deiecit, speramus ruinam eorum non diu remoraturam, et quietem sancte Ecclesie, uictis et confusis hostibus suis, more solito gloriosissime dilatandam. uos itaque, dilectissimi fratres, innocentiam communis matris uestre sancte Romane Ecclesie perpendentes, et quantum diabolus membra sua ad inferendam prefate Romane Ecclesie inquietudinem exerceat, considerantes, sicut decet, et officii uestri debitum exigit, orationibus aliisque modis, quibus laboranti matri succurrendum est, operam studiumque impendite, quatenus appareat uos legitimos eius filios esse, ipsiusque contumeliam, partita nobiscum laboris diligentia, ex corde sentire.  Quod si fueritis socii compassionis, eritis, auxiliante Deo, letitie participes et consolationis. Cetera que non inseruimus, legatis nostris, quibus sicut nobis credere potestis, referenda commisimus.

Data Cicani, duodecimo Kalendas Augusti.



EPISTOLA uI. AD EOSDEM. 


Ut Micheli imperatori Constantipolitano, ab imperatoria dignitate iniuste eiecto, et apostolice sedis ac Roberti ducis auxilium imploranti, subueniant. Precipit militibus qui apud eum militare uoluerint ut ei fideliter inseruiant; mandatque episcopis ut eos milites moneant, ut rectam fidem erga eum seruent, timorem et amorem Dei pre oculis habeant, et in bonis operibus perseuerent, sicque illos a peccatis absoluant.

 GREGORIUS episcopus, seruus seruorum Dei, fratribus et cepiscopis in Apulia et Calabria commorantibus, salutem et apostolicam benedictionem.

Notum esse prudentie uestre non dubitamus gloriosissimum imperatorem Constantinopolitanum, Michelem uidelicet  , ab imperialis excellentie culmine indigne potius et malitiose, quam iuste aut rationabiliter, esse deiectum, qui auxilium beati Petri, necnon filii nostri gloriosissimi ducis Roberti flagitaturus Italiam petiit. Quapropter nos, licet indigni, sedis ipsius curam gerentes, compassionis uisceribus moti, precibus illius, nec non eiusdem ducis, annuendum esse censuimus, et a fidelibus beati Petri subueniendum sibi fore putauimus. Igitur quia  inter cetera multimoda suffragia, istud non minus profuturum memorati principes exsistimant, scilicet, ut milites auxiliatores, recta fide, non dissimilibus animis ire constanter in adiutorium et defensionem prefati imperatoris debeant, apostolica auctoritate precipimus quatenus illi qui militiam ipsius intrare statuerint, in contrariam partem proditoria tergiuersatione transire non audeant, uerum  ei presidium fideliter impendant. Dilectioni quoque uestre nichilominus precipiendo mandamus ut eos qui cum eodem duce et predicto imperatori transfretaturi sunt, diligentissime, ut uestrum officium exigit, moneatis  condignam penitentiam agere, et rectam fidem, sicut decet Christianos, circa illos seruare, in omnibus actibus suis timorem Dei et amorem pre oculis habere, et in bonis operibus perseuerare; sicque illos fulti nostra auctoritate, imo beati Petri potestate, a peccatis absoluite.

Data octauo Kalendas Augusti.



EPISTOLA uII. AD UNIuERSOS FIDELES. 


Multorum principum auxilium promissum sibi presto esse significans, se Rauennam armata manu uenturum ait, ut eam ecclesiam de manibus impiorum eripiat. Quare hortatur ut eorum impiorum superbiam et conatus una secum contemnant; unde sancte Ecclesie pacem diuina clementia stabiliendam fore sperent.

 GREGORIUS episcopus, seruus seruorum Dei, fratribus et cepiscopis Christianam religionem defendentibus, ceterisque clericalis ac laicalis ordinis Sancti Petri fidelibus, salutem et apostolicam benedictionem.

Notum sit dilectioni uestre nos, tam per nos ipsos quam et per legatos nostros, cum duce R . . . . [Roberto], et Iordane ceterisque potentioribus Nortmannorum principibus fuisse locutos, qui profecto unanimiter promittunt se  ad defensionem sancte Romane Ecclesie nostrique honoris contra omnes mortales auxilium impensuros. Idipsum quoque nobis, et qui circa Urbem longe lateque sunt, et in Tuscia ceterisque regionibus principes  firmiter pollicentur. Unde post Kalendas Septembris, postquam tempus frigescere ceperit, cupientes sanctam Rauennatem  ecclesiam de manibus impiis eripere, et Patri suo beato Petro restituere, partes illas armata manu  petemus, ac per ipsius auxilium nos eam liberaturos haud dubie credimus. Quapropter nos audaciam impiorum, eorumque qui nos, imo in beatum Petrum, se erexerunt, machinationes pro nichilo ducentes, uolumus atque hortamur uos superbiam conatusque illorum eque nobiscum contemnere, tanto de ruina eorum certiores quanto eos ad altiora niti ascendere cernitis. Talibus namque Propheta imprecans ait: Superbia eorum qui te oderunt ascendit  semper ; aperte declarans quia audax impietas eo magis casui uicinior exstat quo amplius se ascendisse existimat. uos ergo qui Deum timetis, et beati Petri fidelitatem tenetis, de misericordia Domini nullatenus hesitantes prorsus sperate, et nefandorum perturbationem merita ruina cito sedandam, et sancte Ecclesie pacem et securitatem  proxime stabiliendam.



EPISTOLA uIII. AD ALPHANUM EPISCOPUM SALERNITANUM. 


Gratulatur de beati Matthei apostoli corporis inuentione. Hortatur episcopum, ut reliquias debita ueneratione prosequatur, ac moneat ducem R . . . . et eius coniugem, ut tam insigni patrono reuerentiam et honorem decenter exhibeant, et eius opem promereri contendant.

 GREGORIUS episcopus, seruus seruorum Dei, fratri et cepiscopo Salernitano ALPHANO salutem et apostolicam benedictionem.

Diuine pietatis respectui gratias ingentes referimus, cuius dignatio thesaurum magnum totique mundo profuturum nostris temporibus misericorditer reuelauit. Non immerito tue quoque dilectioni gratulamur, que tante letitie celitus reuera ostense participes nos efficere sollicite procurauit. Credimus siquidem et incunctanter asserimus, de tanti corporis inuentione, non solum ipsum beatum Mattheum apostolum, uerum etiam ceteros coapostolos cum sanctis omnibus, ipsisque celestibus spiritibus  et gloriosa Dei genitrice Maria, mortalibus congaudere, atque ipsorum omnium studia circa humanum genus hoc tempore quam aliis multo propensiora multumque esse uberantiora [f. exuberantiora, sic et in cod. Mutin.]. Si enim ceteris temporibus sanctorum nos patrocinia pia non deserunt, certissime tunc potissimum speranda sunt eorum auxilia, cum sanctissima eorum corpora nobis quasi rediuiua diuino nutu manifestantur; et sicut per corporei aspectus intuitum tanquam fides cernitur, spes iam tenetur, ita eorum beneficia tunc erga deuotos renouari uberiusque redundare credendum est. Unde et iam sancta uniuersalis Ecclesia, dudum magnis turbinibus uariisque tempestatum procellis impulsa, clamorem  suum a Domino exauditum non dubitet, sed ad quieti littoris securitatem alacres oculos e uicino intendens, beati Matthei apostoli presidium iuxta contempletur quoniam iam nunc dubie agit in portu cui suam presentiam ostendit gubernator antiquus. Quapropter de tanti thesauri reuelatione tua fraternitas exsultet in Domino, beatissimas reliquias debite uenerationis obsequiis dignis amplectens, gloriosum ducem R . . . . ipsiusque nobilissimam coniugem hortetur et moneat, quatenus tam insigni patrono, qui se eis demonstrare dignatus est, reuerentiam et honorem decenter exhibentes, ipsius gratiam et auxilium sibi suisque promereri nisibus summe deuotionis contendant.

Data Rome, decimo quarto Kalendas Octobris.



EPISTOLA IX. AD GERMANOS. 


Calamitatum Ecclesie causam peccatis ascribit; sed patientia et spe opus esse ostendit. Hortatur itaque primum sacerdotes, ut subditorum actiones corrigant; deinde ceteros omnes, ut fiduciam in Domino constituant; sperat tamen nonnullos ad gremium matris Ecclesie conuersum iri.

GREGORIUS episcopus, seruus seruorum Dei, omnibus archiepiscopis, episcopis, diuersique ordinis ac potestatis clericis et laicis in Teutonico regno morantibus, illis duntaxat qui sancte Romane Ecclesie fideliter obediunt, salutem et apostolicam benedictionem.

 Quoniam nichil in terra sine causa fit , sicut sapientis uerba testantur, quod dudum sancta Ecclesia fluctuum procellarumque mole concutitur, quodque tyrannice percussionis hactenus rabiem patitur, non nisi peccatis nostris exigentibus euenire credendum est. Nam iudicia quidem Dei uerissime omnia iusta sunt; sed inter hec omnia, clarissimi, dispositionis diuine patientie uirtus habenda est et spei certitudo ad celestis misericordie respectu firmiter est extendenda; cuius manus nec ad exaltandam fidelium humilitatem imbecillis, nec ad deiiciendam hostilis elationis superbiam inuenitur inualida. Quod si culparum morbis penitentie medicamen adhibuerimus, et excessus ac negligentias nostras ipsi districte corrigendo ad iustitie  formam mores nostros instituerimus, profecto, superna uirtute auxiliante, et inimicorum rabies cito peribit et diu desideratam pacem atque securitatem Ecclesia sancta recipiet. Quare uobis specialiter, qui in sacerdotalis regiminis apice presidetis, nunc loquimur, ad quorum sollicitudinem subditorum uita pertinere dignoscitur, et quos de commissi gregis cura in uenturo examine rationem reddere conuenit, ut subiectorum actus et conuersationem, nulla gratia uel timore prepediente, diligenter inspiciatis, et discrete correctionis acie que amputanda sunt resecare, secundum quod a matre uestra sancta Romana Ecclesia accepistis, non negligatis; illud propheticum in memoria semper habentes: Sacrificate sacrificium iustitie, et sperate in Domino  . De cetero dilectionem omnium uestrum monemus atque hortamur, fiduciam uestram in Domino et in potentia uirtutis eius constituite quoniam fini appropinquauit aduersariorum malitia, ita ut qui desperantes in Dominum et sanctam Romanam, omnium matrem, Ecclesiam se extulerunt, temeritatis penas, haud multum tardante merita ruina, persoluant. Nonnulli tamen, quod de cunctis optaremus, per misericordiam Dei de errore suo et iniquitatis uia penitentes ad gremium matris conuertuntur Ecclesie.

Data X Kal. Octobris.



EPISTOLA X. AD ORZOCCUM IUDICEM CALARITANUM.


Deuotionem eius erga beatum Petrum in honore prestito legato apostolico agnoscens, monet ut que ab ipso legato audiuit memoria teneat, neue moleste ferat quod quemdam archiepiscopum barbam radere cegit; sed ipsum ut pastorem suscipiens, de eius consilio omnem potestatis sue clerum barbam radere compellat. Se noluit ait assensum iis dare qui terram ipsius inuadendi facultatem sibi concedi petierunt, neque daturum, si fidem seruare uoluerit; imo, si quis id attentauerit, a se prohibitum iri, eumque beati Petri auxilium, si in eius fidelitate permanserit, habiturum.

 GREGORIUS episcopus, seruus seruorum Dei glorioso iudici Calaritano ORZOCCO [forte uerius ORZOCCOR, ut lib. I, ep. 41. HARD.] salutem et apostolicam benedictionem.

Gratias omnipotenti Deo referimus quod tua sublimitas, beatum Petrum recognoscens, debitum  honorem et reuerentiam legato nostro Populoniensi episcopo uu. . . . . exhibuit: ac proinde ita deuotionem tuam in illo suscipimus, quasi nobis, imo beato Petro prestiteris, dicente Domino: Qui uos recipit, me recipit . Dilectionem ergo tuam monemus, ut ea que a prefato legato nostro atque Azone prudenti uiro audiuisti, alta memoria semper retineas, si tui memoriam in nobis ante Dominum iugiter esse desideras. Nos enim memorati episcopi hortatu et precibus, qui se a te reuerenter susceptum honorificeque tractatum testatur, apud illum, cuius uice licet indigni fungimur, te in mente specialiter deinceps habere optamus. Nolumus autem prudentiam tuam moleste accipere quod archiepiscopum uestrum Iacobum consuetudini sancte  Romane Ecclesie, matris omnium Ecclesiarum, uestreque specialiter obedire cegimus, scilicet ut, quemadmodum totius occidentalis Ecclesie clerus, ab ipsis fidei Christiane primordiis, barbam radendi morem tenuit, ita et ipse frater noster uester archiepiscopus raderet. Unde eminentie quoque tue precipimus ut ipsum, ceu pastorem et spiritualem patrem, suscipiens et auscultans, cum consilio eius omnem tue potestatis clerum barbas radere facias atque compellas; res quoque omnino renuentium, nisi demum consenserint, publices, id est iuri Calaritane Ecclesie tradas, et ne ulterius inde se intromittant constringas, nec non ipsum ad honorem Ecclesiarum defendendum promptissime adiuues.  Preterea nolumus scientiam tuam latere nobis terram uestram a multis gentibus esse petitam, maxima seruitia, si eam permitteremus inuadi, fuisse promissa, ita ut medietatem totius terre nostro usui uellent relinquere partemque alteram ad fidelitatem nostram sibi habere. Cumque hoc non solum a Nortmannis, et a Tuscis ac Longobardis, sed etiam a quibusdam Ultramontanis crebro ex nobis esset postulatum, nemini in ea re unquam assensum dare decreuimus, donec ad uos legatum nostrum mittentes animum uestrum deprehenderemus. Igitur quia deuotionem beato Petro te habere in legato suo monstrasti, si eam, sicut oportet, seruare uolueris, non solum per nos nulli terram uestram ui ingrediendi licentia dabitur, sed  etiam, si quis attentauerit, et seculariter et spiritualiter prohibebitur a nobis ac repulsabitur. Auxilium denique B. Petri, si in ipsius fidelitate perseueraueritis, procul dubio, quod non deerit uobis, et hic et in futurum promittimus.

Data tertio Nonas Octobris.



EPISTOLA XI. AD REGEM SUECIAE. 


Gaudet quosdam sacri uerbi ministros illius terram ingressos, seque de eius salute spem magnam habere asserit, cum Gallicana Ecclesia de thesauris sancte matris Romane Ecclesie acceperit. Atque ut is uberiorem religionis gratiam assequatur, uult sibi ab eo aliquem mitti, qui gentis illius mores sibi recenseat, et mandata apostolica ad eum referat. Interim commissum sibi regnum in iustitia regat.

 GREGORIUS episcopus, seruus seruorum Dei I . . . . glorioso Sueonum [Suetonum] regi, salutem et apostolicam benedictionem.

Quoniam regni tui terram quosdam sacri uerbi ministros fuisse ingressos audiuimus, nouerit excellentia tua nos in Domino multum letari; deinceps quoque, de salutis uestre reparatione plurimum spei indubitanter habere. Gallicana siquidem Ecclesia non uos alienis documentis instruxit, sed quod de thesauris matris sue sancte Romane Ecclesie accepit, salubri uobis eruditione contradidit. Quapropter, ut Christiane religionis et doctrine gratiam obtineatis uberiorem, uolumus celsitudinem  tuam aliquem episcopum, uel idoneum clericum, ad apostolicam sedem dirigere, qui et terre uestre habitudines gentisque mores nobis suggerere, et apostolica mandata de cunctis pleniter instructus ad uos certius queat referre. Interim uero monemus ut prudentia tua commissum sibi regnum in concordie iustitieque custodia dirigat atque disponat, ac ita circa subiectos pacis iura et equitatis districtionem seruare inter cetera uirtutum studia satagat, quatenus per temporalis regiminis sollicitudinem mereatur eterni percipere securitatem, et cum iustis uocem, totius iucunditatis plenam, in extremo examine digne possit audire: uenite, benedicti Patris mei, percipite regnum quod uobis paratum est ab origine mundi .

 Data quarto Nonas Octobris.



EPISTOLA XII. AD FIRMANOS, RAuENNATES, ET TUSCOS. 


Queritur Rauennatem Ecclesiam ab eius sacrilego archiepiscopo deuastatam. Quo in Romana synodo excommunicato ac deposito, ipsam Ecclesiam in pristinum statum reducere, eique de idonea persona prouidere cupiens, precipit ut sibi in ea re unanimes sint adiumento.

GREGORIUS episcopus, seruus seruorum Dei, omnibus episcopis, abbatibus, clericis atque laicis in marchia Firmana, Tuscana, et in exarchatu Rauennati constitutis, qui sancte Romane Ecclesie, sicut Christianos oportet, obediunt, salutem et apostolicam  benedictionem.

Prudentie uestre notum esse non dubitamus, quanto religionis cultu sancta Rauennas Ecclesia pollere, quantisque rerum necessariarum copiis solita sit preteritis annis affluere, quodque magis illius interest, quam speciali dilectione matri sue sancte Romane Ecclesie ab ipso fidei Christiane principio semper adheserit. Cuius antiquum decus in spiritualibus et secularibus profecto cum reminiscimur, non sine graui merore eam in tanta deuastatione laborantem nunc cernimus, et ut apertius intelligatis, certe persuasorem destructoremque ipsius uu . . . . . . dictum archiepiscopum ita religionem eius disperdidisse, et bona dilapidasse, non minori fere dolore sufferimus, quam si idem sancte Romane  Ecclesie pro audacia sua fecisset. uerum cum cetera facta illius perpenduntur, hec non tantopere miranda uidentur. Quippe qui periurium de inobedientia et infidelitate committere non timuit, quique contra ipsam apostolicam sedem, cui peierauerat, conspirare pro minimo habuit, eamque inuadere cogitans, eodem modo dissipare uehementissime cupiit, homo superbissimus, nefandorum scelerum sibi conscius; cui mirum debet uideri, si, adepta potestate, ubi licuit ita se habuit? Sed illius facinora commemorare supersedeo, que per totum fere Romanum orbem se prodiderunt, pro quibus ipse in sancta synodo Rome celebrata, omnium episcoporum qui aderant consona sententia, iam ex triennio gladio anathematis sine spe recuperationis  percussus est; ea non preterierunt notitiam uestram. Prefatam igitur Rauennatem Ecclesiam de manibus uiolentis eripere, et ad pristinum statum pro officio quod, licet indigni, gerimus reducere cupientes, talem personam eligendam atque in ea preficiendam fore censuimus, cuius religio nec non prudentia, Deo fauente, et interius lumen in ea sanctitatis reformare, et exteriorum rerum damna norit studeatque reficere. Quamobrem nos, in huius nostre necessarie dispositionis effectu, uestro plurimum egentes auxilio, inuitamus, rogamus atque apostolica auctoritate uobis precipimus ut, in restauratione illius antiquitus sancte Ecclesie, omnes unanimiter consensum et pro posse adiutorium tribuentes, eam de seruili oppressione, imo tyrannica  seruitute, eripere et prisce libertati restituere nobiscum procuretis, ac in reperiendo idoneam illi regimini personam summopere laborantes inuigiletis. Quicunque enim in hac re studium deuotionis impenderint, non dubie credimus eos et apostolicam gratiam promerituros, et apud diuinam clementiam patronum sibi beatum Apollinarem, si in bonis perseuerauerint, certissime acquisituros.

Data Idibus Octobris.



EPISTOLA XIII. AD RAuENNATES. 


Eiusdem argumenti.

 GREGORIUS episcopus, seruus seruorum Dei, omnibus clericis et laicis Rauenne morantibus, qui beatum Petrum [beatum Apollinarem] apostolum diligunt, et sancte Romane Ecclesie, sicut Christianos oportet, obediunt, salutem et apostolicam benedictionem.

Credimus non latere uestram scientiam Rauennatem Ecelesiam sedi apostolice pre ceteris uicinius herere solitam fuisse, eamque specialiter ab ipsa dilectam, quidquid dignitatis et honoris antiquitus per beatum A . . . . [Apollinarem, HARD., sic et in cod. Mutin.] tenuit, munere scilicet prefate sedis concessum habuisse. Postquam uero superbie auctor et discordie seminator, diabolus, per membra sua eamdem Ecclesiam, contumacia interueniente,  a Romana diuisit, que damna, que detrimenta non modo religionis, sed etiam bonorum suorum uestra pertulit, maximeque per tyrannidem uu . . . . [Wiberti, HARD., sic et in cod. Mutin.] dicti archiepiscopi, quantam in utraque re destructionem perpessa sit satis uos ipsi nouistis. Et huius quidem tanto uesaniorem dilacerationis morsum sustinuit, quanto eum desperatiorem impurior conscientia retrorsum abire subegit. Denique scelerosus, sacrilegus atque periurus, postquam [ob] huiusmodi nefaria in uniuersali synodo [infra, in synodo Rom. II], cunctis qui aderant episcopis consentientibus atque laudantibus, digna suis moribus damnationis animaduersione multatus est, non confestim resipiscens ad sani cordis consilium rediit, sed patrem  suum diabolum imitans, sibique iram in die ire thesaurizans , quidquid grauius cogitare, quidquid superbissimum potuit audere molitus est. Et quia se unam ex nobilissimis Ecclesiam uestram ex maxima parte destruxisse parum existimabat, sanctam Romanam sedem, sicut omnes aperte norunt, inuadere, secumque eam in ruinam et precipitium trahere est meditatus. Proinde quoniam nos, pro eminentia loci cui, Deo auctore, quamuis indigni, presidemus, cum sollicitudinem nostram monemur uniuersis extendere, tum circa quodammodo nobis coniunctiores diligentius compellimur inuigilare, Ecclesie uestre deuastationem non alienam putantes, sed quasi nostre, cuius specialis filia est, condolentes, cum consilio atque auxilio omnium uestrum  qui Deum timetis, uolumus et desideramus ad antiquum specimen et religionis statum, in quantum, Domino largiente, poterimus, eam reducere. Igitur illo putrido membro gladio excommunicationis exciso, atque ita ut inter sacerdotes etiam in eternum non debeat connumerari deposito, dilectionem uestram monemus ac pro salute uestra rogamus ut toto affectu mentisque intentione talem personam una cum confratribus nostris episcopis, et archidiacono ceterisque diaconis, quos propterea ad uos nostra uice direximus studeatis eligere, que tanto honori, scilicet uestri archiepiscopatus regimini, secundum Deum uideatur competere. Non ulterius Ecclesiam uestram ancillari seruitute opprimi  ab impiis manibus patiamini, sed, sicut boni filii, eam nobiscum in maternam, hoc est Romane Ecclesie, libertatem uindicare satagite, quatenus et honorem Dei, dum sponse eius, sancte Ecclesie, libertatem diligitis, uos ostendatis amare, et eterne beatitudinis hereditatem, quasi liberi filii, merito possitis et debeatis sperare.

Data Idibus Octobris.



EPISTOLA XIu. AD RAuENNATES, FIRMANOS, ET SPOLETINOS. 


Commendat eis electum Rauennatis Ecclesie archiepiscopum. Hortatur ut ei debitam reuerentiam exhibeant, precipueque contra illius Ecclesie damnatum deuastatorem adiuuent.

GREGORIUS episcopus, seruus seruorum Dei, omnibus  episcopis, abbatibus, comitibus, atque militibus in parochia Rauennati, et in Pentapoli, nec non et in marchia Firmana, et in ducatu Spoletino commorantibus, illis uidelicet qui beatum Petrum diligunt, neque uinculis excommunicationis tenentur, salutem et apostolicam benedictionem.

Notum uobis esse credimus, fratres karissimi, quia ubique terrarum religiosi uiri clerici et laici per gratiam Dei nos diligunt, et ea que dicimus siue precipimus libenter approbant et obedienter suscipiunt, illi uidelicet qui iustitiam discernunt et intentionem nostram cognoscunt. Inimici autem crucis Christi, imo hostes animarum suarum, in nos insurgere, et, dementie cecitate perculsi, contra salutem suam, sanctam Ecclesiam conculcare conantur.  Quod multum profecto gaudemus, intuentes illos qui Deum diligunt rebus nostris fauere; et non hos, sed illos duntaxat qui oderunt animam suam  inimicos nobis existere. Quorum quidem odium hac maxime de causa, sicut uos scitis, incurrimus, quia ipsos de laqueis diaboli eruere et ad sinum matris Ecclesie reducere curauimus. uos itaque, quos ab illorum perfidia remotos et alienos existimamus, oportere tunc credimus ut qualem habeatis animum circa nos, imo B. Petrum, cuius uice, licet indigni, fungimur, demonstretis; et si, quemadmodum arbitramur, uos fideliter geritis, manifestis indiciis, cum tempus adest et res expostulat, declaretis. Est autem in quo deuotionem uestram egregie potestis ostendere, si decreta atque statuta  sedis apostolice pro posse uestro studetis atque satagitis adiuuare. Igitur Rauennatem archiepiscopum fratrem nostrum R . . . . quem post longas et innumeras peruasorum occupationes nuperrime, sicut olim a beato Petro Apollinarem, ita nunc Rauennas ab Ecclesia Romana meruit accipere, studium uobis sit, tum propter amorem sanctissimi martyris cuius sede et reliquiis illa decoratur Ecclesia, tum propter apostolice sedis debitam reuerentiam, consiliis et auxiliis uestris confirmare, atque ei contra illius sancti loci sacrilegum damnatumque deuastatorem uu . . . . modis omnibus subuenire. Precipimus namque ut, iuxta consilium legati nostri qui defert has litteras, predicto confratri nostro archiepiscopo  consilium et auxilium uestrum ita firmiter promittatis, ut, dum inimici audierint, rebus suis cogantur et iure possint timere; cum uero amici et fideles nostri cognouerint, una nobiscum de promissis uestris certissime queant sperare.

Data tertio Idus Decembris.



EPISTOLA Xu AD uALuENSES. 


Inuehitur in Trasmundum quemdam, qui a se increpatus quod episcopatum dimiserit, et monitus ne se in eo amplius intruderet, ausus sit ipsam Ecclesiam peruadere. Precipit nullam ei obedientiam exhiberi, sed bona ecclesie de manibus eius eripi, legatoque apostolice sedis in ea re auxilium preberi.

GREGORIUS episcopus, seruus seruorum Dei, omnibus  in episcopatu ualuensi [ualuanensi] habitantibus, maioribus atque minoribus, siue potestatem in eo habentibus, qui gratiam beati Petri cupiunt, salutem et apostolicam benedictionem.

Transmundus uester dictus episcopus ad nos uenit, quem nimirum nos duris uerbis increpuimus, propterea quod episcopatum sine ratione dimiserat. Precepimus etiam illi, propter istam stultitiam, ut de episcopatu se deinde non intromitteret, sed iret ad Montem Cassinum, ibique tandiu esset donec cum ipso prefati loci abbate aliisque religiosis et prudentibus uiris consilium caperemus quid de illo et uestra Ecclesia esset faciendum. Quod nostrum preceptum  contemnens, et per inobedientiam idololatrie scelus incurrens, ausus est ecclesiam  interdictam ad augmentum malitie sue peruadere, eamque nunc pertinaciter non metuit occupare. Proinde apostolica auctoritate precipimus uobis ut, si gratiam Dei et beati Petri diligitis, animarumque uestrarum periculum timetis, nullus uestrum episcopalem reuerentiam illi exhibeat, sed, bona ecclesie de manibus illius eripientes, eum sicut inuasorem habeatis, et res ecclesie ne distrahere ualeat a potestate ipsius defendatis. Nihilominus quoque mandamus ut huic legato nostro Ioanni subdiacono, quem ad hoc uobis direximus, auxilium in his que necessaria fuerint prebeatis, quatenus ipse una uobiscum que in hac re facienda sunt melius possit implere.

Data secundo Idus Decembris.



EPISTOLA XuI. AD N. N. 


Laudat quod parentum suorum uestigia imitati deuotum animum erga Romanam Ecclesiam gerant, utque in eo in dies magis proficiant hortatur. Commendat eis Dalmatium, archiepiscopum Narbonensis Ecclesie canonice electum, ut eum, tanquam uerum pastorem, adiuuent, et peruasori resistant.

GREGORIUS episcopus, seruus seruorum Dei, R . . . et B . . . , nobilibus comitibus, salutem et apostolicam benedictionem.

Quantum domus uestra beatum Petrum iamdudum dilexerit, quantumque ipsi fidelis exstiterit,  profecto non modo apud uos scitur, sed etiam in pluribus diuersarum gentium partibus notum habetur. Unde et de inimicis uictoriam, et pre ceteris paribus suis honorem et gloriam hactenus obtinuisse longe lateque dignoscitur. Quia uero parentum uestrorum, sicut nobilitatis lineam, ita quoque probitatum studia uos imitari cognouimus, pro certo ualde letamur et ut deuotum animum circa beatum Petrum et matrem omnium sanctam Romanam Ecclesiam semper geratis, salubriter hortamur atque monemus, cuius uos dilectionem tenere procul dubio in nullo melius potestis ostendere quam si, inter cetera bona que debetis agere, sanctam Ecclesiam procuratis iuuare atque defendere. Itaque saluti uestre precipue prouidentes, rogamus et ex  parte beati Petri precipimus uobis ut Narbonensi Ecclesie, iam ex longo tempore a membris diaboli peruase, prompte subuenientes, fratrem nostrum Dalmatium archiepiscopum, quem tandem canonice et secundum Dominum electum et ordinatum meruit accipere, modis omnibus studeatis adiuuare; illi uero peruasori, qui non per ostium, ut pastor, sed aliunde, ut fur et latro ingressus, oues Christi mactat et perdit , imo diabolo tradit, modis quibus potestis resistite, si gratiam omnipotentis Dei desideratis obtinere. Agite ergo, et omnino procurate beatum Petrum, apostolorum principem, uobis adiutorem, imo debitorem facere, qui potest uobis huius uite et future salutem et honorem dare uel tollere, quique nescit fideles suos relinquere, sed  potius nouit superbis resistere, et confundere, humilibus autem gratiam dare , eosque exaltare.

Data decimo Kalendas Ianuarii.



EPISTOLA XuII. AD CLERUM ET POPULUM REMENSEM. 


Arguit Manassem olim archiepiscopum Remensem, qui legati apostolici sententia damnatus Ecclesiam ipsam inuadere presumpserit. Quare monet ut ei modis omnibus resistant, et de episcopi Diensis legati consensu alium pastorem eligant, qui eorum laboranti Ecclesie subuenire ualeat.

GREGORIUS episcopus, seruus seruorum Dei, uniuerso Remensis Ecclesie clero et populo, salutem et apostolicam benedictionem.

 Non dubitamus ad notitiam uestram peruenisse quod Manasses, olim dictus archiepiscopus uester, synodalem damnationis sue sententiam, exigentibus culpis suis, adiudicante confratre nostro Diensi episcopo, sancte Romane Ecclesie legato subierit. Quam itaque diligenter perscrutantes et pro magnitudine iniquitatum eius iustissimam fuisse approbantes, eo tenore in Romana synodo confirmauimus, rogatu multorum fratrum, ut, concessis sibi induciis, si posset, ad expurgandum se de obiectis ueniendi licentiam haberet ac liberam de se agendi facultatem; ita tamen ut interim regimine ipsius Ecclesie cederet, et in Cluniacensi uel in aliquo religioso monasterio degeret, ut cuius obedientie quanteque  humilitatis esset probaretur. uerum  non solum huic definitioni non obediuit, sed, ad contemptum interdictionis nostre, Ecclesiam uestram inuadere ac impudenti deuastatione confundere presumpsit, utpote quam non per ostium, ut pastor, sed aliunde, ut fur et seuissimus predo intrauit, ad hoc scilicet ut gregem Dominicum mactet et perdat, non ut uigilantia pastoris protegat et defendat . Siquidem adeo in immensum actuum suorum tetendit iniquitas ut dignissime damnationi atque excommunicationi subiaceat, ita ut in perpetuum nullam restitutionis sue spem concipere debeat. Quapropter apostolica uos auctoritate monemus ut peruersis actibus eius in nullo communicetis; imo, ut tollatur de medio uestrum et in  interatum carnis sue tradatur Satane, ut spiritus saluus sit , sibi modis omnibus resistatis; detis etiam operam ut, communi consilio parique uoto, assentiente uobis predicto confratre nostro Diensi episcopo, Patrem uobis, secundum Dominum, eligatis, qui Ecclesie uestre diutina pseudopastorum improbitate laboranti ualeat subuenire, et antiquam sui libertatem, Christo auxiliante, uobiscum reparare.

Data sexto Kalendas Ianuarii.



EPISTOLA XuIII. AD HEBOLUM COMITEM. 


Manassem archiepiscopum Remensem, Hugonis Diensis episcopi legati apostolici in concilio Lugdunensi sententia depositum, denuntiat, monens ut tam seipsum quam alios ab eius amicitia retrahat, eique pro uiribus resistat, et quem alium archiepiscopum maior cleri pars cum consensu legati elegerit adiuuet.

 GREGORIUS episcopus, seruus seruorum Dei, HEBOLO [EBULOI] nobili et glorioso comiti, salutem et apostolicam benedictionem.

Sicut prudentia tua meminisse potest, nos longo tempore, preter uoluntatem tuam uirorumque religiosorum qui ipsum nouerant, Manassem dictum Remensem archiepiscopum dissimulauimus, eumque putantes correctionis sue curam habere, diu profecto portauimus. uerum ille patientia nostra abusus, et  ex conscientia praua in desperationis foueam lapsus, non solum se  pretense mansuetudini ingratum exhibuit, sed etiam in reliquum misericordia S. Petri indignum se fecit, scilicet ut cuius in depositione sententiam uicarii nostri Hugonis Diensis episcopi in concilio Lugdunensi prolatam approbatamque ad terminum nos distulerimus, deinceps in perpetuum firmam esse et ratam, ipsumque sine spe recuperationis depositum adiudicemus. Quapropter eum irreuocabili iudicio episcopalis sedis regimine priuatum esse tue celsitudini denuntiantes, monemus, atque ex parte beati Petri precipimus ut tam teipsum a pestifera amicitia illius amodo retrahas, quam et alios, quos potes, ab eo custodire se doceas. Ut autem gratiam Dei et beati Petri largius [merearis], merito quas sperare studium  solertie tue non desit; tam per teipsum quam et per quoscunque ualeas [studeas] prefato deposito pro magnitudine tua resistere, illumque archiepiscopum, quem saniori consilio pars cleri melior cum consensu predicti legati nostri, Hugonis uidelicet episcopi Diensis, illi sedi elegerit, modis omnibus adiuuare  . In hac igitur re ita te deuotum et obsequentem mandatis apostolicis aperte demonstres, quemadmodum tuis in necessitatibus fideles tuos existere cuperes, et sicut a fidelibus tuis non impune tergiuersationem tibi fieri summis in negotiis ferres, ita procures respectu  beati Petri, ad quem spectat totius Ecclesie causa, rem hanc ex animo gerere, quatenus et hic eum protectorem, et in futuro patronum ex debito merearis habere.

Data sexto Kalendas Ianuarii



EPISTOLA XIX. AD SUFFRAGANEOS ECCLESIAE REMENSIS. 


Eiusdem fere argumenti.

GREGORIUS episcopus, seruus seruorum Dei, omnibus episcopis, suffraganeis uidelicet sancte Remensis Ecclesie, his tamen qui se ab excommunicatis custodiunt, salutem et apostolicam benedictionem.

Notum esse fraternitati uertre credimus quod nos  iniquitates Manasse, dicti Remensis archiepiscopi, longo tempore supportauimus, eumque sperantes de malitia sua conuerti diu nimiumque dissumulauimus. Sed quoniam beata Maria, cuius ille sedem perditus occupabat, noluit Ecclesiam suam sceleribus illius diutius pollui, que de eo grauiora dudum latuerant, ad notitiam multorum erupere in lucem. Pro quibus ipse in Lugdunensi concilio, cui frater et uicarius noster Rugo Diensis episcopus preerat, eodem dictante, cunctisque fratribus religiosis qui aderant assentientibus, depositionis sententiam meruit. Eam itaque prefati conuentus censuram, quam nos, apostolica mansuetudine utentes, subiuncto tenero temperaueramus, quoniam ille conscientia desperante in duritia sua inobedientieque contemptu uoluit  manere potius quam ad sani sensus consilium animum flectere, iam hunc ex apostolica auctoritate firmamus, atque irrecuperabiliter depositum esse in reliquum adiudicamus. Proinde fraternitatem uestram ne ulterius illi episcopalem reuerentiam debeat absoluimus; imo apostolica auctoritate precipimus ut nemo ei quasi pastori obediat, sed quisque, pro officio suo et uiribus, sicut inuasori resistat. Quod nostrum, potius uero sancti Spiritus, iudicium dilectio uestra studeat subditis sibi cunctisque quibus ualet populis denuntiare; et ut ab eius participatione sibi caueant, ipsumque modis quibus possunt coarctent, non negligat caritas uestra monere. De cetero uolumus, et ex parte beatri Petri iubemus quatenus, adhibitis illius Ecclesie  clericis, talis persona cum consensu prefati legati nostri Diensis episcopi ut eligatur procuretis, que tanto regimini digne competere uideatur. Nos enim eam electionem quam pars cleri et populi melior et religiosior, consentiente predicto nostro uicario, fecerit, Deo fauente, firmantes, apostolica auctoritate roboramus. Diligentia igitur uestra ita se in hac re pronam, nobisque, imo beato Petro, obedientem exhibeat, ut, cognito studio et uigilantia uestra, si quid in preterito negligenter aut inobedienter deliquistis, merito propter hoc debeamus sufferre.

Data sexto Kalendas Ianuarii.



EPISTOLA XX. AD PHILIPPUM REGEM FRANCORUM. 


Rogat ne Manasse Remensi archiepiscopo deposito ullum ulterius fauorem prebeat, sed eum ab amicitia sua repellat. Monet preterea ne electionem impediat, quam Remensis Ecclesie clerus et populus facturus erat, sed illi quem maior pars elegerit auxilium prebeat.

GREGORIUS episcopus, seruus seruorum Dei, PHILIPPO, glorioso regi Francorum, salutem et apostolicam benedictionem.

Sepe per nuntios tue celsitudinis audiuimus te gratiam B. Petri nostramque amicitiam cupere; quod et tunc nos libenter accepisse, et adhuc, si  eum animum geris, noueris admodum nobis placere. In hoc enim te tue salutis amicum sollicitumque esse demonstras, si apostolicam beneuolentiam, sicut Christianum regem decet, assequi et obtinere desideras; quam quidem hoc pacto adipisci multo facilius ac dignius poteris, si te in ecclesiasticis negotiis diligentem deuotumque reuerenter exhibueris. Qua in re procul dubio minus uigilanter multumque negligentius quam sanum fuerit olim habuisse te cerneris. Sed nos adolescentie tue preterita delicta, spe correctionis tue portantes, ut deinceps castigatis moribus ad ea que oportet inuigiles, ex debito officii nostri monemus. Igitur inter cetera uirtutum studia regie excellentie conuenientia, que tibi inesse optamus, cum te iustitie amatorem  misericordieque custodem existere, ecclesias defendere, pupillos uiduasque protegere sit necessarium, non minus ad interne salutis custodiam tibi esse prauorum consilia spernenda, maximeque excommunicatorum familiaritates detestandas, arbitramur atque asserimus. Unde sublimitati tue ex parte beati Petri precipimus ac ex nostra rogamus ut Manasse Remensi archiepiscopo dicto, sed propter suas iniquitates, que non pretereunt scientiam tuam, irrecuperabiliter deposito, nullum ulterius fauoris tui solatium prebeas, sed eum ita ab amicitia tua rescindas atque a conspectu presentie tue contemptum repellas, ut te pateat inimicos sancte Ecclesie, uidelicet excommunicatione induratos,  respuendo, Deum diligere, apostolicisque mandatis morem gerendo gratiam beati Petri ueraciter desiderare. Preterea uolumus, et ex parte apostolica iubemus ut electionem quam prefate Remensis Ecclesie clerus et populus, Deo annuente, facturus est, nullo ingenio aut studio quominus canonice fiat impedias; sed et si quis impedire aliquo studio seculari tentauerit, illi omni modo contradicas, atque illi quem pars fidelior et religiosior elegerit adiutorium tuum impendas. Age igitur, et, iam etate uir factus, in hac re procura ut non frustra tue iuuentutis culpis pepercisse, nec in uanum te ad emendationem exspectasse uideamur; ac maxime enitere ut beatum Petrum, in cuius potestate est tuum regnum et anima tua, qui te potest in celo et in terra  ligare et absoluere, tibi facias debitorem; et non pro negligentia aut ueritatis dissimulatione iudicium, sed pro diligentia iustitieque exsecutione ipsius gratia eternum digne merearis auxilium.

Data sexto Kalendas Ianuarii.



EPISTOLA XXI. AD HERIMANNUM EPISCOPUM METENSEM. 


Ad labores et pericula pro ueritatis defensione paratum excitat. Rescribit ad eius quesita de auctoritate sedis apostolice in excommunicando rege Henrico, et absoluendo subditos a fidelitatis sacramento.

GREGORIUS episcopus, seruus seruorum Dei, dilecto in Christo fratri HERIMANNO Metensi episcopo, salutem et apostolicam benedictionem.

 Quod ad perferendos labores ac pericula pro defensione ueritatis te paratum intelligimus, diuini muneris esse non dubitamus; cuius hec est ineffabilis gratia et diuina clementia quod nunquam electos suos penitus aberrare permittit, nunquam funditus labefactari aut deiici sinit, dum eos, persecutionis tempore quadam utili probatione discussos, etiam post trepidationem aliquam semetipsis fortiores facit. Quoniam autem sicut inter ignauos alium quo turpius alio fugiat timor exanimat, ita etiam inter strenuos alium quo fortius alio agat, quo ardentius prorumpat, uirile pectus inflammat. Hoc caritati tue exhortationis uoce curauimus commendare, ut eo magis in acie Christiane religionis stare te delectet inter primos, quo eos non  dubitas uictori Deo proximos atque dignissimos. Quod autem postulasti te quasi nostris scriptis iuuari ac premuniri contra illorum insaniam qui nefando ore garriunt auctoritatem sancte et apostolice sedis non potuisse regem Henricum, hominem Christiane legis contemptorem, Ecclesiarum uidelicet et imperii destructorem, atque hereticorum auctorem et consentaneum excommunicare, nec quemquam a sacramento fidelitatis eius absoluere; non adeo necessarium nobis uidetur, cum huius rei tam multa ac certissima documenta in sacrarum Scripturarum paginis reperiantur. Neque enim credimus eos qui ad cumulum sue damnationis ueritati impudenter detrahunt et contradicunt, hec ad sue defensionis audaciam, tam ignorantia quam  misere desperationis uecordia, coaptasse. Nec mirum; mos est enim reproborum, ob sue nequitie protectionem, niti consimiles sibi defendere, quia pro nichilo habent mendacii perditionem incurrere. Nam, ut de multis pauca dicamus, quis ignorat uocem Domini ac Saluatoris nostri Iesu Christi dicentis in Euangelio: Tu es Petrus et super hanc petram edificabo Ecclesiam meam, et porte inferi non preualebunt aduersus eam; et tibi dabo claues regni celorum, et quodcunque ligaueris super terram, erit ligatum et in celis, et quodcunque solueris super terram, erit solutum et in celis . Nunquid sunt hic reges excepti? Aut non sunt de ouibus quas Filius Dei B. Petro commisit? Quis, rogo, in hac uniuersali concessione  ligandi atque soluendi a potestate Petri se exclusum esse existimat, nisi forte infelix ille qui, iugum Domini portare nolens, diaboli se subiicit oneri, et in numero ouium Christi esse recusat? cui tamen hoc ad miseram libertatem minime proficit quod potestatem Petri, diuinitus sibi concessam, a superba ceruice excutit, quoniam quanto eam quisque, per elationem, ferre abnegat, tanto durius ad damnationem suam in iudicio portat. Hanc itaque diuine uoluntatis institutionem, hoc firmamentum dispensationis Ecclesie, hoc priuilegium beato Petro apostolorum principi celesti decreto principaliter traditum atque firmatum sancti Patres cum magna ueneratione suscipientes atque seruantes, sanctam Romanam Ecclesiam tam in generalibus conciliis  quam etiam in ceteris scriptis et gestis suis uniuersalem matrem appellauerunt; et sicut eius documenta in confirmatione fidei et eruditione sacre religionis, ita etiam iudicia susceperunt, in hoc consentientes, et quasi uno spiritu et una uoce concordantes, omnes maiores res et precipua negotia, nec non omnium Ecclesiarum iudicia, ad eam quasi ad matrem et caput debere referri, ab ea nusquam appellari, iudicia eius a nemine retractari aut refelli debere uel posse. Unde beatus Gelasius uII papa Anastasio imperatori scribens , diuina fultus auctoritate, quid et qualiter de principatu sancte et apostolice sedis sentire deberet hoc modo eum instruxit: »Etsi, inquit, cunctis generaliter  sacerdotibus recte diuina tractantibus fidelium conuenit colla submitti, quanto potius sedis illius presuli consensus est adhibendus, quem cunctis sacerdotibus et diuinitas summa uoluit preeminere, et subsequens Ecclesie generalis iugiter pietas celebrauit!« Ubi prudentia tua euidenter aduertit nunquam, quolibet penitus humano consilio, equare se quemquam posse illius priuilegio uel confessioni quem Christi uox pretulit uniuersis, quem Ecclesia uenerenda confessa semper est et habet deuota primatem.

Item Iulius papa, Orientalibus episcopis scribens, de potestate eiusdem sancte et apostolice sedis ait: »Decuerat uos, fratres, aduersus sanctam Romanam  et apostolicam Ecclesiam limate et non ironice loqui; quoniam et ipse Dominus noster iehsu Christus, eam decenter allocutus, ait: Tu es Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum . Habet enim potestatem singulari priuilegio concessam aperire et claudere ianuas regni celestis quibus uoluerit. Cui ergo aperiendi claudendique celi data potestas est, de terra iudicare non licet? Absit! Num retinetis quod ait beatissimus Paulus apostolus: Nescitis quia angelos iudicabimus? quanto magis secularia?  Beatus quoque Gregorius papa  reges a sua dignitate cadere statuit qui apostolice  sedis decreta uiolare presumpserint, scribens ad quemdam Senatorem abbatem his uerbis: »Si quis uero regum, sacerdotum, iudicum atque secularium personarum, hanc constitutionis nostre paginam agnocens, contra eam uenire tentauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat; et, nisi ea que ab illo sunt male ablata restituerit, uel digna penitentia illicite acta defleuerit, a sacratissimo corpore ac sanguine Domini Redemptoris nostri Iesu Christi alienus fiat, atque in eternum examini districte ultionis subiaceat.« Quod si B. Gregorius, doctor utique mitissimus, reges, qui statuta sua super unum xenodochium uiolarent non modo deponi, sed etiam excommunicari, atque  in eterno examine damnari decreuit, quis nos Henricum non solum apostolicorum iudiciorum contemptorem, uerum etiam ipsius matris Ecclesie, quantum in ipso est, conculcatorem, totiusque regni et Ecclesiarum improbissimum predonem et atrocissimum destructorem deposuisse et excommunicasse reprehendat, nisi forte similis eius? sicut B. P . . . . .  docente cognouimus in epistola de ordinatione Clementis, in qua sic ait: »Si quis amicus fuerit iis« [de] quibus ipse de eodem Clemente dicens non loquitur, »unus est et ipse ex illis qui exterminare Dei Ecclesiam uolunt; et si cum corpore nobiscum esse uideatur, mente et animo contra nos est, et est multo nequior  hostis hic quam illi qui foris sunt et euidenter inimici. Hic enim per amicitiarum speciem que inimica sunt gerit, et Ecclesiam dispergit ac uastat.«

Nota ergo, carissime, si eum quem [forte eum qui, HARD.] amicitia uel colloquio iis quibus papa pro actibus suis aduersus est sociatur, tam grauiter iudicat, quanta illum ipsum, cui pro actibus suis aduersus est, animaduersione damnat? Sed ut ad rem redeamus, itane dignitas a secularibus etiam Deum ignorantibus inuenta non subiicietur ei dignitati quam omnipotentis Dei prouidentia ad honorem suum inuenit, mundoque misericorditer tribuit, cuius Filius, sicut Deus et homo indubitanter creditur, ita summus Sacerdos, caput omnium  sacerdotum, ad dexteram Patris sedens et pro nobis semper interpellans habetur ; qui seculare regnum, unde seculi filii tument, despexit, et ad sacerdotium crucis spontaneus uenit? Quis nesciat reges et duces ab iis habuisse principium, qui, Deum ignorantes, superbia, rapinis, perfidia homcidiis, postremo uniuersis pene sceleribus, mundi principe diabolo uidelicet agitante, super pares, scilicet homines, dominari ceca cupiditate et intolerabili presumptione affectauerunt? Qui uidelicet, dum sacerdotes Domini ad uestigia sua inclinare contendunt, cui rectius comparentur quam ei qui est caput super omnes filios superbie , qui ipsum summum pontificem  sacerdotum caput Altissimi Filium tentans, et omnia illi mundi regna promittens, ait: Hec omnia tibi dabo, si procidens adoraueris me?  Quis dubitet sacerdotes Christi regum, et principum omniumque fidelium patres et magistros censeri? Nonne miserabilis insanie esse cognoscitur, si filius patrem, discipulus magistrum sibi conetur subiugare, et iniquis obligationibus illum potestati sue subiicere, a quo credit non solum in terra, sed etiam in celis se ligari posse et solui? Hec, sicut beatus Gregorius in epistola  ad Mauricium imperatorem directa commemorat, Constantinus, magnus imperator, omnium regum et principum fere totius orbis dominus, euidenter intelligens, in sancta Nicena synodo post omnes  episcopos ultimus residens, nullam iudicii sententiam super eos dare presumpsit; sed illos etiam deos uocans, non suo debere subesse iudicio, uerum se ad illorum pendere arbitrium iudicauit. Supradicto quoque Anastasio imperatori prelibatus papa Gelasius persuadens, ne ille intimatam suis sensibus ueritatem arbitraretur iniuriam, subintulit, dicens: »Duo sunt quippe, imperator Auguste, quibus principaliter mundus hic regitur, auctoritas sacrata pontificum et regalis potestas, in quibus tanto grauius pondus est sacerdotum quanto etiam pro ipsis regibus omnium in diuino reddituri sunt examine rationem.« Et, paucis interpositis, inquit: »Nosti itaque inter hec illorum te pendere iudicio,  non illos ad tuam uelle redigi uoluntatem.« Talibus ergo institutis talibusque fulti auctoritatibus, plerique pontificum alii reges, alii imperatores excommunicauerunt. Nam si speciale aliquod de personis principum requiratur exemplum, beatus Innocentius papa Arcadium imperatorem, qui consensit ut sanctus Ioannes Chrysostomus a sede pelleretur, excommunicauit.

Alius item Romanus pontifex, Zacarias uidelicet, regem Francorum, non tam pro suis iniquitatibus quam eo quod tante potestati non erat utilis, a regno deposuit, et Pippinum, Caroli Magni imperatoris patrem, in eius loco substituit, omnesque Francigenas a iuramento fidelitatis quod illi fecerant absoluit. Quod etiam ex frequenti auctoritate  sepe agit sancta Ecclesia, cum milites absoluit a uinculo iuramenti, quod factum est his episcopis qui apostolica auctoritate a ponctificali gradu deponuntur. Et beatus Ambrosius, licet sanctus, non tamen uniuersalis Ecclesie episcopus, pro culpa que aliis sacerdotibus non adeo grauis uidebatur, Theodosium magnum imperatorem excommunicans ab Ecclesia exclusit. Qui etiam in suis scriptis ostendit quod aurum non tam pretiosius sit plumbo quam regia potestate sit altior dignitas sacerdotalis, hoc modo circa principium sui Pastoralis scribens: »Honor, fratres, et sublimitas episcopalis nullis poterit comparationibus adequari. Si regum fulgori compares, et principum diademati, longe erit inferius  quam si plumbi metallum ad auri fulgorem compares. Quippe cum uideas regum colla et principum submitti genibus sacerdotum, et exosculata eorum dextera orationibus eorum credant se communiri.« Et post pauca: »Hec cuncta, fratres, ideo nos promisisse debetis cognoscere ut ostenderemus nichil esse in hoc seculo excellentius sacerdotibus, nichil sublimius episcopis reperiri.« Meminisse etiam debet fraternitas tua quia maior potestas exorciste conceditur, cum spiritualis imperator ad abiiciendos demones constituitur, quam alicui laicorum causa secularis dominationis tribui possit. Omnibus nempe regibus et principibus terre qui religiose non uiuunt et in actibus suis, Deum, ut oportet, non metuunt, demones, heu proh dolor!  dominantur, et misera seruitute confundunt. Tales non diuino ducti amore, sicut religiosi sacerdotes, ad honorem Dei et utilitatem animarum preesse cupiunt, sed ut intolerabilem superbiam suam ostentent, animique libidinem expleant, ceteris dominari affectant. De quibus beatus Augustinus in libro primo De doctrina Christiana dicit: »Cum uero etiam eis qui sibi naturaliter pares sunt, hoc est hominibus, quilibet dominari affectat, intolerabilis omnino superbia est.« Porro exorciste, ut diximus, super demones a Deo imperium habent: quanto igitur magis super eos qui demonibus subiecti et membra sunt demonum. Si ergo his tantum preeminent exorciste, quanto amplius sacerdotes?  Preterea omnis rex Christianus ad exitum ueniens, ut inferni carcerem euadat, ut de tenebris in lucem tendat, ut de peccatorum uinculis in Dei iudicio absolutus appareat, sacerdotis opem supplex ac miserandus requirit. Quis autem non modo sacerdotum, uerum etiam laicorum, in extremis positus pro sue anime salute terreni regis implorauit auxilium? Quis uero regum uel imperatorum aliquem Christianum ex imposito sibi officio ualet sacro baptismate ex diaboli potestate eripere, et inter filios Dei connumerare, sanctoque chrismate premunire? et, quod maximum est in Christiana religione, quis eorum ualet proprio ore corpus et sanguinem Domini conficere? uel, cui eorum data est potestas ligandi soluendique in celo et in terra?  Ex quibus aperte colligitur quanta potestate precellat dignitas sacerdotum. Aut quis eorum potest aliquem clericum in sancta Ecclesia ordinare, quanto minus pro aliqua culpa eum deponere? Namque in ecclesiasticis ordinibus maioris est potestatis deponere quam ordinare. Episcopi enim possunt alios episcopos ordinare, sed nullo modo sine auctoritate apostolice sedis deponere. Quis igitur, uel tenuiter sciolus, sacerdotes dubitet regibus anteferri? Quod si reges pro peccatis suis a sacerdotibus sunt iudicandi, a quo rectius quam a Romano pontifice iudicari debent?

Ad summum quoslibet bonos Christianos multo conuenientius quam malos principes reges intelligi  decet. Isti enim gloriam Dei querendo seipsos strenue regunt; at illi, non que Dei sunt sed sua querentes , sibimet hostes alios tyrannice opprimunt; hi uero regis Christi, illi uero diaboli corpus sunt. Isti ad hoc sibi imperant ut cum summo Imperatore eternaliter regnent, illorum uero id potestas agit ut cum tenebrarum principe, qui rex est super omnes filios superbie , eterna damnatione dispereant. Nec ualde sane mirandum est quod mali pontifices iniquo regi, quem adeptis male per eum honoribus diligunt metuuntque, consentiunt, qui Simoniace quoslibet ordinando Deum pro uili etiam pretio uendunt. Nam sicut electi insolubiliter suo Capiti uniuntur, ita et reprobi maxime contra bonos ei qui malitie caput est  pertinaciter federantur; contra quos profecto non tam disserendum quam pro eis est lacrymosis planctibus ingemendum, ut omnipotens Deus illos a laqueis Satane, quibus captiui tenentur, eripiat, et uel post pericula ad cognitionem ueritatis tandem aliquando perducat. Hec de regibus et imperatoribus, qui seculari gloria nimium tumidi, non Deo, sed sibi regnant. Sed quia nostri est officii unicuique secundum ordinem, uel dignitatem qua uidetur uigere, exhortationem distribuere, imperatoribus et regibus, ceterisque principibus, ut elationes maris , et superbie fluctus comprimere ualeant, arma humilitatis, Deo auctore, prouidere curamus. Scimus enim quia mundana gloria et  secularis cura eos permaxime qui presunt ad elationem trahere solet, qua semper, neglecta humilitate, propriam querendo gloriam, fratribus cupiant preeminere. Proinde uidetur utile maxime imperatoribus et regibus ut, cum mens illorum se ad alta erigere et pro singulari uult gloria oblectare, inueniat quibus se modis humiliet, atque unde gaudeat sentiat plus timendum. Perspiciat ergo diligenter quam periculosa, quamue timenda sit imperatoria uel regia dignitas, in qua paucissimi saluantur, et illi qui, Deo miserante, ad salutem ueniunt, non eque, ut multi pauperum, iudicio sancti Spiritus, in sancta Ecclesia clarificantur. A mundi enim principio usque ad hec nostra tempora, in tota authentica Scriptura non inuenimus imperatores  uel reges, quorum uita adeo fuerit religione precipua et uirtute signorum decorata, sicut innumerabilis multitudinis seculi contemptorum, licet plures eorum credamus apud omnipotentem Deum misericordie salutem inuenisse. Namque, ut de apostolis et martyribus taceamus, quis imperatorum uel regum eque ut beatus Martinus, Antonius, Benedictus, miraculis claruit? Quis enim imperator aut rex mortuos suscitauit, leprosos mundauit, cecos illuminauit? Ecce Constantinum pie memorie imperatorem, Theodosium et Honorium, Carolum et Ludouicum, iustitie amatores, Christiane religionis propagatores, Ecclesiarum defensores, sancta quidem Ecclesia laudat et ueneratur, non tamen eos fuisisse tanta miraculorum gloria indicat. Preterea  ad quot nomina regum uel imperatorum basilicas seu altaria dedicari, uel ad eorum honorem sancta Ecclesia missas statuit celebrari? Timeant reges aliique principes, ne quanto se ceteris hominibus in hac uita preferri gaudent, tanto amplius eternis incendiis subiiciantur. Unde scriptum est: Potentes potenter tormenta patientur . De tot enim hominibus Deo reddituri sunt rationem quot sue dominationi subditos habuerunt. Quod si alicui religioso priuato non paruus labor est unam suam animam custodire, quantus labor imminet principibus super multis millibus animarum?

Preterea si iudicium sancte Ecclesie ualde constringit peccatorem pro unius hominis interfectione, quid erit de iis qui multa millia morti  tradunt pro huius mundi honore? qui, licet ore aliquando dicant: Mea culpa pro multorum occisione, tamen corde gaudent in sui quasi honoris extensione, noluntque non fecisse quod egerunt, neque dolent quod fratres suos in Tartarum compulerunt. Cumque ex toto corde eos non penitet, neque uolunt humano sanguine acquisita uel detenta omittere, illorum penitentia apud Deum sine digno penitentie fructu manet. Unde profecto ualde est timendum, atque ad memoriam eorum crebro reuocandum quod, sicut prefati sumus, a mundi principio paucissimi per diuersa terrarum regna reges sancti ex innumerabili eorum multitudine reperiuntur, cum in una tantum pontificum  seriatim succedentium sede, uidelicet Romana, a tempore beati Petri apostoli ferme centum inter sanctissimos computentur. Cur autem hoc, nisi quia reges terre et principes uana gloria illecti, sicut prelibatum est, que sua sunt spiritualibus rebus preferunt? religiosi autem pontifices uanam gloriam despicientes, que Dei sunt carnalibus rebus preponunt. Illi in se delinquentes facile puniuntur, in Deum peccantes equo animo ferunt; isti in se peccantibus cito ignoscunt, Deum offendentibus non leuiter parcunt. Illi terrenis actibus nimium dediti spiritualia paruipendunt; isti celestia sedulo meditantes que sunt terrena contemnunt.

Admonendi ergo sunt omnes Christiani qui cum Christo regnare cupiunt, ne ambitione secularis  potestatis regnare affectent, sed potius pre oculis habeant quod beatus Gregorius papa sanctissimus in Libro Pastorali admonet, dicens: »Inter hoc itaque quid sequendum est, quid tenendum, nisi ut uirtutibus pollens coactus ad regimen ueniat; uirtutibus uacuus, nec coactus accedat? Quod si ad apostolicam sedem, in qua rite ordinati meritis beati Petri apostoli meliores efficiuntur, qui Deum timent coacti cum magno timore ueniunt; ad regni solium cum quanto timore ac tremore accedendum est, in quo etiam boni et humiles  deteriores fiunt; nam quod de apostolica sede prelibauimus, in decretis beati Symmachi pape  sic continetur: ille scilicet beatus P . . . . . . [Petrus]  perennem meritorum dotem cum hereditate innocentie misit ad posteros.« Et post pauca: »Quis enim sanctum esse dubitet quem apex tante dignitatis attollit? in quo si desint bona acquisita per meritum, sufficiuntur que a loci decessore prestantur. Aut enim claros ad hec fastigia erigit, aut eos qui eriguntur illustrat.« Quapropter quos sancta Ecclesia sua sponte ad regimen uel imperium deliberato consilio aduocat, [iis] non pro transitoria gloria, sed pro multorum salute, humiliter obediant, et semper caueant quod beatus Gregorius in eodem Libro Pastorali testatur: Apostate quippe angelo similis efficitur, dum homo hominibus esse simul [f., similis] dedignatur. Sic Saul post humilitatis meritum in tumorem superbie culmine potestatis excreuit. Per  humilitatem quippe prelatus est, per superbiam reprobatus, Domino attestante, qui ait: Nonne cum esses paruulus in oculis tuis, caput te constitui in tribubus Isrel?  Et paulo inferius: Miro autem modo cum apud se paruulus, apud Dominum magnus; cum uero apud se magnus apparuit, apud Dominum paruulus fuit. uigilanter quoque retineant quod Dominus in Euangelio dicit: Ego gloriam meam non quero ; et: Qui uult inter uos esse primus, sit omnium seruus . Honorem Dei semper suo preponant, iustitiam unicuique suum seruando ius amplectantur atque custodiant; non eant in consilio impiorum, sed religiosis semper acquiescendo corde adhereant; sanctam Ecclesiam non querant sicut ancillam sibi subiicere  uel subiugare, sed permaxime oculos illos, uidelicet Domini sacerdotes, magistros et patres recognoscendo decenter studeant honorare. Nam si carnales patres et matres honorare iubemur, quanto magis spirituales? Et si ille qui carnali patri uel matri maledixerit morte multandus est, quid ille qui maledicit spirituali patri uel matri meretur? Non carnali amore illecti studeant filium suum gregi, pro quo Christus sanguinem suum fudit, preponere, si meliorem illo et utiliorem possunt inuenire; ne, plus Deo diligendo filium, maximum sancte Ecclesie inferant detrimentum. Patenter enim Deum et proximum  non amare conuincitur, qui tante utilitati, tamque necessarie  sancte matri Ecclesie  negligit prouidere. Hac namque uirtute, id est caritate, neglecta, quidquid boni aliquis fecerit omni salutis fructu carebit. Hec itaque humiliter agendo, et amorem Dei et proximi, sicut oportet, seruando, presumant de illius misericordia, qui dixit: Discite a me quia mitis sum et humilis corde . Quem si humiliter imitati fuerint, de regno seruili et transituro ad regnum uere libertatis et eternitatis transibunt.

Data Idibus Martii.



EPISTOLA XXII. AD A . . . FILIAM. .


Monet ut terrena despiciat, celestiaque appetat. Hortatur ut regis coniugis animum ad amorem diuinum attrahere, sancte Ecclesie quantum potest prodesse, omniaque caritatis opera sectari studeat.

GREGORIUS episcopus, seruus seruorum Dei, A . . . . dilectissime in Christo filie, salutem et apostolicam benedictionem.

Quia ob reuerentiam beati Petri apostolorum principis rogasti ut litteras manu nostra scriptas excellentie tue mittamus, deuotioni tue acquieuimus. His etiam te monemus ut summopere procures que sunt terrena et transitoria despicere, et celestia eternaque  semper appetere. Scribe in corde tuo quia summa regina celi, que super omnes choros angelorum exaltata esse creditur, que est decus et gloria omnium mulierum, imo salus et nobilitas omnium electorum; quia illa sola meruit uirgo et mater edere naturaliter Deum et hominem, caput et uita omnium bonorum; in terris non dedignata est pauperem uitam gerere, et in omni sancta humilitate se custodire. Quanto enim huius uite gloria queritur, tanto minus future desideratur. Illa enim mulier uere apud Deum regina dicitur, que mores suos in timore et amore Christi moderatur. Inde fit ut sancte mulieres, licet in hac uita fuerint paupercule, in celo et in terra glorificentur; et multe seculares, etiam regine uel  imperatrices, apud Deum et homines nec bonam famam habere mereantur. Rogamus ergo te atque precipimus ut semper studeas animum domini tui regis karissimi filii nostri ad timorem et amorem Dei attrahere, sancteque Ecclesie pro tuo posse prodesse, pauperes, orphanos, uiduas, omnesque iniuste oppressos defendere, omnibus clericis et monachis maxime religiosis reuerentiam exhibere, mortem carnis pre oculis tuis semper habere, ut timorem  anime merearis  euadere. Eleemosynis et orationibus studium impende, et admonitionem libenter accipe; et illud semper in corde tuo reuolue: Quanto magnus es, humilia te in omnibus ; et: Omnis qui se exaltat humiliabitur; et qui se humiliat exaltabitur . Omnipotens et misericors  Deus, a quo cuncta bona procedunt, meritis beate Marie genitricis Dei, per auctoritatem quam dedit beato Petro apostolorum principi te a cunctis peccatis tuis absoluat, mentem tuam semper custodiat, eamque uera caritate repleat, et ad uitam perducat eternam



EPISTOLA XXIII. AD EPISCOPUM ALBANENSEM, ET PRINCIPEM SALERNITANUM. 


Iubet Gallis precipiant ut unaqueque domus pro censu denarium unum annuatim soluat beato Petro; et Caroli imperatoris erga Romanam Ecclesiam munificentiam ostendit.

 GREGORIUS episcopus, seruus seruorum Dei, dilectis filiis nostris P . . . . . Albanensi episcopo, et G . . . . . principi Salernitano legatis nostre apostolice sedis in Gallias, salutem et apostolicam benedictionem.

uobis commissa negotia non latent etiam uos, ita ac si nostra, imo quia nostra ibi in uobis presentia est, cuncta digne peragite. Dicendum autem est omnibus Gallis, et per ueram obedientiam precipiendum ut unaqueque domus saltem unum denarium annuatim soluat beato Petro, si eum recognoscunt  Patrem et pastorem suum more antiquo. Nam Carolus imperator  in tribus locis annuatim colligebat mille et ducentas libras ad seruitium apostolice sedis, id est Aquisgrani, apud Podium Sancte Marie, et apud Sanctum Aegidium; excepto hoc quod unusquisque propria deuotione offerebat. Idem uero magnus imperator Saxoniam obtulit beato Petro, cuius eam deuicit adiutorio, et posuit signum deuotionis et libertatis, sicut ipsi Saxones habent scriptum, et prudentes illorum satis sciunt.



LIBER  NONUS REGISTRI.



EPISTOLA PRIMA. AD ARCHIEPISCOPUM ROTOMAGENSEM. 


Arguit quod nec ipse, nec eius suffraganei, ad apostolorum limina uenerint, nec legatos apostolicos adierint, et pallium a sede apostolice non postularit. Quare prohibet, ne deinceps episcopum uel sacerdotem ordinet, uel ecclesias consecret, donec pallium impetrarit.

GREGORIUS episcopus, seruus seruorum Dei, WILLELMO Rotomagensi archiepiscopo, salutem et apostolicam benedictionem.

Littere quas nobis misisti, satis deuotionis pretendunt, sed ad earum fidem rei penitus testimonium deest. Si enim ita se res haberet, non, quemadmodum  suffraganei tui, etiam tu ipse apostolorum limina uisere tanto tempore paruipendisses. Ex quo enim nos, licet indignos, ad huius sedis curam dignatio diuina prouexit, neminem uestrum nos uidisse recordamur. Quod tamen in eo minus mirandum uidetur, quia legatos nostros, qui proprius uos sunt, adire non multum curatis. Qui uero labor, aut que difficultas pre aliis dissuasit uobis per tantum spatii beatum Petrum negligere, cum ab ipsis mundi finibus etiam gentes nouiter ad fidem conuerse studeant annue tam mulieres quam uiri ad eum uenire? Illud quoque, nisi nos apostolica mansuetudo detineret, profecto seuerius in te iam animaduersum sensisses, quod huc usque preclarius tue dignitatis insigne, uidelicet pallium, ab apostolica sede pro more acquirere  postposuisti. Te ipsum namque non ignorare putamus, quam districte sanctorum Patrum censura in eos iudicandum statuerit, qui post consecrationem suam per tres continuos menses pallium, quod sui sit officii, obtinere tepuerint.

Proinde apostolica tibi precipimus auctoritate ut, quia sanctorum Patrum statuta paruipendisti, nullum deinceps episcopum uel sacerdotem ordinare, seu ecclesias presumas consecrare, donec honoris tui supplementum, pallii uidelicet usum, ab hac sede impetraueris. De cetero tam te quam et suffraganeos  tuos monemus ut prefatam culpam summopere emendare procuretis, ne, si negligentes, ut hactenus, in hoc exstiteritis, potestatem beati Petri per nos quanto dilatiorem, tanto seueriorem pro contemptu experiamini.



EPISTOLA II. AD ALPHONSUM REGEM CASTELLAE. 


Ostendit se multorum odium propter ueritatem et iustitiam incurrisse, eaque de causa eosdem sibi detrahere. Laudat quod in ecclesiis eius regni secundum morem Romane Ecclesie diuina officia celebranda curet. De eius uxore et abbatia Sancti Secundi per legatos se responsurum, ait. Quemdam in archiepiscopum eligendum scientia carentem respuit, et alium de consilio legati eligi mandat. Monet ne in regno suo Iudeos Christianis dominari permittat. De munere ad se a rege misso gratias agit, eique et fidelibus eius omnium peccatorum absolutionem impartitur.

 GREGORIUS episcopus, seruus seruorum Dei, ALPHONSO glorioso regi Hispanie, salutem et apostolicam benedictionem.

Non ignorat prudentia tua mentiri peccatum esse, si et de otioso uerbo in districto examine exigenda est ratio. Sed ne mendacium quidem ipsum quod fit pia intentione pro pace, a culpa penitus immune esse probari potest. Hec idcirco prelibauimus ut, cum in ceteris illud peccatum esse non dubitaueris, in sacerdotibus quasi sacrilegium coniicias; et quod tibi dirigimus, ita in re esse teste ueritate cognoscas. Non nos latet multa de nostris factis ac dictis tuis auribus  sinistra interpretatione deferri. Unde et pro nobis in notitiam dilectionis tue obtrectantibus respondere non alienum putauimus. Peccatorem me esse, sicut uerum est, confiteri minime piget. uerum si causa odii uel detractionis eorum qui in nos fremunt, subtiliter inuestigetur, profecto non tam alicuius iniquitatis mee intuitu, quam ex ueritatis assertione, iniustitieque contradictione, illos in nos exarsisse patebit. Quorum quidem seruitia et largissima munera nos satis abundantius multis antecessoribus nostris habere potuimus, si, ad periculum  illorum et nostrum, ueritatem silere malitiamque ipsorum dissimulare maluissemus. At nos certe ex huius uite termino, et temporalium commodorum qualitate perpendentes nunquam melius quemquam posse episcopum nominari, quam cum persecutionem patitur propter iustitiam , decreuimus potius diuinis mandatis obtemperando prauorum inimicitias incurrere, quam illis male placendo iram Dei prouocare. Nunc ad industriam tuam sermonem uertimus, carissime fili. Nouerit excellentia tua, dilectissime, illud unum admodum nobis, imo clementie diuine, placere, quod in ecclesiis regni tui matris omnium sancte Romane Ecclesie ordinem recipi, et ex antiquo more celebrari effeceris. Denique in illo quem hactenus tenuisse uidemini, sicut  suggerentibus religiosis uiris didicimus, quedam contra catholicam fidem inserta esse patulo conuincuntur. Que cum relinquere, et ad priscam consuetudinem, scilicet huius Ecclesie, reuerti deliberasti, non dubie te beatum Petrum patronum optare, et subditorum tuorum salutem, celesti gratia inspirante, sicut regem decet, curare monstrasti. Quod tamen gaudium de sapientia tua multo cumulatius referimus, cum tue humilitatis illustrem famam memorie interdum reducimus, et eam uirtutem que cum regia potentia uix aut rarissime capi sub uno domicilio consueuit, in corde tuo immorari consideramus. Ceterum quod de uxore tua et de abbatia Sancti Secundi postulasti, competentius responderi per filium nostrum Richardum sancte Romane Ecclesie  cardinalem et legatum, et fratrem Simeonem episcopum, arbitrati sumus; de illa autem persona que in archiepiscopum fuerat eligenda, dicimus: licet satis prudens et liberalis uideatur, tamen  discipline fundamento, uidelicet litteralis scientie peritia, indiget. Que uirtus quam sit non modo episcopis, uerum etiam sacerdotibus necessaria, ipse satis intelligis, cum nullus sine ea aut alios docere aut sese possit defendere. Quapropter serenitatem tuam studere oportet ut cum consilio prefati legati nostri Richardi Massiliensis abbatis aliorumque religiosorum uirorum eligatur inde, si inueniri potest; sin autem, aliunde  expetatur talis persona, cuius religio et doctrina Ecclesie uestre et regno decorem conferat et salutem. Neque uero te pigeat aut pudeat extraneum forte, uel humilis sanguinis uirum, dummodo idoneus sit, ad Ecclesie tue regimen, quod proprie bonos exoptat, adscire; cum Romana respublica, ut paganorum tempore, sic et sub Christianitatis titulis inde maxime, Deo fauente, excreuerit, quod non tam generis aut patrie nobilitatem, quam animi et corporis uirtutes perpendendas adiudicauit. Quoniam autem sicut de bonis glorie tue merito congratulari, ita et de his que non conueniunt a te fieri dolere, ac ex merito inhibere compellimur, dilectionem tuam monemus ut in terra tua Iudeos Christianis dominari, uel supra eos potestatem  exercere ulterius, nullatenus sinas. Quid enim est Iudeis Christianos supponere, ac hos illorum iudicio subiicere, nisi Ecclesiam Dei opprimere, et Satane synagogam exaltare; et dum inimicis Christi uelis placere, ipsum Christum contemnere? Caueas itaque, fili, hoc facere Domino et Creatori tuo, quod non impune fieri tibi sustineres a seruo tuo. Memento honoris et glorie quam tibi super omnes Hispanie reges misericordia Christi concessit; atque illius uoluntatem tuis actibus quasi formam adhibendo, mutuam uicem in cunctis ei rependere stude: imo, ut hic et in futuro exaltari merearis, te in omnibus illi submittere semper memineris. ualde quippe indignum est ei unum hominem, uidelicet teipsum, perfecte non subiicere, qui tibi ultra mille  hominum millia subiecit, et iudicio tuo commisit. De cetero regie munificentie tue gratulamur, cuius animi deuotionem in eo plane satis agnoscimus, atque agnoscentes amplectimur, quod quanti beatum Petrum fecerit ex dono patenter ostendere uoluit. Et certe cum tui cordis amorem munus illud per se satis sufficienter ostendat, tum etiam tue fidei meritum illud ipsum mutua uice longe uero magis commendat, multisque gentibus e cunctis mundi partibus ad gremium matris sancte Romane Ecclesie uenientibus ad honorem tuum clare manifestat. Et quidem licet illud munus tam amplum et magnificum fuerit, ut et te regem dare, et B. Petrum recipere conuenienter decuerit; tamen in illo animi tui deuotionem multo magis amplectimur, que  quanti beatum Petrum fecerit ex dono patenter ostendit. Eo igitur, ut dignum est, decenter suscepto, donum quod, Domino largiente, sedes habet apostolica, sincere tue deuotioni remittit.

Omnipotens Deus, omnium rerum creator et rector, omniumque dignitatum ineffabilis dispositor, qui dat salutem regibus, meritis altissime domine genitricis Dei Marie, omniumque sanctorum, auctoritate beatorum apostolorum Petri et Pauli nobis licet indignis per eos qualicunque commissa, te tuosque fideles in Christo ab omnibus peccatis absoluat, detque tibi uictoriam de inimicis uisibilibus et inuisibilibus. Mentem tuam semper illuminet, ut, eius bonitatem et humanam fragilitatem diligenter  perspiciendo, mundi gloriam despicias, et ad eternam beato Petro duce peruenias.



EPISTOLA III. AD EPISCOPUM PATAuIENSEM ET ABBATEM HIRSAUGIENSEM. .


Significat defuncto Rodulpho rege omnes sibi persuadere ut Henricum in gratiam recipiat. Monet ut Mathildem certiorem faciant an ab eis presidium contra Henricum exspectare debeat; et ducem Welphonem aliosque moneant ut fidem beato Petro seruent, atque omnes hortentur ne regis electio temere fiat, sed Deum exorent ut inimici resipiscant, et Ecclesie sue defensorem tribuat. In sacerdotes belli tempore rigorem canonicum temperandum esse ait. In synodo se omnes excommunicatos iterum excommunicasse.

GREGORIUS episcopus, seruus seruorum Dei, dilecto  in Christo fratri et cepiscopo, Patauiensi A . . . . . . . et uenerabili Hirsaugiensi abbati W . . . . . salutem et apostolicam benedictionem.

Prudentie uestre ex hoc satis gratulamur, quia, sicut oportebat, nuntiare nobis uera summopere studuistis, presertim cum multa et uaria ex partibus uestris apud nos referantur. Notificamus autem dilectioni uestre, pene omnes nostros fideles, audita uoce  Rodulphi beate memorie regis, niti ad hoc nos crebris adhortationibus flectere, ut Henricum iampridem, sicut scitis, plura facere nobis paratum, cui ferme omnes Italici fauent, in gratiam nostram recipiamus: adiicientes, si ille in Italiam, pro uelle et conatu suo non ualens nobiscum habere pacem, contra sanctam Ecclesiam uenerit, ex uobis frustra  sperandum fore auxilium. Quod quidem si nobis, qui illius superbiam paruipendimus, deficiat, non adeo graue uidetur. Si uero filie nostre Mathildi, cuius militum animos ipsi perpenditis, a uobis suffragatum non fuerit, quid aliud restat, nisi ut, cum sui resistere recusauerint, quam utique hac in re pro insana habent, ipsa uel coacta paci illius acquiescat, aut quidquid possidere uidetur amittat? Quamobrem summopere niti uos oportet eam certam reddere an ex uobis presidium exspectare firmiter debeat. Si Henricus forte Longobardiam intrauerit, admonere etiam te, carissime fratrer, uolumus ducem Welphonem ut fidelitatem beato Petro faciat, sicut coram imperatrice Agnete et episcopo Cumano mecum disposuit, concesso sibi post mortem patris  eius beneficio. Illum enim totum in gremio beati Petri desideramus collocare, et ad eius seruitium specialiter prouocare. Quam uoluntatem si in eo, uel etiam in aliis potentibus uiris amore B. Petri pro suorum peccatorum absolutione ductis, cognoueris, ut perficiant elabora, nosque certos reddere diligenter procura. Hac enim fiducia, ut Italici remoti ab Henrico nobis, imo B. Petro fideliter adhereant, Deo adiuuante, efficere credimus. Preterea admonendi sunt omnes in partibus uestris Dominum timentes, ac sponse Christi libertatem diligentes, ut non aliqua gratia suadente aut ullo metu cogente, properent eam temere personam eligere, cuius mores et cetera que regi oportet inesse a suscipienda  Christiane religionis defensione et cura discordent. Melius quippe fore arbitramur ut aliqua mora secundum Dominum ad honorem sancte Ecclesie prouideatur idoneus, quam nimium festinando in regem aliquis ordinetur indignus. Scimus quidem quod fratres nostri longo certamine diuersisque perturbationibus fatigantur; nobilius tamen esse dignoscitur multo tempore pro libertate sancte Ecclesie decertare, quam misere ac diabolice seruituti subiacere. Certant namque miseri, scilicet membra diaboli, ut eiusdem misera seruitute opprimantur. Certant econtra membra Christi ut eosdem miseros ad Christianam libertatem reducant. Quapropter  fundende sunt frequentissime orationes, et largissime dande eleemosyne, omnibusque modis Redemptor noster exorandus ut inimici nostri, quos suo precepto diligimus, resipiscant, et ad gremium sancte Ecclesie redeant, sueque sponse, pro qua mori dignatus est, defensorem et rectorem, sic ut eam decet, clementer tribuat. Nisi enim ita obediens et sancte Ecclesie humiliter deuotus ac utilis, quemadmodum Christianum regem oportet, et sicut de Rodulpho sperauimus, fuerit, procul dubio ei non modo sancta Ecclesia non fauebit, sed etiam contradicet. De predicto enim Rodulpho rege quid sancta Romana Ecclesia sperauerit, et quid ille promittebat, tu ipse, frater carissime, satis cognoscis. Prouidendum est ergo ut non minus ab eo  qui est eligendus in regem, inter tot pericula et labores sperare debeamus. Qua de re quid promissionis iuramento sancta Romana Ecclesia ab illo requirat, in sequenti significamus.


Iuramentum regis.

»Ab hac hora et deinceps fidelis ero per rectam fidem beato Petro apostolo eiusque uicario pape Gregorio qui nunc in carne uiuit: et quodcunque mihi ipse papa preceperit, sub his uidelicet uerbis: Per ueram obedientiam, fideliter, sicut oportet Christianum, obseruabo. De ordinatione uero ecclesiarum, et de terris uel censu que Constantinus imperator, uel Carolus, sancto Petro dederunt, et de omnibus ecclesiis uel prediis que apostolice sedi ab aliquibus uiris uel mulieribus aliquo tempore sunt  oblata uel concessa, et in mea sunt uel fuerint potestate, ita conueniam cum papa, ut periculum sacrilegii et perditionem anime mee non incurram; et Deo sanctoque Petro, adiuuante Christo, dignum honorem et utilitatem impendam; et eo die quando illum primitus uidero, fideliter per manus meas miles sancti Petri et illius efficiar.« uerum quoniam religionem tuam apostolice sedi fidelem et promissis tenemus et experimentis non dubitamus, de his si quid minuendum uel augendum censueris, non tamen pretermisso integro fidelitatis modo, et obedientie promissione, potestati tue, et fidei quam beato Petro debes, committimus. Quod uero de sacerdotibus interrogastis, placet nobis ut impresentiarum,  tum propter populorum turbationes, tum etiam propter bonorum inopiam, scilicet quia paucissimi sunt qui fidelibus Christianis officia religionis persoluant, pro tempore rigorem canonicum temperando, debeatis sufferre. De his namque pacis et tranquillitatis tempore, quod, Domino miserante, cito futurum credimus, conuenientius tractari pleniusque poterit canonicus ordo seruari. Ceterum de Buggone, cuius malitiam significastis, necdum tantam potestatem uidelicet absoluendi sibi tam temere commisisse, nec etiam recordamur nos aliquando eum uel sermone uel uisu notum habuisse. In sancta quidem synodo quam nuper Deo auctore celebrauimus, omnes  excommunicatos usque ad condignam satisfactionem rursus excommunicauimus, et fratrum multitudinem qui aderant rogauimus, ut misericordiam Dei quotidie exorent, quatenus illos per ueram penitentiam ad gremium sancte matris Ecclesie reducat, eisque in bono perseuerantiam tribuat. Nullius enim hominis perditionem querimus, sed omnium salutem in Christo desideramus.



EPISTOLA Iu. AD ABBATEM CASSINENSEM. 


Ut exploret an Robertus dux apostolice sedis auxilio uenturus sit, et an quadragesimali tempore, quo a militia uacare solebat, aliquod apostolice sedis oppidum in officio continere uelit. Ducem moneri uult, ut nepotem suum ab inuasione terrarum sancti Petri compescat.

 GREGORIUS episcopus, seruus seruorum Dei, uenerabili abbati Cassinensi D . . . . . [Desiderio, sic et in cod Mutin.] salutem et apostolicam benedictionem.

Satis nouit dilectio tua quantum commodi de pacatione ducis Roberti sancta Romana Ecclesia sperauerit, quantumque ex hoc inimici eius timuerint; neque etiam te latere putamus, huic apostolice sedi ex parte illius quid utilitatis accesserit. Unde, quia plurimorum fidelium super eo spes, sicut palam cernitur, hucusque non processit, uolumus ut de cetero animum ipsius qualiter se circa Romanam Ecclesiam habeat ueraciter intelligere studeas. Precipue autem  eius uoluntatem in his agnoscere diligenter te cupimus, scilicet si necessaria nobis expeditio fuerit, post Pascha, an per se, uel per filium suum se decenter succursurum fiducialiter polliceatur. Si uero hoc non potuerit, quot milites post paschale festum, ut in familiari militia beati Petri sint, se destinaturum indubitanter promittat. Hoc etiam solerter procures aduertere an illos dies, uidelicet quadragesimales, quibus Nortmanni solent pugna uacare, prefatus dux assentiat hoc pacto Deo offerre, ut una uel nobiscum uel cum nostro legato ad aliquas terras beati Petri, quo inuitatus fuerit, competenter instructus accedat; quatenus hoc sui obsequii studio, et bonos in apostolica fidelitate confirmet, et rebelles ac contumaces ad debitam sancte Romane Ecclesie reuerentiam  atque seruitium uel terrore reuocet uel ui, talique modo sue Deo militie munus gratuitum offerat. Preterea de nepote suo Roberto de Loritello ad ipsius ducis memoriam reuoces qualiter de illo nobis promisit, uidelicet quod idem comes se terras apostolice sedis, preter quas habebat, ulterius non inuasurum spopondit: quas tamen pro posse suo inuadere, sicut audiuimus, adhuc non desistit. Suadens igitur admoneas eum ut memorati nepotis sui sacrilegam compescat audaciam, atque hortetur illum preterita corrigendo, et in futuro se abstinendo, beatum Petrum propitium sibi facere, in cuius irritatione ruinam, et in gratia uitam et felicitatem possit  obtinere perpetuam. De nouis ultramontanis nichil certi habemus, excepto quod Henricum nunquam se infelicius habuisse pene omnes illinc aduenientes affirmant.



EPISTOLA u. AD HUGONEM DIENSEM EPISCOPUM.


Cum legatus episcopos Nortmannos, quia synodo ad quam uocabantur presto non fuerant, deposuisset, precipit ei ut eos restituat, ne regem Anglie, qui in sedem apostolicam pre ceteris regibus obsequentior erat, exasperet; et iubet ut erga omnes eius subditos mitius agat. Quod idem uult erga milites quosdam, qui ad Simoniacos et fornicarios clericos cercendos auxilium legato tulerant obseruari.

GREGORIUS episcopus, seruus seruorum Dei, dilectis  in Christo fratribus HUGONI Diensi episcopo, et A . . . salutem et apostolicam benedictionem.

Perlatum nobis est quod religio uestra omnes Nortmannorum pontifices, preter Rothomagensem, ipsumque Culturensem abbatem, quem nos restituimus, ad concilium inuitatos suspendit. Quos tamen, sicut nobis suggestum est, non tam inobedientia quam metus regis Francorum, scilicet quia secure uenire nequibant, subtraxit. Qua in re prudentia tua quid nobis uideatur aduertat. Rex Anglorum licet in quibusdam non ita religiose, sicut optamus, se habeat  ; tamen in hoc quod ecclesias Dei non destruit neque uendit, et pacem iustitiamque in subditis suis moderari procurat; et quia contra apostolicam sedem, rogatus a quibusdam inimicis  crucis Christi pactum inire, consentire noluit; presbyteros uxores, laicos decimas quas detinebant, etiam iuramento dimittere compulit; ceteris regibus se satis probabiliorem ac magis honorandum ostendit: Unde non indignum debet existimari potestatem illius mitius esse tractandam, atque, respectu probitatis, ipsius subditorum et eorum quos diligit, negligentias ex parte fore portandas. Denique meminisse potest dilectio uestra qualiter est beatus Leo papa neophytos, et beatus Gregorius uenantium expatricium, quem suus episcopus iniuste corripuerat, sustinuit: et quemadmodum clementia Domini Iosaphat regi Iuda, qui impio Achab auxilium prebens iram diuinam meruerat, indulsit. Quare uolumus  ut fraternitas uestra supra memoratis episcopis et abbatibus, non pretermisso Culturensi abbate, quos suspendistis, per presentium portitorem restitutionis litteras mittat, et prefatum regem in talibus ulterius sine assensu nostro non exasperet. uidetur enim nobis multo melius atque facilius lenitatis dulcedine ac rationis ostensione, quam austeritate uel rigore iustitie illum Deo lucrari, et ad perpetuum beati Petri amorem posse prouocari. Preterea innotuit nobis quod multos milites qui prius ad presbyteros fornicarios et Simoniacos cercendos fauorem et auxilium uobis impenderant, propterea quod decimas dimittere nolebant, excommunicando turbaueritis:  quales nos adhuc anathematis uinculis alligare synodali iudicio per discretionem distulimus. Super his igitur consulimus atque hortamur ut nunc pro tempore canonicum rigorem uestra sapientia temperet, atque hac turbationis tempestate quedam parcendo, nonnulla dissimulando, ita studeat moderari, ut non ex seueritate iustitie deteriorandi occasionem sumant, sed, suspenso nunc iudicio, spatium recognoscendi equitatem habentes, postmodum facilius acquiescant: ut demum in eos tranquillitatis tempore, quod, Deo anunente, cito futurum speramus, id quod nunc apostolice sedis discretio patienter differt, iustitia dirimens ad statum suum restauret.



EPISTOLA uI. AD ABBATEM MASSILIENSEM. 


Quorumdam monasteriorum, que sub Romane Ecclesie tutela constituta sunt, curam eis committit. Dat facultatem repetendi quidquid ad eadem monasteria pertinens ab aliis iniuste detinetur.

GREGORIUS episcopus, seruus seruorum Dei, dilecto in Christo filio RICHARDO sancte Romane Ecclesie cardinali sacerdoti atque abbati Massiliensi, suisque successoribus regulariter promouendis in perpetuum, etc.

Licet apostolici nos apicis cura pro cunctis generaliter Ecclesiis uigilare, ac pro omnium statu uel reparatione sollicitos esse admoneat, illis tamen  precipue locis nostram curam specialius exhibendam perpendimus, que, sub Romane tutela sedis constituta, scimus status sui confirmationem, augmentum uel restitutionem ab hac potissimum ecclesia cuius iuris sunt exspectare. Quia ergo quedam monasteria, alterum in prouincia uidelicet Sancti Petri, quod dicitur ad Montem Maiorem, et alterum in Narbonensi archiepiscopatu Sancte Marie de Crassa, que ad huius sedis defensionem pertinere, propriique iuris eius esse noscuntur, iamdudum secularium monachorum culpa a religionis tramite deuiasse intelleximus; ea reformare ad lapsi decoris specimen ualde esse necessarium duximus. Scis enim, decentius atque conuenientus esse decernitur destructa restruere, et ad gradum suum  collapsa reducere, quam in dilatandis uel nouiter edificandis operam dare. Quapropter ad predictorum locorum restaurationem religionis tue prudentiam perutilem arbitrantes, licet tu, quorumdam proborum uirorum precibus adhortatus, absque licentia nostra de eorum cura te nolueris intromittere, nos tamen censuimus per tuam successorumque tuorum solertiam fratribus in eisdem cenobiis deinceps mansuris perpetuam regularis uite circumspectionem prouidere. Proinde circa prefata monasteria sollicitudinis nostre uicem dilectioni uestre committentes, uolumus atque precipimus ut in eis que amputanda sunt amputetis, queque corrigenda sunt corrigatis, et que illis discipline tenore defuerint,  uestra uigilantia et labore conferantur. Preterea, quoties eorum rectores obierint, uestri sit studii alios cum consensu probabiliorum fratrum de eadem congregatione, si fieri potest; sin autem, aliunde secundum Deum et regulam sancti Benedicti abbates eligere ibique substituere, quos ab illo episcopo in cuius diecesi fuerint, si ab hac sede excommunicatus uel Simoniace hereseos infamia notatus non erit, ordinandos decreuimus. Si uero alterum horum obstiterit, abbas a Romano pontifice suam consecrationem exspectet, aut ad quemcunque episcopum ille preceperit pergere pro sui ordinatione licentiam habeat: cuius nichilominus abbatis mores et uitam sicut et subditorum suorum discutere, excessusque corrigere, uestre  potissimum prouidentie attinebit. Quod si forte in aliquod crimen depositione dignum fuerit lapsus, uestrum erit ad apostolicam audientiam deferre; quatenus aut hic damnationis sue sententiam per Romanum pontificem excipiat, aut per apostolicum legatum ad id peragendum serio missum, dignum suis meritis iudicium subeat.

Statuimus etiam ut quidquid ad eadem monasteria pertinere cognoscitur, si ab aliquibus irrationabiliter detinetur; ex hac nostra auctoritate repetendi exigendique ac uindicandi habeatis per omnia, Deo iuuante, licentiam; quia dignum est ut quorum curam geritis rebus nullo modo defraudemini. Prefato igitur modo nostre prouidentie ac dispositionis uicissitudinem circa sepe dicta monasteria  tibi tuisque successoribus, ut prelibauimus, regulariter promouendis concedentes, interdicimus ut nullus successorum nostrorum, uel archiepiscoporum aut episcoporum, et nemo clericalis seu laicacalis ordinis, audeat hanc potestatem presentis decreti auctoritate firmatam uobis auferre uel perturbare, sed ea  in uestra salubri ordinatione ac dispositione in perpetuum inconuulsa permaneant.



EPISTOLA uII. AD UNIuERSOS CHRISTIANOS. 


Precipit ne quisquam ecclesiam Sancti Petri, in uilla Mascharans sitam, tutele apostolice sedis commissam infestet.

 GREGORIUS episcopus, seruus seruorum Dei, omnibus Deo et beato Petro fidelibus, salutem et apostolicam benedictionem.

Notum sit uobis nos ecclesiam Sancti Petri sitam in uilla que dicitur Mascharans, sub ius et defensionem apostolice sedis ab ipsius fundatoribus sponte traditam suscepisse, ob cuius donationis memoriam perpetuo retinendam, constituerunt, et deuouerunt se illi, qui circa eumdem locum propter amorem et tutelam beati Petri sibi edificant, pro unaquaque domo censum annualiter octo nummos Pictauensium persoluturos. Quapropter apostolica auctoritate precipimus ut nemo prefatum locum apostolica tuitione munitum deinceps infestare presumat; sed  sub defensione beati Petri, cuius iuris est, quietus et securus ab omni perturbatione permaneat. Si quis ergo contra hec nostra mandata memoratum locum uexauerit, admonitus semel, iterum, usque tertio, per conuenientes inducias, si non resipuerit, sciat se a gratia beati Petri separatum; et, nisi satisfecerit, anathematis uinculis innodandum: quicunque uero propter apostolicam reuerentiam ab infestatione ipsius loci et lesione, sicut Christianum decet, se continuerit, eumque adiuuare studuerit; ueniam peccatorum suorum, et gratiam beati Petri, si inbonis perseuerauerit, se promeriturum non dubitet.



EPISTOLA uIII. AD uENETOS. 


 Hortatur ut ab excommunicatis caueant. Excusat se quod eorum petitioni in presenti non annuat; promittens tamen se opportuno tempore postulationi eorum assensum prebiturum.

GREGORIUS episcopus, seruus seruorum Dei, glorioso duci et genti uenetorum, his tamen qui non communicant excommunicatis, salutem et apostoli cam benedictionem.

Quantum nos ex longo tempore uos et patriam uestram dilexerimus, non existimamus scientiam uestram latere. uerum postquam nos omnipotentis Dei dignatio ad id prouexit officii, non dilectionem ex uobis, qualem oportebat, agnouimus. Sed licet antehac res ita sese habuerit, tamen quia sane mentis consilio matrem uestram, apostolicam uidelicet  sedem, recognoscentes, eam incipitis querere et uenerari; nos, qui huius sedis, quamuis indigni, sollicitudinem gerimus, honorem uestrum tam in presenti quam in futuro secundum Deum diligere et seruare haud secus optamus. Unde paterno uos affectu adhortantes, ex parte beati Petri monemus atque precipimus ut summa diligentia et cautela uos ab excommunicatis custodire curetis, ac permaxime caueatis amicitiam forte uel gratiam illorum captando iisdem uos laqueis damnationis innectere. Quod autem petitioni uestre ad presens in adimplendo eam non uidemur annuere, non tam nostre uelut incurie, quam temporum incommoditati, uelitis ascribere. Denique cum tempus opportunum  aduenerit,  postulationem uestram recte efficere, ac honorem uestrum salua iustitia seruare  non pigritabimur. Sicut enim in sancta Ecclesia caritas circa omnes generaliter tenenda dignoscitur, ita suum quibuslibet, iustitia dictante, honorem specialiter non denegandum fore, sed habendum perpendimus.

Data sexto Idus Aprilis.



EPISTOLA IX. AD COMITEM QUEMDAM. 


Gratulatur de eius erga Romanam Ecclesiam obseruantia; utque in ea perseueret, et ab excommunicatorum communione se separet, hortatur.

GREGORIUS episcopus, seruus seruorum Dei, T . . . . .  nobilissimo comiti, salutem et apostolicam benedictionem.

Quoniam deuotionem tuam erga communem matrem, Romanam uidelicet Ecclesiam, fidissimam in omnibus, multis et probatis uiris attestantibus, et maxime carissimo fratre nostro Hugone Diensi episcopo referente cognoscimus, ualde letamur, et omnipotentis Dei superne clementie grates referimus. Oramus etiam ut diuina preeunte clementia sic ceptum bonum ad finem usque perducas; quatenus ille cuius iudicio fidelium Ecclesia Christi commissa est, peccatorum nexibus absolutum in electorum te faciat sorte conscribi. Te itaque, carissime fili, hortamur ut tue mentis oculos in eterni regis amore et spe indesinenter figas; ne  nobilitas tua ab illius diuinitate pre ceteris exaltata, terrenis sollicitudinibus et uoluptatibus emollita, uim spiritualis desiderii amittat. Dignum namque est ut qui tuo nutui tantam hominum multitudinem supposuit, hanc ei uicissitudinem recompenses, ut unum hominem, uidelicet teipsum, pura semper mente sibi et corde conserues. De causa uidelicet excommunicatorum super qua consuluisti, nichil tibi, preter quod sacri canones precipiunt, respondere possumus, scilicet ut abstineatis uos a communione ipsorum, prout Deus concesserit, et uestra prudentia poterit. Nec enim parum te a talibus abstinendo existimes agere; imo credas certissime, quoniam in futura beatitudine geminam a Domino coronam, obedientie scilicet ac sancte  predicationis, accipies. Bona namque est uox predicationis cum opere, sed non parua est bona actio sine uoce. Neque nos alicui licentiam peccandi dare possumus aut debemus, cum nos ipsi hanc licentiam non habeamus; sed peccantibus apostolica auctoritate subuenire non denegamus, et manum salutaris consilii porrigere desideramus. Illud quoque prudentiam tuam animaduertere uolumus, quod, si quisquam illorum excommunicatorum te grauiter offenderet, ab illorum amicitia usque ad satisfactionem te submoueres. Quod si hoc pro tuo honore faceres, quid pro Deo facere debes animaduerte. Quapropter monemus te, carissime fili, ut quod a subiectis tibi uis fieri, non negligas pro illius amore  agere qui te ad suam imaginem creauit, et suo pretioso sanguine redemit.

Data Lateranis, quarto Kalendas Maii.



EPISTOLA X. AD EPISCOPUM PATAuIENSEM. 


Monet ut qui Henrico adheserant, si resipiscant, benigne suscipiat, precipue uero Burgensem episcopum.

GREGORIUS episcopus, seruus seruorum Dei, dilecto in Christo fratri A . . . . . . Patauiensi episcopo, salutem et apostolicam benedictionem.

Quia uicem nostram in Teutonicis partibus prudentie tue commisimus, discretionem tuam diligenter monemus, sicut iam aliis litteris ad te destinatis,  si peruenerint, fecimus, ut, consilio fratris nostri Saltzburgensis archiepiscopi, et aliorum confratrum nostrorum episcoporum, eos quos adherendo H . . . . [Henrico, sic et in cod. Mutin.] a proposito ueritatis errasse cognoscitis, studiose reuocetis; et qui redire uoluerint fraterne suscipiatis, et maxime Osnaburgensem episcopum, quem nobis uelle fideliter adherere audiuimus, benigne suscipiatis, et fraterno auxilio contra quamlibet iniuriam inferendam ei occurrere, ubi opportunum fuerit, non hesitetis; et litem quam de decimatione ecclesie sue habet cum Corbegense  abbate, uel iuste ante uos terminate, aut absque lesione sue ecclesie certum tempus ipsius ante nos terminande ex utraque parte statuite. uale.



EPISTOLA XI. AD DESIDERIUM, ABBATEM CASSINENSEM. 


Henricum regem Romam cum paucis copiis uenturum significat, quem, si eius uoluntati fauere uellet, obsequentem sibi haberet; sed se mori potius paratum asserit, quam eius impietati assensum prebere. Monet ut sibi in defensione Ecclesie adhereat. Significat ex Mathilde litteris cognouisse quod rex cum Roberto duce fedus inierit, de quo quid actum sit ab eo uult inquiri. Romanos ad apostolice sedis obsequium paratos ostendit.

GREGORIUS episcopus, seruus seruorum Dei, DESIDERIO, uenerabili cardinali Sancti Petri et abbati Cassinensi, salutem et apostolicam benedictionem.

Fraternitatem tuam, dilectissime, cognoscere uolumus  quod  Henricus dictus rex in suburbanis Rauenne moratur, disponens, si poterit, Romam circa Pentecosten uenire  . Quem certissime scimus ex ultramontanis et Longobardis paruam manum habere. Audiuimus autem quod, ex his qui circa Rauennam uel in Marchia morantur, putet exercitum cum quo ueniat colligere; quod fieri minime credimus, quoniam nec etiam focum ab his per quos transitum habet habere potest. Tu uero ipse, amande frater, cognoscis quia si nos amor iustitie et honoris sancte Ecclesie non teneret, tamque praue uoluntati ac nequitie regis et suorum uellemus fauere, nullus aliquando predecessorum nostrorum ab antecessoribus regibus, seu etiam archiepiscopis, tam amplum et deuotum  seruitium, sicut nos ab hoc rege et ab archiepiscopo, habere potuerunt. uerum quoniam illorum minas et seuitiam pro nichilo ducimus, magis, si necesse fuerit, mortem suscipere parati erimus quam impietatibus eorum assensum prebere, aut iustitiam relinquere. Quapropter rogamus atque monemus ut, quemadmodum te decet, ita nobis adhereas quatenus sancte matris tue Romane Ecclesie honor, que de te multum confidit, nunc et semper robur obtineat. Hoc etiam te scire uolumus quod comitissa Mathildis litteras ad nos direxit, quibus continetur  hoc quod, quemadmodum a familiaribus ipsius pro certo cognouit, prefatus rex placitum cum Roberto duce habeat, uidelicet hoc, ut filius regis filiam ipsius ducis accipiat, et rex duci Marchiam tribuat. Quod Romani facile credent, si uiderint ducem adiutorium  subtrahere. Sed prudentia tua sollicite inuigilet, et quid super hac re actum sit diligenti examinatione cognoscat. Tu ipse etiam quantocius ad nos propera. Scias preterea quod Romani, et qui circa nos sunt, fide et prompto animo Dei et nostri seruitio parati per omnia existunt.



EPISTOLA XII. AD uALuENSES. 


 Eadem que in epistola decima quinta libri uIII. Iuramentum Bertranni comitis Prouincie.

»Ego Bertrannus Dei gratia comes Prouincie ab hac hora et deinceps tibi domino meo pape Gregorio et cunctis successoribus tuis, qui per meliores cardinales sancte Romane Ecclesie electi fuerint, fidelis ero, et quidquid credideritis, in damnum uestrum me sciente non manifestabo. Sic me Deus adiuuet, et hec sancta Euangelia.»


Aliud iuramentum eiusdem

»Ego Bertrannus Dei gratia comes Prouincie, pro remissione peccatorum meorum et parentum meorum offero, concedo, dono omnem honorem meum, quantum ad me iure parentum pertinet, omnipotenti  Deo, et sanctis apostolis Petro et Paulo, et domino meo Gregorio pape septimo, et omnibus successoribus eius, ita ut quidquid placuerit deinceps domino pape Gregorio de me et de toto honore meo, sine ullo contradicto faciat. Ecclesias autem omnes que in mea potestate sunt, prefato domino meo Gregorio pape omnino dimitto et omnibus successoribus suis; et ad ordinandas eas iuste et secundum Deum pro posse meo fideliter adiuuabo.«



EPISTOLA XIII  . AD ROBERTUM COMITEM FLANDRIAE. 


Precipit ut ratum habeat quidquid a Lugdunensi archiepiscopo super electione Teruannensis episcopi statutum fuerit, et ut clericis qui hac de causa Romam uenerant nullam lesionem fieri permittat.

 GREGORIUS episcopus, seruus seruorum Dei, ROBERTO nobili Flandrensium comiti, salutem et apostolicam benedictionem.

Perlatum nobis est quod Teruannensis archidiaconus, qui prius cum quadam parte cleri R . . . . . contra Lambertum inuasorem elegerat, nunc sibi ipsi contrarius, mutato consilio, alterum supposuerit. Quam causam fratri nostro Lugdunensi archiepiscopo H . . . . . . . [Humberto], diligenter procurandam litteris nostris commisimus, ut, nisi prior electio canonice fuerit improbata, nullum illi sedi alterum  subroget. Quidquid ergo ipse super hoc negotio fuerit exsecutus, quia certi sumus eum a iustitia non recessurum, nobilitati tue precipimus ut ratum firmumque tenere nullatenus renuat; sed quod ille statuerit, quasi nostrum, uos obseruare, ceterisque ne contradicere audeant pro uestri magnitudine imminete. Insuper uolumus atque monemus ut clericis, qui propter hoc negotium sedem apostolicam petiuerunt, nullam exinde lesionem faciatis, uel fieri permittatis.



EPISTOLA XIu. AD REGES WISIGOTHORUM. 


 Gratulatur de gentis eorum regni ad fidem Christianam conuersione. Ad bona opera hortatur. uult clericos sepe ad se mittant qui Romane Ecclesie instituta edocti eos postea instruere possint.

GREGORIUS episcopus, seruus seruorum Dei, Wisigothorum gloriosis regibus L . . . . . et A . . . . . . et populis, salutem et apostolicam benedictionem.

Frater noster episcopus [episcopus R.] uester ad apostolorum limina ueniens suggessit nobis de noua gentis uestre conuersione, scilicet qualiter relicto gentilitatis errore ad Christiane fidei ueritatem peruenerit. Unde plurimum in Domino letati, miseratori omnium intimo corde gratias agimus, qui mentes uestras lumine suo uisitare, et de tenebris ad lucem, de morte ad uitam dignatus est uos eterna sua benignitate reducere. Simul etiam ipsius ineffabilem misericordiam deprecati sumus, assidueque postulare  optamus ut uos, tam fidei gratia quam et bonorum operum fructibus, et in hac uita uigere et in futura sanctorum cetibus faciat adnumerari. Proinde, karissimi filii, auctoritate sancte Romane Ecclesie, uice beatorum apostolorum Petri et Pauli nobis, licet indignis, concessa, uos admonemus, ut, huius fugitiue uite incertitudinem ac temporalium rerum et gaudiorum instabilitatem perpendentes, contemnere, et ad illa que sine fine mansura sunt, queque humani sensus ac desiderii angustias amplitudine sua excedunt, memineritis aciem mentis semper extendere; concordiam et dilectionem studeatis ad inuicem indeficienter habere, ecclesiis honorem, pauperibus uel afflictis compassionem, sacerdotibus, precipueque episcopis, reuerentiam et obedientiam,  quasi patribus, procuretis impendere; nec non et decimas, que ad usum tam ipsorum quam ecclesiarum et pauperum proficiant, dare totique regno indicere. Quod quidem nulli debet graue uideri pro meliori parte, uidelicet semper uictura anima, quemque decimam Deo offerre, cum pro morituro corpore plurime gentes coniugibus suis tertiam rerum legibus compellantur exsoluere. Preterea ad hoc summis animi uiribus enitimini ut qui uelut in fine orbis, ita et seculorum, ad laborandum in uineam Dominicam introistis, inter primos remunerandi eumdem denarium undecime operatores percipere debeatis . Agite etiam ut quemadmodum de predecessoris uestri laudabili fama ualde sumus  gauisi, ita quoque studiorum probitatumque uestrarum opinio nos de se, sicut optamus, letificet. Quia uero nouiter ad Christum conuersos nondum Christiane fidei et religionis doctrinam sufficienter uos sumpsisse putamus, uolumus ut frequenter ad hanc sedem clericos uestros mittatis, talesque personas prouideatis ad nos destinare, qui et sancte Romane Ecclesie moribus plenius instrui, et instructi ualeant ad uos docte salubriterque que sunt agenda referre.



EPISTOLA Xu. AD HUGONEM DIENSEM EPISCOPUM. 


 Significat Parisiensem et Carnotensem episcopos de eo apud se esse questos quod eumdem Carnotensem non canonice accusatum excommunicatum deposuerit, nec eius defensionem admiserit; qua de re cum se certiorem non fecisset, iubet ut, iis interim Rome exspectare iussis, ipse aut ueniat, aut nuntium mittat.

GREGORIUS episcopus, seruus seruorum Dei, dilecto in Christo filio HUGONI Diensi episcopo, salutem et apostolicam benedictionem.

Frater et cepiscopus noster Parisiensis cum Carnotensi ad apostolicam sedem uenerunt, non sine multa quidem, sicut ipsi referebant, et sui fatigatione et rerum suarum iactura, in quibusdam locis, etiam capti, nec sine redemptione sui dimissi. Clamorem itaque ad nostram audientiam tulerunt quod in alterum eorum, uidelicet Carnotensem episcopum, tua  fraternitas preiudicium fecerit, et non canonice accusatum excommunicationis ac depositionis sententie subdiderit. At hoc etiam maximum grauamen factum esse conquesti sunt quod, cum talis esset accusatio, et in defensione illius predictus Parisiensis episcopus, qui rem omnem constitutionis eius nouit et fecit, et Beluacensis absolute, duo uero archiepiscopi, aliique duo episcopi qui non interfuerunt, conditionaliter uidelicet, se scientibus, iurare uoluerint, propter hoc tamen solum quod conditionem isti quatuor apponebant defensionis recipere iuramentum nolueris. uerum cum de prudentia tua nichil incongruum temere credendum nobis esse putemus, presertim quia tam uiua uoce quam litteris ex nobis te super hac re commonitum esse meminimus,  ut quidquid in synodis ageres diligenter conscriptum nobis dirigeres; quanquam se aduentum suum tibi notificasse memorarent, nos tamen nuntium tuum exspectantes aut litteras, illos, ut cause sue deffinitionem perciperent, per dies aliquantos de tinuimus; ac post ingressum Urbis sub ea spe plures quam uiginti dies sunt demorati. Ubi uero illis, et labore itineris, et rerum dispendiis magnisque sumptibus fatigatis, nec nuntium nec litteras uestras accepimus, fratribus quoque nostris ualde compatientibus atque adiudicantibus nimis indignum esse apostolica mansuetudine ut illi sine consolatione recederent, precepimus eis ut tandiu adhuc exspectarent donec ex uobis responsum reciperemus. Fraternitati  itaque tue iubemus ut aut tu ipse, quod magis optamus, de hoc et de aliis maioribus negotiis nobiscum tractaturus aduenias, aut idoneum nuntium cum litteris super hac re compositis, qui eas, si sit necessarium, iuramento comprobet, dirigas.

Data Lateranis, secundo nonas Decembris.



EPISTOLA XuI. AD CLERUM ET POPULUM CARNOTENSEM. 


Precipit ut episcopum suum de falso Simonie crimine purgatum debito honore suscipiant, eique ut proprio pastori obediant.

GREGORIUS episcopus, seruus seruorum Dei, clero et populo Carnotensis Ecclesie, salutem et apostolicam  benedictionem.

Quod episcopum uestrum tandiu apud nos detinuimus, sciatis nos idcirco egisse ut causam ipsius pleniter discutientes irretractabili fine concluderemus. Inde etiam litteris nostris ad legatum nostrum episcopum Diensem directis mandauimus ut aut ipse ad nos ueniret, aut nuntium suum cum litteris huius negotii seriem continentibus nobis transmitteret. uerum apicibus illius susceptis reperimus eum aliquantulum a uerbis auunculi huius, scilicet Parisiensis episcopi, dissentire. Sed diuersitatem ipsam diligentissime perspicientes, cognouimus prelibatum negotium, inuiolata iustitia, non incongrue cum misericordia posse tractari. Quapropter diuino freti auxilio, censuimus ne ulterius hunc falsi criminis  tanti dilaniaret infamia, ut presentialiter per se et auunculum suum, dato supra sacratissimum corpus beati Petri apostolorum principis iuramento sese purgaret. Non enim aut cuiuslibet persone gratiam, aut lucri temporalis ardorem tantum ualere credidimus ut aliquis sane mentis uir, presertim episcopus, spreto diuini horrore iudicii, ultro periurium tam graue uelit patrare. Quocirca dilectionem uestram monentes, ex parte beati Petri uobis precipimus ut prefatum episcopum uestrum paterna cum ueneratione suscipiatis, eique debitum honorem deferentes, sicut pastori obediatis. Preterea apostolica interdictione inhibemus ne eum super illo Simoniace infamationis, quo se purgauit, aliisue falsis criminibus, deinceps agitari, neue ipsum, sicut mos est  quorumdam, prelatos criminosis suspicionibus commaculare, ulterius iniuste sollicitari permittatis, sed eum, ut presignauimus, sicut patrem spiritualem uenerantes, ostendatis uos et apostolicis iussis obedientiam gerere, et ut Christianos oportet animarum uestrarum curam habere.



EPISTOLA XuII. AD ROBERTUM DUCEM. 


Cum Robertus adeptum se uictoriam pontifici et Romanis nuntiasset, hortatur ut beati Petri auxilio consecutum se eam esse reminiscens, debitam uicem rependat, et promissis satisfaciens Romane Ecclesie ab Henrico uexate sit auxilio.

 GREGORIUS episcopus seruus seruorum Dei, ROBERTO glorioso duci, salutem et apostolicam benedictionem.

Quod gesti belli prouentum et adepte uictorie palmam nobis et Romanis notificasti, id quod decuit prudenti consilio usus egisti, ut res quam ex uoto amicorum gloriose obtinueras, ipsorum congratulationibus gloriosior tibi redderetur atque iucundior. Oportet interea te illum alta memoria figere cuius fauore et auxilio non ambigis res tuas iamdudum procedere. Nam sicut ingratitudo prouocat indignationem, ita deuotio incunctanter accumulat gratiam. Quapropter beatum Petrum, cuius tibi adesse patrocinium  grandia facta testantur, pre oculis habere semper memineris, eiusque beneficiis, cum necesse est, gratam uicem rependens ipsum de cetero, uelut debitorem, efficere tibi procurato; de quo nimirum eo magis presumere poteris quo amplius obsequiis illum tibi quasi obnoxium astrinxeris. Memento itaque matris tue sancte Romane Ecclesie, que de te inter ceteros principes specialiter confidit et peculiariter diligit. Memento quod sibi promisisti; et quod pollicitus es , cum promiseris, non ulterius differas. Non enim ignoras quanta perturbatio contra eam per Henricum dictum regem sit orta, quantumque tuo, qui suus es filius, auxilio indigeat. Age ergo, ut quantum studet filius iniquitatis  aduersari, non minus debeat de tue deuotionis opitulatione mater Ecclesia gratulari. Dubitauimus his sigillum plumbeum ponere, ne si illud inimici caperent, de eo falsitatem aliquam facerent.



EPISTOLA XuIII. 


Ut in Lugdunensi Ecclesia archiepiscopum idoneum ordinandum curet; quod nisi cito reperiatur, ipse eius Ecclesie regimen suscipiat.

GREGORIUS episcopus, seruus seruorum Dei, u . . . .  dilecto in Christo fratri et cepiscopo, salutem et apostolicam benedictionem.

Summopere procurandum tibi est ut in magna sede Lugdunensi non diu differatur ordinari archiepiscopus,  qui reuera sit miles Christi et defensor iustitie; pro qua non solum laborare, sed etiam pro ea desideret mortem carnis subire. Quod si cito non potest reperiri, ex apostolica tibi precipimus auctoritate ut rogatus a fratribus tuis, et electus ab eiusdem Ecclesie filiis, indubitanter presumens de adiutorio celesti ad regimen predicte Lugdunensis sancte accedas Ecclesie, imitando dominum et patrem nostrum beatum Petrum apostolum, qui de minori Ecclesia Antiochena translatus est in Romanam.

Data nono Kalendas Nouembris.



EPISTOLA XIX. AD ARCHIEPISCOPUM LUGDUNENSEM. 


Terminandam ei committit causam abbatis, cui officium propter contumaciam, excusabilem tamen, interdixerat; quod interim illi reddi uult. Precipit ut priuilegio, quod ab aduersariis eius monachis ab Alexandro pontifice subreptum dicebatur, si ita est, cassato, causaque discussa, secundum ueritatem iudicium super ea proferat.

GREGORIUS episcopus, seruus seruorum Dei, dilecto in Christo fratri H . . . . [HUGONI, sic et in Mutin.] Lugdunensi archiepiscopo, salutem et apostolicam benedictionem.

Abbas presentium lator retulit nobis officium sibi ecclesieque sue a fraternitate tua esse interdictum,  propterea quod loco ad iustitiam inter ipsum et abbatem de Casa Dei discernendam constituto admonitus non interfuit; ad quem, sicut ipse dicit, uenire non contempsit, sed propter discordiam, que inter comites illius patrie fuit, non ausus est. Proinde quia nos illius causam nec pleniter scimus, nec absente altera parte iudicare debemus, eam fraternitati tue committimus, ut statuto utrique parti congruo loco et termino, ad finem quem iustitia dictauerit eorum causam perducas. uolumus tamen ut pro amore beati Petri, a quo sine misericordia nemo regredi debet, in quantum cum iustitia poteris, istum misericorditer tractes, atque in mansuetudine tua is sentiat se non frustra tantum laborem ad apostolicam sedem sumpsisse. Interim etiam dignum  uidetur, et uolumus ut, nisi hoc ad iustitiam exsequendam impediturum esse pro certo cognoueris, officium sibi sueque ecclesie reddas; quatenus in hoc quoque apostolice sedis auxilium petiisse non eum peniteat. Preterea idem iste frater retulit nobis se causam, quam cum quibusdam monachis habebat, ad audientiam tuam detulisse; cuius rei examinationem, quoniam prefati monachi priuilegium uenerande memorie Alexandri predecessoris nostri pretendebant, nolueris facere. Quapropter quia prelibato antecessori nostro a malitia quorumdam, sicut ipse nosti, nonnunquam subreptum est, religioni tue precipimus ut nichilominus causam ipsam discutias, et, si priuilegium contra iustitiam  factum esse deprehenderis, eo cassato, quidquid equitas postulauerit exsequi nostra auctoritate fultus non dubites. Quidquid autem super his diffiniueris, nostre intelligentie studeas indicare.



EPISTOLA XX. AD EPISCOPUM CANTUARIENSEM. 


Cantuariensi episcopo, cum Romam sepe uocatus nec uenisset, nec excusationem canonicam haberet, precipit ut intra quatuor menses Romam ueniat, alioquin eum ab officio episcopali suspendit.

GREGORIUS episcopus, seruus seruorum Dei, L . . . . . [LANFRANCO, sic in Mutin.] Cantuariorum archiepiscopo, salutem et apostolicam benedictionem.

Sepe fraternitatem tuam apostolica legatione inuitauimus Romam uenire etiam pro fidei et religionis  Christiane comprobatione; quod hucusque, sicut apparet, aut superbe aut negligenter nostra abutens patientia distulisti, cum nec etiam canonicam excusationem pretenderis. Non enim labor aut difficultas itineris te sufficienter excusat, cum satis notum sit multos longe remotos, licet corpore inualidos et infirmos, et a lectulis uix ualentes surgere, tamen beati Petri amore flagrantes ad eius limina uehiculis properare. Quare apostolica tibi auctoritate precipimus ut postposita occasione uel inani formidine, datis induciis quatuor mensium, postquam hec nostra mandata ad notitiam tuam peruenerint, in presentis anni festo Omnium Sanctorum Rome adesse procures et satagas, et inobedientie tue reatum per tantum temporis supportatum emendare  non ulterius negligas. Quod si nec adhuc te mandata apostolica mouerint, sed ea dissimulans in contemptu durare malueris, et periculum inobedientie incurrere non erubueris, quod est quasi scelus idololatrie, testante beato Samuele , a beati Petri gratia scias te procul dubio remouendum, et eius auctoritate omnino feriendum, ita uidelicet ut si infra predictum spatium ad nos non ueneris, ab omni sis officio episcopali suspensus.



EPISTOLA XXI. AD UNIuERSOS FIDELES. 


Hortatur ad persecutiones patienter ferendas.

GREGORIUS episcopus, seruus seruorum Dei, omnibus  episcopis, abbatibus, clericis et laicis, apostolice sedi fidelibus, salutem et apostolicam benedictionem.

Scimus, fratres karissimi, quia tribulationibus et angustiis nostris compatimini, et in uestris orationibus ante Dominum memoriam nostri habetis. Quod idem nos erga uos agere non dubitetis, et merito; nam Apostolus dicit: Si patitur unum membrum compatiuntur et cetera membra . In hoc etiam credimus caritatem Dei diffusam in cordibus nostris, quia omnes unum uolumus, unum desideramus et ad unum tendimus. Unum uolumus, uidelicet ut omnes impii resipiscant, et ad Creatorem suum reuertantur; unum desideramus, scilicet ut sancta Ecclesia, per totum orbem conculcata et confusa, et per diuersas partes discissa, ad pristinum  decorem et soliditatem redeat; ad unum tendimus, quia ut Deus glorificetur in nobis, et nos cum fratribus nostris, etiam cum his qui nos persequuntur, ad uitam eternam peruenire mereamur, exoptamus: Nolite mirari, fratres karissimi, si odit uos mundus , quia et nos ipsi eum contra nos irritamus, qui illius desiderio ualde contradicentes opera illius condemnamus. Quid autem mirum si principes mundi et potentes seculi nos pauperes Christi, prauitatibus illorum obuiantes, odiunt, et quadam indignatione contra nos deseuiunt, cum aliqui subiecti, uel etiam serui, iussi suas iniquitates relinquere, conantur prepositorum suorum uitam auferre, et tamen adhuc usque ad sanguinem rari ex nostris impiis restiterunt, et, quod omnino erat  optandum, paucissimi nostrum pro Christo mortem subierunt. Pensate, karissimi, pensate, quot quotidie milites seculares pro dominis suis uili mercede inducti morti se tradunt. Et nos quid pro summo rege et sempiterna gloria patimur aut agimus? Quale dedecus, et quale improperium, qualisque derisio oculis nostris obiicitur, quod illi, uelut pro uili alga, mortem subire non metuunt, et nos, pro celesti thesauro et eterna beatitudine, etiam persecutionem pati deuitamus!

Erigite ergo animos in uires, spem uiuam concipite, illud uexillum pre oculis habentes ducis nostri, scilicet regis eterni, unde ipse dicit: In patientia uestra possidebitis animas uestras . Et si uolumus, diuina suffrangante gratia, hostem antiquum  cito et fortiter confringere omnesque uersutias eius paruipendere, studeamus persecutiones ab eo immissas et mortem pro iustitia non solum non deuitare, sed etiam pro amore Dei et Christiane religionis defensione appetere. In hoc enim omnes elationes maris  et superbiam seculi conculcabimus, et pro nichilo ducemus, et ei qui est caput nostrum sedens in dextera Dei Patris, ipso largiente, iungemur et conregnabimus. Clamat enim Magister noster: Si compatimur, et conregnabimus . Interea uobis, fratres mei, qui mecum minus ualentes estis, fortiora bella certaminis annuntiamus, quia pius Redemptor noster cito faciet cum tentationibus nostris etiam prouentum, ne nimia fragilitate deuicti, non possimus sustinere, sed  inter qualescunque suorum fidelium positi addiscamus uel in prosperitate sibi seruire  .



EPISTOLA XXII. AD COMITEM ANDEGAuENSEM. 


Dolet quod fama et egregiis uirtutibus, quibus ante ornatus erat, seipsum ob quamdam mulierem priuarit, et episcopum, qui eum ea de causa excommunicauerat, sit insectatus. Monet ut resipiscat; et si innocentiam suam probari posse confidat, concilium uult cogi, in quo super hac re feratur sententia. Munera ab eo ad se missa non recipit. Iubet ut episcopo ablata restituat.

GREGORIUS episcopus, seruus seruorum Dei, G . . . . [GAUFRIDO] glorioso comiti Andegauensi  .

Dolemus satis quod aduersus gloriosam famam  tuam per Galliarum partes diffusam, et usque ad apostolice sedis notitiam perlatam, astutia diaboli potuit preualere. Sicut enim de te letabamur, et quodammodo unice de bonis studiis tuis in sermonibus nostris presumebamus, asserentes te non solum principes sed et ipsos reges, iustitia et morum honestate superare, sic nobis gemendum uidetur, prudentiam tuam a tanta gratia et a tanto uirtutum culmine decidisse. Qua in re antiquam hostis humani fraudem recognoscimus nequissime elaborasse, ut qui Adam per mulierem de paradiso  expulit, te per eumdem sexum eadem gloria et huius uite laudabili fama priuaret, et multa bona tua isto deceptionis sue genere confunderet. Cuius rei gratia ab episcopo tuo correctus, et excommunicatus, ut a tanto periculo te et coniunctam tibi erueres, et domum tuam a perpetua infamia liberares, non solum Deo et iustitie de perpetrato crimine non satisfecisti, sed et ipsum episcopum, cui etiamsi iniustam sententiam super te dedisset obedire debueras, contra morem equitatis tue tyrannice insecutus es, cum constet aliquem amorem Dei non posse habere, qui spiritualis patris pro culpa inobedientie sue gratiam et dilectionem probatur amisisse. Quod nos audientes, uicti amore tuo, memores etiam uirtutum tuarum, que a religiosis  uiris nobis insinuate fuerant, usque modo te portauimus, sperantes ut diuina tactus miseratione ad sanum consilium redires, et eterno regi, cuius iudicio quotidie propinquas, te purgatum presentare contenderes. Et quia in hoc amorem seculi magis quam anime tue salutem perpendisti, ueremur ne diuina indignatio diu protractum et inemendatum facinus acriter puniat. Unde paterna te caritate monemus ut ab hac iniquitate, que bonorum tuorum fructus uniuersaliter dissipat, sapienti usus consilio surgas, et tam te quam tibi coniunctam de catena diaboli eruas. Quod si innocentiam tuam super hoc negotio confidis posse probari, uidetur nobis perutile ut synodus constituatur, cui legati nostri Hugo Diensis episcopus, et Richardus uel  alter eorum intersit; ut in audientia religiosorum uirorum possit perquiri quid in te uel sententia super te promulgata debeat emendari. Deus scit, et conscientia nostra testis est, quia mens nostra multum gauderet de te, utpote quem iampridem sincero et pleno amore dileximus, si ab hac infamia quoquomodo te liberares, et aditum ledendi te per fructum correctionis hosti antiquo concluderes. Munera tua ideo recipienda non esse arbitrati sumus, quia diuinis oculis oblatio tua non acceptabilis esse probatur quandiu a peccato isto immunem te non reddideris, et ad gratiam omnipotentis Dei, sicut catholicum principem decet, non redieris. Licet munera tua propter illud peccatum non receperimus, tamen Dei misericordiam pro te exorare  non desistemus. De cetero nobilitatem tuam monemus, atque precipimus ut prefato episcopo tuo, res quas sibi abstulisti restituens, digne satisfaciendo eum placare procures, ac deinceps eum nullatenus inquietare presumas.



EPISTOLA XXIII. AD TURONENSES ET ANDEGAuENSES. 


Precipit ne Andegauensi comiti ab archiepiscopo Turonensi excommunicato communicent. Preterea opem ferant archiepiscopo, qui a comite de sede eiectus et bonis Ecclesie priuatus fuerat.

 GREGORIUS episcopus, seruus seruorum Dei, abbatibus, clericis et laicis Turonensis archiepiscopatus, et episcopatus Andegauensis, qui Deo et beato Petro, atque sedis apostolice legatis, obediunt, salutem et apostolicam benedictionem.

Notum uobis esse non dubitamus Andegauensem comitem ob nequitiam suam esse excommunicatum, quam etiam in eos qui sibi adherent et fauent extendi cunctis sacram Scripturam scientibus liquet. Qui tandiu exspectatus non solum de uia sua pessima ad Deum, sicut Christianum oportet, non est conuersus, sed insuper ad augmentum malitie sue aliis item excommunicatis coniunctus, fratrem nostrum  Turonensem archiepiscopum de sede sua expulit, bonisque Ecclesie penitus exspoliauit. Proinde apostolica uobis auctoritate precipimus ut tam a prefato comite, quam ab omnibus sequacibus uel complicibus eius, uobis summopere caueatis, omnino uos abstinentes a familiaritate et participatione ipsorum. De predicto uero fratre nostro archiepiscopo, qui propter iustitiam pulsus et persecutionem perpessus est , uobis nichilominus precipientes mandamus, ut ei sicut patri uestro fideliter deuoteque obediatis, ac necessitatibus ipsius, sicut boni filii, opitulari libenter studeatis. Quemadmodum namque sepe dicto comiti fauentes in se Dei odium procul dubio prouocant, ita et huic fratri  nostro, in quibus necesse est, suffragantes, non dubie gratiam beati Petri, suorumque peccatorum absolutionem, merentur. Preterea precipimus nominatim B . . . . . . . . uenerabili abbati sancte Marie, ut litteras nostras canonicis Sancti Martini, quas eis dirigimus, ferat.



EPISTOLA XXIu. AD ROBERTUM COMITEM. 


Petitionem eius super electo Melitensi episcopo non posse adimpleri, cum ad Ecclesiam Regitanam consecratio pertinere dicatur. Quare uult ut una cum legatis discutiatur, an ad eam talis consecratio spectet. Traianensem episcopum sine apostolice sedis auctoritate electum se consecratum ait, dum tamen in posterum huiusmodi electio non fiat.

 GREGORIUS episcopus, seruus seruorum Dei, ROBERTO nobili comiti, salutem et apostolicam benedictionem.

Non dubitet prudentia tua nos libenter petitioni tue fauere, in quantum cum Deo et sine fratrum nostrorum scandalo fieri potest. Non est enim aliqua secularis apicis persona, cui salua iustitia pronius assensum nostrum prebere uelimus. De eo autem quod super electo Melitensi postulasti, nouerit nobilitas tua nobis esse intimatum ad ius Ecclesie Regitane pertinere. Unde non aliter annuendum postulationi tue perpendimus, nisi diligenter examinata iustitia Melitensem Ecclesiam ad prefate Regitane parochie consecrationem non attinere constiterit. Ad cuius rei indagationem, quia te diligimus,  sine temporum molesta dilatione copiam tibi prouidimus, uidelicet ut accersitis fratribus nostris Barensi archiepiscopo. u . . . . . . . . et W. [deest et W] . . . . . . . Firmano episcopo et legato nostro W . . . . . . . . si fieri potest, cum his tribus, alioquin uel horum duobus presentibus causa in commune discutiatur. Si ergo causa solerter euentilata ab illius potestate inuenta fuerit libera, tunc nos sicut oportebit effectum dare precibus tuis non pigritabimur. Sin autem decet atque necesse est ut sic tua deuotio in his precipue que Dei sunt sese equaliter habeat, quatenus fraterne caritatis et concordie uinculum rumpere et dilectionis unitatem in inuicem scindere caueat, in mente habens quod scriptum est: Si recte offeras et recte non diiudicas [diuidas], peccasti. De cetero  quia Traianensem electum a nobis consecrari postulas, licet electioni eius hoc defuerit quod legatus apostolice sedis et consensus noster non adfuit; tamen monentes ne de futuro id fiat, tue dilectioni, ipsiusque persone, laudabili testimonio id ad presens annuimus, ut ueniens, Deo fauente, per nos consecretur.



EPISTOLA XXu. AD ARCHIEPISCOPUM CAPUANUM ET CAETEROS. 


Ut se ab excommunicatorum participatione abstineant, eamque aliis interdicant. Iis qui persecutionem ferre non possunt licentiam impartitur aut ad sedem apostolicam aut ad ducem fugiendi.

 GREGORIUS episcopus, seruus seruorum Dei, dilecto in Christo fratri H . . . . . . . Capuano archiepiscopo, ceterisque principatuum episcopis, qui beato Petro obedientes Christianam religionem constanter defendunt, salutem et apostolicam benedictionem.

Congratulamur dilectioni uestre, fratres karissimi, quoniam digni inuenti estis, qui pro Christiana religione integra uirtute fortique constantia inimicitias, odium et contumelias patiamini: ac optamus ut de reliquo immobili robore perseueretis, non modo uos ab illicita et nefaria excommunicatorum participatione abstinentes, sed et ceteros sacerdotes ab eorum communione interdicentes. Si qui uero fuerint qui contra interdictum uestrum et nostrum,  contumaciter missas et officia illis diuina celebrare subinde presumpserint, pro certo habeant tales, annuente Deo, sacris se ministeriis, que indigne usurpare non metuent, in perpetuum abdicandos et sine spe recuperationis amouendos. De cetero si quis uestrum impiorum pressuram ferre non ualens cupit secedere, nobis non displicet. Huiusmodi ergo uel in potestatem ducis gloriosi uel fratris eius poterit ire; aut si ad nos uenire maluerit, nos caritate qua debemus eum libenter suscipiemus. Qui uero aliis exemplum factus fortiter inter impios perseuerauerit, ille procul dubio uirtutis coronam glorieque triumphum merito maiorem, Domino largiente, percipiet.



EPISTOLA XXuI. AD ARCHIEPISCOPUM NEAPOLITANUM. 


Precipit ut magistro militum sub excommunicationis pena interdicat, ne ulterius Iordani periuro et excommunicato auxilium ferat.

GREGORIUS episcopus, seruus seruorum Dei, L . . . . Neapolitano archiepiscopo salutem et apostolicam benedictionem.

Non ignorat prudentia tua nobis imminere, ut omnibus et ubique salutaria consilia prouideamus, et monita uel interdicta, prout res postulare uidetur, cunctis exhibere debeamus. Preterea non latere te uolumus, ex quo carissimus noster Salernitanus princeps nouiter rediit, nos et nobilissimum magistrum  militum, et maiores atque minores uestre urbis quodammodo specialiter cepisse diligere. Unde modo ualde magis dolemus, quia eos auxilium dare hominibus prauis et ab Ecclesia atque Deo separatis audiuimus. Nam relatum est nobis, quod Iordani, qui scienter periurus beato Petro et nobis et ob hoc anathematis nodis ligatus est, adiutorium faciant. Que res illos procul dubio et a gratia beati Petri alienos et dilectione nostra indignos efficit: et, nisi resipiscentes desinant, eternis penis obnoxios reddet. Proinde fraternitati tue precipimus ut prefatum magistrum militum omnesque tibi commissos admoneas, et pontificalis censure disciplina prohibeas, et interdicas ut tam a prefato Iordano quam a ceteris illius complicibus sese abstineant.  illique nullum prorsus auxilium tribuant, donec beato Petro satisfecerit quem periurio abnegauit. Si quis ergo nec consiliis tuis, nec preceptis nostris, nec auctoritati beati Petri obtemperans, in fidelitate uel adiutorio illius mortuus fuerit, pro illo certum est non esse orandum: et nos etiam iubemus ut nec sepulture Christiano more commendetur. Timendum quoque est ne, si ab illo animum non reuocauerint, diuine ultionis iram ipse locus uester experiatur.



EPISTOLA XXuII. AD HERIMANNUM CARDINALEM. 


 Hortatur patienter se pro Christi nomine gerat, et iustitiam defendat. De electo Corsicano uult sibi, antequam consecretur, testimonium suum mittat.

GREGORIUS episcopus, seruus seruorum Dei, HERIMANNO dilecto in Christo fratri sacre Romane Ecclesie cardinali, salutem et apostolicam benedictionem.

Gratias omnipotenti Deo bonorum omnium largitori referimus, qui te illorum consortio adnumerare dignatus est, de quibus scriptum est: Quoniam digni habiti sunt pro nomine Iesu contumeliam pati . Hoc est, dilectissime frater, quod sepe legeras: uasa figuli probat fornax ; et illud: Innocentiam Abel habere non potest, quem malitia Cain non exercet. Hec denique et alia huiusmodi nunc in manibus geri patenter intelligit prudentia tua. perpendit etiam quod ab ea exigitur,  nec ignorat quid sibi pro talibus in fine debetur. Quapropter, ut solertie tue breuiter loqui sit multa dixisse, admonemus, id quod memorie tue semper adesse putamus, uidelicet ut ueritatis sententiam quasi signaculum sub cor tuum ponas: In patientia uestra possidebitis animas uestras . Ea est enim iustitie consolidatio, fidei stabilimentum, spei securitas, caritatis indissolubile uinculum, consummatio nempe uirtutum. De cetero quoniam Corsicanus electus ad consecrandum nuper aduenit, fraternitatis tue testimonio, que rem illius  clarius nouit, super eo indigemus. Cum enim nobis electio illius incognita sit et persona, oportet profecto non ei temere manum imponi. Proinde, frater, ut de eo quid faciendum sit scire  ualeamus, uolumus et iubemus quatenus ueritatis iudicium super ipso nobis destinare procures. Esto memor memoris. Ora pro nobis.



EPISTOLA XXuIII. AD UNIuERSOS FIDELES. 


Ait se generalem synodum in loco tuto uelie congregare, ut tantorum malorum auctorem, ac presertim pacis inter pontificatum et regnum perturbatorem ex occultis antris extrahat, pacemque ipsam confirmet. Paratum se offert sedis apostolice innocentiam defendere. Rodulphum regem absque eius precepto electum eiusque electores qui illum ordinarunt, nisi hoc factum recte defendant, tam ipsos a dignitatibus suis quam Rodulphum a regno deponere minatur.

 GREGORIUS episcopus, seruus seruorum Dei, clericis et laicis qui non tenentur excommunicatione, salutem et apostolicam benedictionem.

Notum facimus uobis, karissimi fratres et filii, nos admodum desiderare et apostolica auctoritate uelle sancire ut generalis synodus congregetur in loco tuto et securo, sicque opportuno ut ad eum possint undique terrarum clericalis ordinis et laicalis amici uel inimici sine timore conuenire. Disponimus enim tractare, et diligenti excussione detectum in faciem orbis ex occultis tergiuersationum suarum antris extrahere quicunque ille est qui tantorum malorum, que iampridem in Christianam religionem grassantur et seuiunt, causa et auctor existit. Cuius etiam impietas et inaudita temeritas  hactenus obstitit et proturbauit ne inter pontificatum et regnum diuina pax et recta concordia fieret; quam pacem, opitulante Dominio, sicut Christiana deuotio cupit et postulat, in eodem concilio instaurare et confirmare optamus. In qua synodo preterea, Deo auctore, ad honorem beati Petri, secundum sanctorum Patrum decreta parati erimus quod iustum est facere, et iniquorum nequitiam reuelantes de his que apostolice sedi obiiciuntur, et unde quidam fratrum submurmurant, ipsius innocentiam euidenter ostendere, ita tamen ut ante omnia res sancte Romane Ecclesie, quibus exspoliata cognoscitur, si dignum est, restituantur. uerum illud admodum uestre dilectioni notificare non dedignamur, Deo teste, Rodulphum, qui rex ab ultramontanis  ordinatus est, non nostro precepto siue consilio regnum tunc suscepisse; insuper etiam nos in synodo decernentes firmauisse, nisi archiepiscopi et episcopi, qui illum ordinauerant, hoc factum suum recte defendere potuissent, tam ipsos a dignitatibus suis quam et prefatum Rodulphum a regno deponere. Enimuero interim quis hanc nostram dispositionem interturbauerit, et multi uestrum sciunt, et nostram scientiam nequaquam fugere potest. Si enim Henricus rex dictus et pars eius obedientiam quam promiserat nobis, imo beato Petro, seruasset, confidenter dico, Deo iuuante, non tot mala, uidelicet homicidia, periuria, sacrilegia, Simoniace heresis pestilentie ac proditiones euenissent. uos itaque, quos aut tante calamitates mouent, aut diuini  timoris respectus ad Deo dignam pacem et concordiam animat, nitimini et summopere laborate, ut synodus, qualem supra memorauimus, fieri possit quatenus sancte Ecclesie caput, totumque corpus, quod impiorum procellosis fraudibus et machinationibus fluctuat nimirum et titubat, communi omnium bonorum consensu et robore quiescat de cetero et stabiliter consolidetur.



EPISTOLA XXIX. AD ABBATEM MASSILIENSEM. 


 Precipit ut moneat quosdam, qui canoniam Sancti Saturnini apostolice sedis patrocinio commissam infestabant, desistere, et que contra illam egerant emendare. Nisi pareant, uult eorum audaciam compescat, et dicte canonie curam habeat.

GREGORIUS episcopus, seruus seruorum Dei, R . . . .  sacre Romane Ecclesie cardinali, et abbati Massiliensi, salutem et apostoticam benedictionem.

Non ignorat prudentia tua canoniam Sancti Saturnini, sitam iuxta Tolosanam urbem, apostolice sedi esse commissam. Cui licet ex generali omnium Ecclesiarum cura conueniat nos tuitionis auxilium prouidere, tamen specialiter oportet nos eo magis illi loco nostre protectionis munimen impendere quo amplius constat eius uel iniurias uel negotia ad Romanam sedem, cuius iuris est, attinere. Prefata igitur Ecclesia, quanquam nouiter, decenter tamen canonicam uitam instituit, atque hactenus, sicut  tua solertia nouit, ex tunc regulariter uixisse dignoscitur. uerum quoniam antiqui hostis mos est eo magis dolere inuidieque facibus uti quo amplius uidet Christianam religionem crescere, et de bonorum prouectibus lucra, uel potius rapinas suas, diminui, contra memoratum locum iam cepit secularium exagitatio, et, quod magis mirandum ac dolendum est, ecclesiasticorum odia suboriri. Unde et canonici querimoniam ad nos direxerunt super clericis Sancti Stephani, quorum suggestione per quemdam fugitiuum clericum sibi priuilegium, quod eis indulseramus, subreptum est, quique cemeterium, quod ante regularem ordinationem suam locus ille quiete per longa temporum curricula tenuit, modo auferre, atque ecclesias ad eum pertinentes  in potestatem suam illicitis conditionibus redigere conantur. Conqueruntur et super monachis Moiacensibus, qui quamdam ecclesiam, unde interpositis sacrosanctis Euangeliis secundum iudicium legati nostri A . . . . . . . Ellorensis [Amati Olorensis] episcopi, collaudantibus aliis episcopis qui aderant, lis inter eos determinata fuerat, iterata deterius iniuria per uim comitis W . . . . . datis, ut fertur, muneribus occupatam, detinere nituntur. Quapropter experientie tue precipimus ut prelibatos tam clericos quam et monachos, atque ipsum comitem litteris et quibus modis uales commonere procures, quatenus ea que contra sepe dictam ecclesiam inique uel odiose gessisse noscuntur, Deo et iustitie satisfacientes, sicut oportet, emendent; ac de cetero debitam apostolicis  priuilegiis reuerentiam exhibentes, iram Dei prouocare et maledictionem supra se temerariis ausibus inducere caueant. Episcopum quoque diecesis ipsius admoneas, ut eamdem canoniam tam ipse non inquietet quam et alios quos prohibere ualet inquietare non sinat. De monachis tamen, quoniam Cluniacensi abbatie pertinent, ipsi uenerabili abbati in primis notificandum censemus ut ipse insolentiam subditorum suorum compescat et iustitie acquiescere, si forte noluerit, compellat. Ad ultimum uero, si qui illorum monitis tuis, imo beati Petri, obtemperare contempserint, quamcunque in eorum audaciam sententiam protuleris, scias auctoritate nostra firmandam. uolumus siquidem et iubemus  ut circa prenominatam canoniam studium sollicitudinis tue inuigilet, et negotiis ac necessitatibus eius facilem te pronumque exhibeas, quatenus Romane libertatis securitate fulta, sicut cetere Ecclesie apostolice sedi adherentes, in sancte conuersationis obtentu et religionis amore, fauente Domino, magis magisque proficere ualeat.



EPISTOLA XXX. AD MILITES TERuANNENSES. 


Increpans eorum scelus qui, ianuis ecclesie effractis, sacra uasa, ornamenta, cruces, et alia depredati, episcopo ante altare oranti linguam, et dextre articulos detruncarint. Monet ut coram legatis satisfacturi se sistant, et, nisi satisfecerint, eos excommunicandos esse affirmat.

 GREGORIUS episcopus, seruus seruorum Dei, militibus Teruannensibus [Taruanensibus] O . . . . . . . . et E . . . . . .

Intolerabilis audacie horribilisque facinoris super uos ad nos relatio uenit, quod quanto nostris seculis inusitatum, nec a tempore paganorum persecutorum presumptum esse uel legitur uel auditur, tanto ad iustitiam de se exsequendam apostolice mansuetudinis zelum mouet et incitat. Denique conquestus est nobis Lambertus dictus Teruannensis episcopus, quod post tot tantaque sacrilegia, quibus eamdem ecclesiam depredati fuistis, ianuas eius infringentes, serica, argentea aureaque diuersi generis, et innumera ornamenta diripientes, ac sacris crucibus comminutis, tam ipsas quam et duas capellas  et reliquias auferentes, abstrahentes, eumdem episcopum ab altari, ubi prostratus orabat, linguam ei dextreque articulos ad aceruum tantorum scelerum detruncastis. Qua in re nullam excusationem tentetis obtendere, quasi de ipsius uita reproba, uel ordinatione iniusta, seu depositione irrogata; sicut enim supra notauimus, nemo adhuc tale aliquid presumpsisse dignoscitur, nisi forte qui Deum non timens, et Christianam reuerentiam abiiciens, pro nichilo duxit manum in sacros ordines mittere. Quapropter monemus, et ex parte beati Petri precipimus, ut tantam nequitiam uestram recognoscentes, aut ante legatos nostros Lugdunensem archiepiscopum et abbatem Cluniacensem satisfacturi ueniatis, aut secundum consilium uel mandatum ipsorum satisfacere  Deo et sancte Ecclesie nullatenus detrectetis. uolumus siquidem et equum esse decernimus ut quod nequiter commisistis humiliter emendetis. Quod si diabolico spiritu indurati nostrisque preceptis salutaribus inobedientes, nec penitentiam dignam agere uolueritis, procul dubio sciatis uos esse excommunicandos, et quodcunque in uos iudicium legatus noster dictauerit, auctoritate nostra firmandum.


Premonitio in sequentem epistolam

Post epistolam 30 lib. IX Registri codex Mutinensis hanc recitat epistolam, que in editis non comparet ex quo hic subiungendam censeo


 B. comes Arelatensis ad Gregorium uII papam.---De Bernardo abbate Sanctorum P. et R. Montis Maioris expulso, et Guillelmo in eius loco subrogato quem comes pontifici commendat, qui legitime creatus fuerat.

Summo pontifici et uniuersali pape GREGORIO uII B. comes Arelatensis, prosperam in omnibus, et eterne perfrui beatitudinis munere cum celi ciuibus.

Sublimissime domine et princeps totius orbis terre, si bene uales, congratulor ualde. Si autem, quod absit, aliter, conturbor uehementissime. Ego enim sum uestri seruus, et de iniustitia quam hactenus passi estis ab iniquo iudice ita sum afflictus quasi corpore et mente flagellis maximis uerberatus. De cetero, Pater sanctissime, mando tibi qualiter Bernardus abbas Sancti P. et  R. Montis Maioris, abbatia expulsus sit iuste, et qualiter iste susceperit quem tibi mitto, Guillelmus nomine. Ille namque tanti erat flagitii et tante impudicitie quod pudet me aliquid dignum honesto uiro dicere. Sed unum ex pluribus nequeo tacere. Sodomitica quippe libido ultra modum in eum regnabat, et deinde ab ullo uiuenti corripi non poterat. Ego quoque et monachi supradicti loci detestabilem huiusmodi rem agnoscentes, nequiuimus diu pati, sed, consilio inuicem habito, audiuimus archipresulem Lugdunensem qui ei benedictionem tribuerat abbatis, et eius consilio atque iudicio abbatiam  quam ab archiepiscopo Arelatensi, a te anathemate percusso, Simoniace acceperat, amisit; et hic qui nunc preest paulo ante memorati pontificis decreto regulariter subrogatus, atque benedictionem ab eodem suscepit. Nunc ego supplex imploro tui clementiam, ut propria manu abbatiam a te suscipiat et priuilegia, olim loco illi qui est ditionis tue a Patribus indulta, corrobores manu propria, et nouum sibi priuilegium tui ex parte attribuas. Noscis enim quemadmodum dereliquerim, Dei et S. Petri, et Romane Ecclesie ac tui pro amore omnes episcopatus et abbatias et nolo ut hec, que semper remansit libera cuilibet uiuenti, nisi sancto Petro, et Romane Ecclesie et tibi subiaceat  .



EPISTOLA XXXI. .


Cum clerici Augustodunenses de quodam monasterio cum monachis Floriacensibus contenderent, et priuilegium contra equitatem a pontifice subreptum diceretur, uult ut, si ita est, eo cassato, sententiam secundum iustitiam proferat. Ipsi, aduersus se uerba iactanti quod episcopum Carnotensem absoluisset, ostendit id a se cum ratione factum.

GREGORIUS episcopus, seruus seruorum Dei, dilectissimo fratri et cepiscopo H . . . . [HUGONI] salutem et apostolicam benedictionem.

Clerici quidam Augustodunenses his diebus ad nos uenerunt aduersus Floriacenses monachos, super quodam monasterio, Sancti uidelicet Symphoriani, causam habentes. Quam a te ante uentilatam et definitam nos retractasse dicebant, tueque  fraternitati aliter quam eis uideretur et ratio postulasset scripsisse. Quod a nobis factum nequaquam recolimus, nec in registro nostro huius cause litteras reperire potuimus. Nouerit itaque prudentia tua quia multa tanquam a nobis deferuntur et scripta et dicta nobis nescientibus. Multa etiam subripi possunt nimis ad singula intentis, utpote diuisis ad plurima, et intentis ad maxima, quibus uehementer arctamur. Unde in hac causa, quod profecto minime recordamur, si quid forte subreptum fuit, optato magis amamus corrigere quam ab equitate et rationis tramite deuiare, uel aliis corrigenda relinquere. Ad quem ergo iuste decisionis terminum negotii huius questio fraternitatis tue considerata actione peruenit, imo, si minus adhuc satisfactum est  peruenire poterit, non solum non mutamus, uerum auctore Deo annuimus et laudamus: quippe cum magis rationi consentaneum uideatur ut clerici, si canonice uiuere uolunt, et in eo persistere quod uouerunt, suo quod antiquitus possedere non debeant carere monasterio, quod et ipsi interuentu pecunie obtinuisse monachi infamantur. Super hoc ergo indubitanter cognoscas, quia perperam acta siue subrepta damnamus, iuste acta et diffinita firmamus, et a te firmanda et statuenda mandamus. De Carnotensi autem episcopo unde fraternitas tua submurmurare uidetur nosti quod dilectionis tue intuitu  longo eum tempore una cum Parisiensi Rome tenuimus, aut ut ipse uenires, aut ad comprobanda obiecta in eum capitula legatos et testes idoneos delegares. Quod cum minime feceris, iustitie necessitate coacti, de eius restitutione sancte Romane Ecclesie iudicio acquieuimus. Cui si superna pietas aliquando respirare concesserit, liquido tua beatitudo intelligere poterit, eam multo irreprehensibilius hoc egisse, quam te matris tue iudicialem censuram manum reprehensionis extendisse. Decuerat quidem uos, et dignius uideretur hac potius tempestate, et has inter quas patitur augustias, Dei utique emulatione et conscientia bona, tanquam filios suos consolationum sibi dulcia ministrare, quam talia mandando, et talibus eam neniis implicando, dolorem  super dolorem apponere, multiplicare pondera, non communicare ponderibus. uale.



EPISTOLA XXXII. AD ARCHIEPISCOPUM LUGDUNENSEM. 


Ignoscit eius uerbis que aduersus apostolicam sedem iactauerat: deinde repetit ea que in precedenti epistola dixerat.

GREGORIUS episcopus, seruus seruorum Dei, ROBERTO glorioso comiti Flandrensi, salutem et apostolicam benedictionem.

Locuta est prudentia tua in litteris suis apostolice sedi quedam sicut non decuit: que nos sane cupientes in sancta Ecclesia te conseruare, supportamus adhuc, et libenter ignoscimus, de misericordia  diuina sperantes quod et eorum qui tibi talia persuaserunt imperitiam, et sacre Romane Ecclesie auctoritatem et discretionem, quandoque presentaneis affatibus ostendemus. Proinde super causa Lamberti dicti Teruannensis episcopi licet multo aliter se uerba Teruannensium clericorum quam littere tue nobilitatis habuerint; tamen quia non dubium est posse interdum subrepi, eam secundum uotum tuum retractationi delegamus. Quod quidem, ut quantum decenter possumus, tuo desiderio annueremus, sic peragendum prouidimus. Quoniam Lugdunensis archiepiscopus  uobis suspectus est, ne suspicio prorsus ordinem rerum utiliter gerendarum impediat, grauem et illustrem uirum Cluniacensem abbatem sibi  associare censuimus. Itaque precipimus ut congregato concilio causam ipsius episcopi diligentius euentilare procurent; et si quidem iuste depositus fuisse comprobatus fuerit, acquiescens, saniori consilio cesset; sin autem uel omnino iniuste, uel prepropere addictus esse patuerit, rebus et honore suo recepto instauretur, ac deinde canonice, si qua sibi fuerint obiecta, respondeat. Quocunque tamen modo synodalis erga dignitatem ipsius sententia prouenerit, iussimus ut illi qui diabolico furore succensi rem tam grauem et nefariam in eius personam patrauerunt quamprimum commoneantur ut satisfaciant. Si uero ad cumulum iniquitatum suarum renuerint, mandamus, tam in eos quam et in  fautores, contumaciam ipsorum anathematis gladio animaduerti. Quod cum fuerit ea cura qua decet impletum, tunc deinde oportebit excellentiam tuam Ecclesiam adiuuare, et ipsius iniuriam, sicut decet Christianum principem, defendere. Sicut autem uolumus industriam tuam in hoc negotio iustitie amorem habere, ita quoque et in causa ceterorum clericorum et laicorum, qui membra sunt eiusdem Ecclesie, te equitatem seruare monemus, et rogamus ut rebus eorum redditis, deinceps, si quid de eis statuendum est, secundum iustitiam diffiniatur.



EPISTOLA XXXIu. AD FLANDRENSES. 


 Cum Flandrensis comes, et excommunicato et deposito Teruannensi dicto episcopo fauens, una cum eo in ecclesiam Teruannensem effracto ostio irruisset, ex qua Teruannensis cuncta depredatus, clericos alios uulnerauerat, alios semiuiuos eiecerat, et alios sibi communicare nolentes a comite rebus suis priuatos e ditione sua expelli fecerat, precipit ut illum adeuntes arguant moneantque ut resipiscat, Teruannensem a se repellat et clericos eiectos restituat. Quod nisi paruerit, eum, et quicunque illi adheserit, excommunicatum declarat.

GREGORIUS episcopus seruus seruorum Dei G . . . . . Cameracensi episcopo R . . . [RATBODO] Nouiomensi, R . . . [RORICONI] Ambianensi, et omnibus Ecclesiarum rectoribus atque principibus in Flandria sub Roberto comite nobilissimo militantibus, salutem et apostolicam benedictionem, si obedierint.

Nouerit caritas omnium uestrum, fratres et filii  karissimi, quoniam, licet peccatores et ad tantum onus portandum impares simus, tamen cura et sollicitudo omnium Ecclesiarum paruitati nostre a Deo commissa est. Dominus enim iehsu Christus beatum Petrum constituit principem apostolorum, dans ei claues regni celorum, et potestatem ligandi et soluendi in celo et in terra; super quem etiam Ecclesiam suam edificauit , commendans ei oues suas pascendas , ex quo tempore principatus ille et potestas per beatum Petrum successit omnibus suam cathedram suscipientibus, uel usque in finem mundi suscepturis diuino priuilegio et iure hereditario. Ex cuius sedis successione imminet nobis ineuitabili necessitate ut omnibus  oppressis debeamus opem ferre, et contra inimicos Dei pro defendenda iustitia, quousque conuertantur, Spiritus sancti gladio, quod est uerbum Dei , etiam usque ad mortem, si oportuerit, pugnare. Unde uolumus omnes uos scire A . . . archidiaconem Taruannensem, et M . . . abbatem, et L . . . diaconem, et per eos multos clericorum illius Ecclesie, nobis lacrymabilem querimoniam fecisse super comite Roberto, quem antehac pro bona fama quam sepe de eo audiuimus, sicut filium nostrum carissimum et dileximus, et  diligere uolumus, dicendo quod eos omnibus bonis suis nudatos de terra sua eiecerit pro eo quod preceptis apostolicis obediendo noluerunt cuidam Lamberto pseudepiscopo a nobis et a legatis nostris H . . .  [Hugone] Lugdunensi archiepiscopo et A . . . [Amato] episcopo in Meldensi concilio excommunicato, tum pro aliis nefariis, tum pro eo quod quinque clericos ad Romanam synodum ire, et de malitia eius querimoniam uolentes facere, captione pessima afflixit, et quod de Ecclesia sua canonicam disciplinam euitans sine licentia fugitiuus euasit. In qua excommunicatione, heretica prauitate se fecit ab episcopis officio suo suspensis consecrari, imo potius exsecrari diaconem, presbyterum, episcopum. Deinde hostiliter et armata manu, comite Roberto cum exercitu secum eunte, ad ipsam ciuitatem pergens, portas ecclesie, quas ei clerus et populus obcluserat, in securi et ascia et aliis uiolentiis incidit atque confregit. Crucem quoque et imaginem Saluatoris, libellum  contradictorium ante ipsas portas clausas manu dextera sibi quasi porrigentis et uelut ore proprio ingressum ecclesie sibi contradicentis, ita diabolice a portis abstraxit ut dexteram manum  illi euulserit, sicque cum lanceis et gladiis euaginatis fur et latro irrumpens, alios clericorum uulnerauit, alios semiuiuos fugauit, omniumque sibi communicare nolentium domos diripuit atque distraxit. Ipsum uero comitem in tantum seduxit ut omnes clericos sibi obedire nolentes omnibus bonis priuatos de tota terra sua eiecerit, et duas epistolas nostras tam superbe spreuerit, ut portitoribus earum contumeliosa uerba et tanto principi multum indigna protulerit.

Que omnia quantum apostolice sedis reuerentie  sint intolerabilia et Christiane religioni contraria, si Deum timetis, eique hominem non preponitis, satis intelligit industria uestra. Pro quibus omnibus prefato comiti exhortatorias et deprecatorias nunc tertio scripsimus litteras, ut Antichristi membrum amplius non sustentaret neque foueret, sed magis de ecclesia oppressa citius propelleret, et clericis pro iustitia exsulatis omnia sibi ablata in integrum restitueret, et omnia hec mala corrigendo dignos penitentie fructus faceret infra terminum quadraginta dierum post litteras nostras sibi ostensas, siue notificatas. Sin autem  nollet, secundum Apostolum, qui ait: In promptu habentes ulcisci omnem inobedientiam ; et alibi: Si quis non obedierit uerbo nostro, per epistolam hunc notate et non commisceamini cum illo, ut confundatur ; et alio loco: Auferte malum ex uobismetipsis  quia modicum fermentum totam massam corrumpit . Si nollet, inquam, obedire, segregatus et excommunicatus foret a corpore et a communione sancte Ecclesie, auctoritate Dei, et iudicio sancti Spiritus, quem quodammodo blasphemat, inimicum eius contra eum scienter sustentando, qui toties excommunicatus carismata uirtutum, et dona gratiarum eius quotidie adhuc profanare non timet, donec satisfaciendo peniteat. Omnipotens Deus cordibus omnium uestrum et cordi illius indicet ex quanto dolore cordis hec dico, quoniam omnes  Deum diligentes diligo, et illum quadam speciali dilectione, sicut iam prefatus sum, dilexi, quia bona multoties de eo audiui; sed dissimulare hec neque sine anime mee magno periculo propter illud prophete: Si non annuntiaueris iniquo iniquitatem eius, sanguinem eius de manu tua requiram , et illud Apostoli: Non solum qui faciunt, sed et qui consentiunt, digni sunt morte ; et beatus Gregorius ait: »Mala que ad nos peruenerunt dissimulare non audemus, quia qui emendare potest et negligit, delicti participem procul dubio se constituit,« et alibi: »Quisquis contra neophytos et Simoniacos pro officii sui consideratione uehementer non arserit, cum eo non dubitet se habere portionem, a quo hoc piaculare flagitium sumpsit  exordium.« Unde, dilectissimi fratres et filii, uos omnes rogamus, et per ueram obedientiam ex parte beati Petri apostolorum principis precipimus ut eum persuasibiliter et honorifice, sicut decet talem et tam nobilem uirum, Deum tamen sibi semper preponentes, unusquisque uestrum opportuno tempore adeatis, rogetis et increpetis, ne seipsum et totum populum illum perdat, apostatam illum defendendo: sed quantocius a perditione eripiat longius a se expellendo. uos quoque fratres G . . . . . . , et Ra . . . . . . . et Ro . . . . . . . . . separatim et pre ceteris rogo et precipio ut uos tres simul, uel semotim, cum litteris nostris, et litterarum portitoribus, prefatum principem adeatis, et litteras ei legatis, et constanter arguatis quia tantopere  defendit illum, qui quando Dominum pro se et populo exorat, magis illum offendit, et ad iracundiam prouocat. An non de talibus dicit Isaias: Ne offeratis ultra sacrificium frustra: incensum abominatio est mihi, et cum extenderitis manus uestras ad me, auertam oculos meos a uobis, et cum multiplicaueritis orationes, non exaudiam ; et Malachias: Et nunc ad uos mandatum hoc, o sacerdotes, ait Dominus: Si nolueritis audire, et ponere super cor, ut detis gloriam nomini meo, maledicam benedictionibus uestris. uos enim recessistis a me, et scandalizastis plurimos in lege, offerentes super altare meum panem pollutum ; et beatus Gregorius: »Maxima metuenda est in illis locis fore calamitas, ubi tales intercessores ad locum regiminis  adducuntur, qui Dei iracundiam magis in se concitant, quam per semetipsos placare debuerant. Cuncti liquido nouimus, quia cum is qui Deo displicet ad intercedendum pro populo mittitur, citius irati animus ad deteriora prouocatur.« Et alio loco: »Malis subesse pastoribus, quid est aliud nisi ut plebs populanda predonibus permaneat, et inde sumat interitum, unde protectionis debuit habere subsidium? Sacerdotes enim mali causa sunt ruine populi.« Item alibi: »Qui improbe ad inanem gloriam locum festinat sanctitatis arripere, eo ipso quo honorem querit, indignus est. Sicut enim is qui inuitatus renuit, quesitus refugit, sacris est altaribus admouendus, sic qui ultro ambit, uel importunum se ingerit,  procul dubio est repellendus. Nam qui sic nititur ad altiora conscendere, quid agit nisi ut crescendo decrescat, et ascendendo exterius, interius ad profunda descendat?«  et paulo post: »Templum Dominus et Saluator noster ingressus, cepit eiicere omnes uendentes et ementes in illo, et cathedras uendentium columbas euertit. Qui sunt isti uendentes et ementes, quorum cathedre euerse sunt, nisi qui uendunt et emunt sacerdotium et Spiritum sanctum, quorum sacerdotium ante oculos Dei cecidisse cathedrarum euersione patenter signatum est? Et cum liqueat hanc heresim ante omnes alias radice pestifera in Ecclesia surrepsisse, atque in ipso portu apostolice maledictionis telo esse  damnatam, cur non cauetur, cur non perpenditur quia benedictio illi in maledictionem conuertitur qui ad hoc ut fiat hereticus promouetur?« Hec omnia et horum similia sibi, quia uirum litteratum eum audiuimus, dicite: considerantes diligenter et cum timore quia inobedientes, Samuele propheta testante , scelus incurrunt idololatrie: sine qua uidelicet obedientia, sicut beatus Gregorius in ultimo Moralium libro declarat, infidelis quisque conuincitur, etiamsi fidelis esse uideatur. Plurima sibi in epistolis, sicut et modo uobis dixi, quia et plurimum eum dilexi; nisi enim eum multum dilexissem non tam multa sibi uel de eo dixissem, quia non est consuetudinis nostre alicui tam prolixam epistolam facere, nisi res magna sit ualde. Quod  ideo feci, quia desideramus eum ad gremium uniuersalis matris sancte Romane Ecclesie reducere, et sub alis beati Petri, sicut carissimum filium nostrum fouere. Quod si litteras apostolice sedis infra prescriptum terminum, aliqua fraude aut superbia suscipere uel audire contempserit, non solum sibi non proderit, sed etiam pro maioris inobedientie culpa diuino iudicio anathematis uinculis alligatum arctius indubitanter sciatis, et non solum eum, sed et omnes quicunque ei postea scienter in ecclesiasticis officiis communicauerint, uel in militia seculari seruierint. Quapropter rogo uos iterum, et ex parte Dei et B. Petri apostolorum principis precipio ut uobis ab eo caueatis, et nullum diuinum officium intra uestras prouincias  agatur, ubi uel ipse uel aliquis scienter sibi communicantium adfuerit: quousque per Dei pietatem satisfecerit. Rursum quoque monemus, quod prudentie uestre uigilanter obseruandum esse cognoscimus, ne aliqua dissimulatione preceptis apostolicis obtemperare negligatis, sed sollicite considerantes, ac iugi memoria beati Gregorii uerba super inobedientia in Samuelis sermonibus habita retinentes, procuretis quatenus, obediendo sicut oportet, uideamini cum saluti uestre prospicere tum illius etiam consulendo prouidere.


Obseruatio in sequentes epistolas.

Tres sequentes epistolas addendas hic censui, quod pertinere illas cognoui ad res episcopi Lamberti  Teruanensis, de quibus superiores epistole in Regesto contente agunt. Deduxi uero illas ex t. X Gallie Christiane, pag. 393, in Append.



I. AD R. FLANDRENSIUM COMITEM DE LAMBERTO MORINENSIS SEDIS INuASORE. 

GREGORIUS episcopus, seruus seruorum Dei, R. glorioso Flandrensium comiti salutem et apostolicam benedictionem.

Notum tibi esse non dubitamus quantum nos hactenus nobilitatem tuam dilexerimus, cui industriam inter ceteros Francie principes satis honesta fama commendabat. Unde, quia bonis studiis tuis congratulamur, cum contraria de te referuntur multum  profecto dolemus. Audiuimus nuper te cuidam clerico sacrilego Lamberto, qui publice Taruanensem episcopatum mercatus est, contra uoluntatem clericorum illi Ecclesie imposito, imo ab eis omnino iampridem repudiato assensisse, eique adiutorium et potestatem Ecclesiam inuadendi prestitisse, de qualibus ipsa ueritas dicit: Qui non intrat per ostium in ouile ouium sed ascendit aliunde, ille fur est et latro . Et beatus papa Leo: Non habeatur inter episcopos qui non fuerit a clero electus et a populo expetitus. Oportet ergo prudentiam tuam diuine maiestatis omnipotentiam et districtionem pre oculis incessanter habere, nulliusque mortalium gratiam uel timorem illi preferre, cui et uitam et salutem et honorem tuum non ambigis te debere.  Ergo quia te audiuimus, admonitu fidelitatis quam regi Philippo feceras, ad id periculose esse inductum, ex parte omnipotentis Dei precipimus ut, si predictus Lambertus tam nefariis modis ad episcopatum prorupit, nullatenus ei sacerdotalem obedientiam uel reuerentiam exhibeas, sed a male mercata et inuasa sede alienum et extorrem facere prefatis clericis adminiculando procures. Non enim te decet estimare illa te adiuratione ad tam grauissimum scelus adstringi, quia perniciosius est illum per quem iuratur quam cui iuratur, et Deum quam hominem offendere, simul ipse satis perpendis quia plus debetur anime quam corpori. Et tunc profecto fidelitas perspicue magis seruatur iubenti, quando salus anime eius corporeis commodis et iniquis  prelata iussis magis attenditur. Euge ergo, ut non pro homine supplicium, sed pro Dei timore exspectare debeas premium, ac sic predictis clericis, qui promotioni illius libere ex parte Dei contradixerunt, opitulari eosque defendere procures, ut quanto te gratia diuina altius sublimauit, tanto magis et bonis fiduciam et prauis terrorem prebeas, ceterisque principibus te imitabilem reddas. Plumbeo sigillo idcirco signari litteras istas noluimus, ne, si forte caperentur ab impiis, eodem sigillo posset falsitatis quidpiam fieri.



II. AD TERuANENSES. 

GREGORIUS episcopus, seruus seruorum Dei, clero  et populo Taruanensis Ecclesie, precipueque nobili comiti R., salutem et apostolicam benedictionem si obedierint.

Sicut aliis litteris misimus, non ignorat solertia tua nos iamdudum te satis diligere, propterea quod te bonis studiis inter ceteros Francie principes, fama ferente, audiuimus eminere; nam potioris erga te dilectionis habende causa nobis hec exstitit, quia te Christiane religionis amatorem, ecclesiasticeque discipline et honoris suffragatorem ac defensorem in quibusdam cognouimus. Unde, cum a solita probitate contraria forte audiuimus, quantum doleamus prudentia tua perpendit. Nuper uero de te quoddam innotuit, quod sicut a priscis moribus tuis alienum, ita quoque penitus credere uisum  fuerit indignum, uidelicet quod, contradicentibus Taruanensis Ecclesie clericis renitentibusque, tua protectione auxilioque fretus quidam Lambertus illius Ecclesie sedem inuaserit, qui publice Simoniacus a parte diuini muneris emptor, quanto se in tali negotio turpiorem et impudentiorem ostendit, tanto tuum non fauorem, sed zelum, non opem, sed expulsionem experiri debuit. uerum quia, obstante rege, sub specie timoris ne peierares, ad id mali inductus fuisse diceris, idcirco iampridem et nunc litteris te admonere censuimus quatenus, uanum timorem abiiciendo, quod iure metuendum uidetur attenderes. Nouerit ergo prudentia tua fidelitatem terreno domino tunc non recte seruari, cum celestis Domini et Creatoris gratia per illam probatur offendi;  et, si corpori, multo amplius anime; si mortali homini, multo maxime sempiterno Deo fidem et deuotionem deberi. Proinde tam nobilitati tue quam et prefate Ecclesie, clero et populo ex parte B. Petri precipimus ut predicto Lamberto nullam episcopalem reuerentiam exhibeatis, sed ipsum uelut furem et latronem existimantes, ab inuasa sede propellere, fautoresque ipsius, donec resipuerint, cohibere procuretis. Quod si predictus inuasor ferre preiudicium dixerit, et de re sua ita esse, ut dicitur, se posse probare existimauerit, audientiam legati nostri Diensis, imo Lugdunensis archiepiscopi petat, quatenus per competentem illius discussionem iustumque iudicium obtinere quod postulat equitas  ualeat.



III. AD ROBERTUM FLANDRIAE COMITEM. 

GREGORIUS episcopus seruus seruorum Dei, R. glorioso Flandrensium comiti dilecto in Christo filio, salutem et apostolicam benedictionem.

Iam sepe excellentie tue scripsimus super causa clericorum Taruanensis Ecclesie E. prepositi, S. decani, I. diaconi et reliquorum, quos malignorum mortiferis suggestionibus, bonis propriis priuatos, in exsilium pro apostolica obedientia detrusisti, ut eos ad integrum sicut iustum est, restaurares, et illum hereticum L. depositum et excommunicatum amplius non sustentares, sed magis ecclesiam  captiuatam de eius tyrannide et oppressione liberares. Quod quia, sicut illi adhuc lacrymabiliter conqueruntur, nondum pleniter peregisti, crebris querimoniis eorum fatigati adhuc nobilitati tue mandamus, et ex parte Dei et apostolorum principis precipimus, ut ecclesiam de predicto Antichristi membro eripias, clericisque prefatis sua omnia clementer  restituas, et gratiam tuam pristinam eis habere permittas, ut Deus omnipotens tibi suam gratiam hic et in futuro seculo tribuat, et beatus Petrus, ad cuius presentiam confugium fecerunt, ianuas celi post huius uite felicem terminum tibi aperiat.


 In exemplari liber decimus uacat.



LIBER UNDECIMUS REGISTRI.



EPISTOLA PRIMA. AD ROBERTUM COMITEM FLANDRIAE. .


 Monet ne ulterius Teruannensi excommunicato auxilium ferat, sed eo expulso episcopum canonice electum suscipiat, et auxilium impendat.

GREGORIUS episcopus, seruus seruorum Dei, Roberto glorioso comiti, salutem et apostolicam benedictionem.

Peruenit ad aures nostras quod Lambertus inimicus Dei, et inuasor Teruannensis Ecclesie, ope et sustentatione tua adhuc sibi iram Dei thesaurizet. Qui cum traditus sit Satane, non miramur si eius consiliis ducitur, et in iniquitate perdurat. De te autem non solum miramur, sed ex corde dolemus, quod uirum, quem bona fama passim commendauerat, mala nunc intentio ad commune periculum  illius patrie retorqueret. Unde, de anima tua multum timentes, monemus ut ab hac preuaricatione ad cor rediens, Dominum in predicti hominis sustentatione non offendas, sed ab eo sicut a pessimo homine et excommunicato te custodias; qui nimirum audientiam pro amore tuo a nobis sibi concessam declinans, totum se a planta pedis usque ad uerticem anathemate maculauit. Pro scelere, aliisque culpis precedentibus, sancta uniuersalis Ecclesia irrecuperabiliter depositum maledixit et anathematizauit, et extorrem omnino a communione totius Ecclesie esse iudicauit. Quapropter nobilitatem tuam monemus ut non solum adiutorium sibi non impendas, uerum etiam Dominici gregis multitudinem feditate sua commaculans de medio uestrum ut putridum et inutile  membrum studio tuo euellatur. Iniungimus etiam nobilitati tue ut G . . . . . Gerardum canonice electum, et Ecclesiam Teruannensem per ostium, id est per Christum ingredientem, honeste et sicut decet suscipiatis, et ei pastoralem exhibentes reuerentiam, consilium et auxilium impendatis: ut qui in altero Dominum offendistis, per hunc ipsi Deo et beato Petro iustitiam uestram commendetis.



II. AD GUILIELMUM REGEM ANGLORUM. 


Commemorat mutuam inter se dilectionem. Dolet quod episcopum germanum eius in carcerem iniecerit.

GREGORIUS episcopus, seruus seruorum Dei, GUILIELMO  regi Anglorum, salutem et apostolicam benedictionem.

 Communis amor et sincera deuotio, quam erga beatum Petrum apostolum gerimus, ex longo iam tempore inter nos amicitiam iunxit, atque adeo inuicem inde magis conualuit, quia et ego te pre ceteris tui ordinis apostolice sedi deuotum animaduerti, et tua me claritudo inter aliquos predecessores tuos circa honorem apostolice sedis credidit amplius desudasse. Denique cum in malis moribus idem uelle et nolle perniciosam sepe factionem conficiat, consequens uidetur ut in bonis rebus idem studium animique desiderium, diuerso quamlibet spatio terrarum disiunctos in unum dilectionis glutino copulet. uerum, licet quidam regie potestatis non modicum doleant, et in nos sepissime murmurent se quodammodo contemni: conquerantur se non  sic ab apostolica sede diligi, nec ita factis aut sermonibus per nos honorari; minime tamen nos penitet, nec deinceps, Deo fauente, penitebit. Speramus etenim celsitudinis tue industriam in eadem sancte Ecclesie deuotione iustitieque studio semper mansuram, ac in melius etiam, opitulante Domino, de cetero dilatandam. Unde merito nos oportet in eiusdem dilectionis tenore perseuerare, imo per diuturnitatem temporum, crescentibus meritis, magis ac magis excrescere. Tuum tamen interea nos tangit, et tangendo angustat, atque inter regalium tuarum uirtutum insignia monumenta letitiam in amico corde uiolenter obnubilat, uidelicet quod in capiendo germanum tuum episcopum, non sicut decuit, proprie honestati prospiciens, sed secularem cautelam et rationem  diuine legi preponens, sacerdotalem reuerentiam minus uigilanter attendisti. Et quidem non latere tuam prudentiam credimus scriptum esse, quod de sacerdotibus maxime oportet intelligi: Qui uos tangit, tangit pupillam oculi mei ; et alibi: Nolite tangere christos meos : et quod Dominus ipse sacerdotibus licet prauis et ualde indignis honorem deferre non sit dedignatus. Quam rem pie memorie Constantinus precipuus uidelicet imperator intelligens, in Nicena synodo nullam in episcopos ab ipsis etiam episcopis accusationem uoluit suscipere, nullumque contra eos iudicium presumpsit inferre, dicens: uos dii estis a uero Deo constituti: ideo non oportet ut nos homines deos presumamus  iudicare . Quanta etiam sit sacerdotii dignitas, quantaque sublimitas episcopalis, beatus Ambrosius doctor scilicet eximius uestram doceat magnitudinem, uestramque instruat prudentiam; in Pastorali suo sic ponens: »Honor igitur, fratres, et sublimitas  episcopalis nullis poterit comparationibus adequari. Si regum fulgori compares, et principum diademati, longe erit inferius, quam si plumbi metallum ad auri fulgorem compares .« Cetera desunt.



SANCTI GREGORII uII PONTIFICIS ROMANI OPERUM PARS SECUNDA.





EPISTOLAE EXTRA REGISTRUM uAGANTES.



[GENUINA.]



I Epistola Gregorii uII ad Lanfrancum Cantuariensem episcopum. De difficultatibus regiminis apostolatus. 
[MANSI Concil. XX, 274.]


GREGORIUS episcopus, seruus seruorum Dei, carissimo fratri in Christo LANFRANCO uenerabili Cantuariorum archiepiscopo, salutem et apostolicam benedictionem.

Qualiter nobis apostolici regiminis honor et onus impositum sit, et quantis undique stringamur angustiis, presentium tibi portitor indicabit, cui respectu tue dilectionis etiam nonnulla nostris adhuc familiaribus occulta aperuimus. De cetero in primis  fraternitatem tuam rogamus ut Deum pro nobis iugiter exorare non pigeat, et subditos sibi uel coniunctos fraternis nos suis orationibus apud Deum iuuare commoneat. Quanto enim in maiori periculo positi sumus, tanto amplius tuis et bonorum omnium suffragiis indigemus. Nos etenim si diuine uindicte iudicium effugere uolumus, contra multos insurgere, et eos in animam nostram prouocare compellimur. Nam dum omnes fere, sicut ait Apostolus, que sua sunt, non que Iesu Christi, querunt , regnorum principes, et huius mundi potentes, ut cupiditates suas expleant, legem Dei et iustitiam non iam negligenter deserunt, sed summis conatibus impugnant: ut illud prophete nunc sub oculis  ideamus impletum: Actiterunt reges terre, et principes conuenerunt in unum aduersus Dominum et aduersus Christum eius . Episcopi uero, et qui pastores animarum esse deberent, mundi gloriam et delicias carnis insatiabili desiderio prosequentes, non solum in semetipsis que sancta, queque sunt religiosa confundunt, et [sed] subditos suos ad omne nefas operum suorum exemplo pertrabunt. Quibus non contraire quam nobis periculosum,  resistere autem et eorum nequitiam refrenare, quam difficile sit, tua prudentia nouit. Sed quoniam quos dolores inter has patiamur angustias, ut supra diximus, huic communi filio nostro tibi referendum exeruimus [exarauimus], plura de his dicere supersedemus. Tuam uero fraternitatem, etsi monitore non egeat, impellente tamen nos sollicitudine, admonemus quatenus grauiora usquequaque resecare uitia studeat: et, inter omnia et pre omnibus, nefas quod de Scotis audiuimus, quod plerique uidelicet proprias uxores non solum deserunt, sed etiam uendunt, omnibus modis prohibere contendat. Ad hec enim apostolica auctoritate fultum esse uolumus, ut non solum in Scotis hoc scelus, sed etiam in aliis, si quos in Anglorum insula tales esse cognoueris;  dura animaduersione punias, et radicem tanti mali prudenti sarculo correctionis penitus exstirpare non differas.



II. Epistola Gregorii uII ad monachos uallis Umbrose. Ipsos Ioannis Gualberti abbatis uallumbrosiani discipulos ad imitationem magistri hortatur. 
[MANSI, Concil. XX, 374.]

GREGORIUS episcopus, seruus seruorum Dei, clericis, monachis, disciplinam sancte recordationis Ioannis Gualberti abbatis imitantibus, salutem et apostolicam benedictionem.

Licet uenerande memorie eumdem Ioannem patrem  uestrum corporeis oculis non uiderimus, quia tamen fidei eius puritas in Tuscie partibus mirabiliter resplenduit, multum eum amore dileximus, ad cuius sancte conuersationis studium, quamuis uos imitatores esse non ambigimus, ut uigor rectitudinis uestre ad exstirpandam de agro Dominico zizaniam sollicitius inuigilet, attentiusque ferueat, paterne uobis exhortationis uerba impendimus. uos itaque, dilectissimi, in quantum humana possibilitas permittit,  uitam illius sequentes, et uere filios eius et heredes simili uos conuersatione probantes, uiriliter agite, et confortamini in Domino, et in patientia [potentia] uirtutis eius, documenta sanctarum Scripturarum, quibus hereticorum argumenta destruuntur, et fides sancte Ecclesie defenditur contra membra diaboli, que diuersis machinationibus Christianam religionem conantur euertere, mens uestra quotidie meditetur, et ea que solet libertate in malorum confusione erigatur: eos uero qui in uobis confidunt, et consilium religionis uestre sequi disponunt, more predicti Patris uestri suscipite, et de his que ad salutem eorum pertinere uidentur sanctis exhortationibus instruite: ut non solum uestra, sed et uos sequentium circumpositi populi considerantes  sancta opera, glorificent Patrem uestrum qui in celis est. Nos autem ipsum amorem, quem Patri uestro et uobis olim impendimus, donec nostros spiritus rexerit artus, exhibere desideramus, et tanto quidem deinceps maiori uos caritate fouebimus, quanto uos in diuinis negotiis feruentiores esse probabimus, quibus non solum spirituale, sed et seculare, si necesse fuerit, auxilium, Deo adiuuante, ministrabimus. uos igitur omnipotentem Dominum exorate, ut ipse uires et facultates nobis tribuat, quatenus suscepti regiminis importabile pondus possimus tolerare, et sanctam Ecclesiam in statum antique religionis reducere. ualete.



III. Epistola Gregorii uII ad Sancium regem Aragonensium et Pampilonensium.---Gregorius, recens pontifex creatus, ad exemplum predecessoris sui Alexandri secundi, ei successoribusque eius permittit liberam dispositionem omnium ecclesiarum quas ipse uel successores ipsius eripient de manibus Saracenorum, uel quas ipsi in regno suo edificabunt, fecibus duntaxat episcopalibus exceptis.---Descriptam ex archiuo regio Barcinonensi ultro mihi libensque promiserat uir nunquam satis mihi commendandus Petrus de Marce illustrissimus archiepiscopus Tolosanus et Parisiensis. uide publicas solemnesque donationis illius tabulas, p. 379 historice synopseos Conciliorum Mansi. 
[MANSI, Concil. XX, 622.]





Iu. S. Gregorii epistola. Ad Ottonem episcopum Constantiensem.---De episcopis Simoniacis. 
[BALUZ. Miscell. edit. Luc. II, 232.]


GREGORIUS episcopus, seruus seruorum Dei, dilecto in Christo fratri OTTONI Constantiensi episcopo salutem et apostolicam benedictionem.

Instantia nuntiorum tuorum festinanter redire uolentium non permisit nos fraternitati tue que in Romana synodo constituta sunt seriatim intimare. Hec tamen necessario tibi scribendo fore arbitrati sumus, nos iuxta auctoritatem sanctorum Patrum in eadem synodo sententiam dedisse ut hi qui per Simoniacam heresim, hoc est, interuentu pretii, ad aliquem sacrorum ordinum gradum uel officium promoti sunt, nullum in sancta Ecclesia ulterius  ministrandi locum habeant. Illi quoque qui Ecclesias datione pecunie obtinent, omnino eas perdant; nec deinceps uendere uel emere alicui liceat. Sed nec illi qui in crimine fornicationis iacent missas celebrare aut secundum inferiores ordines ministrare altari debeant. Statuimus etiam ut si ipsi contemptores fuerint nostrarum, imo sanctorum Patrum constitutionum, populus nullo modo eorum officia recipiat; ut qui pro amore Dei et officii dignitate non corriguntur, uerecundia seculi et obiurgatione populi resipiscant. Studeat igitur fraternitas tua sic se in his nobis cooperatricem exhibere, seu crimina ista de Ecelesiis tuis radicitus euellere, quatenus boni pastoris meritum apud Deum ualeas obtinere et Romana Ecclesia de  te sicut de bono fratre et studioso cooperatore debeat gaudere.



u. Priuilegium Gregorii uII pape pro eremio Camaldulensi. 
[MITTARELLI, Annal. Camaldul., tom. II, append., pag. 247, ex ueteri authentico archiui S. Blasii de Fabriano.]

GREGORIUS episcopus, seruus seruorum Dei, RUSTICO priori et cuncte eius congregationi de loco qui dicitur Campus Amabilis, in perpetuum.

Nulli fidelium uenit in dubium quin sedes apostolica, eo quod princeps et mater omnium Ecclesiarum,  omnibus hoc iure et debita sollicitudine Ecclesiis preesse debeat, ut non solum eas catholice religionis unitate concludat, sed generaliter ab his que extrinsecus promouentur, sua auctoritate saluet et muniat. Inter quas tamen complures inueniuntur, que speciali ac propria commendatione in tutelam eiusdem sedis apostolice se contulerunt, ut speciali caritate et studio sue matris amplecte securiores et liberiores ab omni infestatione consisterent.

Quas, ut dignum erat, ita in suo sinu Romana suscepit Ecclesia, tantaque protexit undique diligentia, ut omnibus ornamenta prestaret, nonnullis quoque gratiam conferret amplificationis. Cuius rei plurima nobis exempla sanctissimi uiri precessores  nostri reliquerunt, qui ante nos in ea, quam diximus, apostolica sede fulgentes pro honore Ecclesiarum Dei et earum exaltatione magis quam pro uita aut salute sua solliciti fuerunt. Nouimus enim monasteria plurima et cetera bona ecclesiastica, que a religiosis uiris ad patrocinium et defensionem apostolice sedis sunt delata, cum summa caritate ab illis suscepta, et priuilegio apostolice defensionis quasi muro munita firmissimo. In qua re quam pie, quam sancte fecerint, et illorum nobis ostendit gloria, et ipsius rei tam fructuosa gratia. Nam cum oratoria in pace et tranquillitate consistunt, et ecclesiastica beneficia pauperes Christi nutriunt, laus Deo digna depromitur, et remedia peccatorum tam uiuis quam etiam defunctis pie impenduntur. Unde  nos, in eadem apostolica sede non nostris meritis, sed diuina locati gratia, oratorium Sancti Saluatoris in Campo Amabili constructum, et cellas ipsi adherentes et circum circa adiacentes, siue omnia ad ipsum pertinentia, communi rogatione fratrum in tutelam apostolice auctoritatis et nostram, successorumque nostrorum, suscepimus defensionem, salua quidem sue matricis Aretine Ecclesie debita et canonica reuerentia. uolentes ut tam pia collatio fidelium animarum, a quibus idem oratorium fuit inceptum, et huc usque productum, Deo crescat, et illis eorumque posteris et successoribus ad salutem corporis et anime proficiat. Sic denique ipsum oratorium et predictum locum cum omnibus cellulis et hospitiis suis, seu uniuersis rebus ad eum pertinentibus  in nostram defensionem suscipimus, ut tam illa que modo habere et tenere uidetur, quam que in antea, Deo largiente, iuste acquirere poterit, ubicunque posita fuerint, sub apostolica custodia et tuitione consistant. Primo itaque loco ponimus eremum et oratorium situm in loco qui dicitur Campus Amabilis. Secundo, hospitium eius, quod dicitur Fons Bonus. Tertio, cenobium quod est constructum in loco qui dicitur Cerritum, qui est infra comitatum uulternensem, nec non et abbatiam Sancte Marie uirginis supradicto loco adherentem, positam in loco qui dicitur Puliciano. Quarto, in loco qui dicitur Agna. Quinto, in loco qui dicitur Monte et Soci. Sexto, in loco qui dicitur Caliano et Punina. Octauo, in loco qui dicitur in Chio, et ecclesia Sancti Sauini.  Nono, in loco qui dicitur Fogiano. Sancimus igitur hoc nostro priuilegio ut neque rex, imperator dux, comes aut pontifex, aut aliqua persona idem oratorium, aut fratres ibi Deo seruientes, eiusque territoria, aut aliqua sibi iusto modo aut in antea pertinentia, inuadere aut molestare, uel aliquo modo inquietare presumat, libertatem aut licentiam ecclesiastici iuris, quam huc usque habere uisisunt, seu quam in antea iuste habere poterint, in hac eadem serie confirmamus et perpetuam fore statuimus. Ne quis autem malas consuetudines superinducat, quibus idem oratorium a sua religione turbetur, apostolica auctoritate prohibemus; hoc tamen uoluimus et constituimus ut iam dictum oratorium  cum cellis suis omni tempore, eo modo atque tenore quo prius inchoatum est, et ad nostra usque tempora perductum, maneat in suo uigore atque stabilitate, scilicet ut semper eremitico tramite, et contemplatiue uite celsitudine perseueret, nec liceat cuiquam aut abbatem ibi ponere, aut cenobium facere, sed semper solitarie uite locus ipse sit deditus, et firmitate continua dedicatus. Hoc quoque uestra caritate rogante, ut hic apostolice sedis priuilegio adnectimus, et si quando opportunum fuerit aliquem ex uestra congregatione in ecclesiasticos gradus ordinari, et episcopus, ad cuius parochiam pertinet iam dictum oratorium Sancti Saluatoris, seu aliqua ex ecclesiis uel cellis uestris in antea pertinebit, Simoniaca heresi fuerit deprauatus,  ut rite et canonice episcopale non possit implere officium, tunc libera facultas ac licentia pateat uobis adire catholicum et bene uiuentem episcopum ubicunque in uestra uel proxima prouincia inueniri poterit, ut ab ipso in ecclesiasticis gradibus et officiis ordinari et consecrari ex uestra congregatione, qui dignus est possit. Sacris enim canonibus et bonis omnino congruit moribus, ut sicut hi qui ordinandi sunt, bone uite erecteque scientie existere debent, sic, iuxta Apostoli sententiam, illi qui manus ordinandis imponunt, irreprehensibiles et absque crimine inueniantur. Si quis autem temerario ausu et in incorrigibili temeritate, quod fieri non credimus, contra huius nostre apostolice auctoritatis et confirmationis seriem agere tentauerit,  sciat se auctoritate apostolorum Petri et Pauli districte animaduersionis sententiam subiturum. Qui uero custos et obseruator huius nostri priuilegii exstiterit, benedictionis gratiam et uitam eternam a Domino Deo consequi mereatur.

Datum Rome XIII Kal. Aprilis per manus Petri, sancte Romane Ecclesie presbyteri cardinalis archibibliothecarii, anno primo pontificatus Gregorii uII pape, anno uidelicet Dominice Incarnationis millesimo septuagesimo quarto, indictione tertia decima.



uI. Gregorius uII Ecclesie Bononiensis possessiones, petente Lamberto episcopo, confirmat. 
[UGHELLI, Italia sacra, II, 16.]


GREGORIUS, seruus seruorum Dei.

Notum omnibus fieri uolumus quod reuerendissimus Lambertus ciuitatis Bononiensis episcopus Romam ueniens uisitare apostolorum limina, ostendit nobis munimina et inuestitiones factas ab antecessoribus nostris, id est Agapito, et Pelagio, et Gregorio, Dialogo et Formoso apostolicis de rebus sue Ecclesie. Proinde inclinati precibus eius concedimus atque confirmamus sue ecclesie, saluo in omnibus iure et Romane ecclesie priuilegio, monasterium S. Michelis archangeli positum in fundo paterno cum omnibus rebus et pertinentiis suis, atque concedimus curtem de Brento, cum seruis et  ancillis, et cum omnibus suis pertinentiis. Seu donamus monasterium S. Marie, situm in Massa que uocatur monte Pulense, quam Ioanninus imperator tradidit Bononiensi Ecclesie cum curte ibique tenente, queque nominatur Aurelia, cum montibus, qui in circuitu prefati monasterii positi sunt, et curtem aliam, que uocatur Bombiania cum casulibus et pertinentiis suis et montem, qui uocatur Cauallorum, et concedimus portum, qui cognominatur Galliona, cum ripatico, et teloneo, et paludibus, et piscariis, et siluis, et cum omnibus rebus que ad ipsum pertinere dignoscuntur, et duas curtes, et unam, que nominatur curtis Maior, et aliam, que dicitur Minor, posita infra plebem, que dicitur Boida. Insuper et damus monasterium S. Anastasii fundatum  in fundo Petriculo cum portu, et teloneo, et ripatico, cum siluis et uenationibus, cum paludibus et cum omnibus, que ad curtem, que uocatur Petriculo, et ad prefatum monasterium pertinere uidentur: nec non et curtem, que uocatur Cellula iuxta flumen, quod uocatur Sauena, cum oliuetis, uineis, campis, siluis, famulis, colonis, et cum omnibus sibi pertinentibus, et ibique non longe fundum uenetie integrum, quod sociorum uocatur, pertinentem ad ipsam curtem, atque curtem in Panigale, que continet in se tres fundos terrarum, et uinearum, que hoc nomine uocantur Candidatis, Pulosia et Grisintilli, et monasterium S. Prosperi situm in supradicto loco, qui uocatur Panigale, et curtem, que dicitur Cumo cum omnibus suis pertinentiis;  et monasterium S. Martini in Poio cum curte, et omnibus sibi pertinentibus; et monasterium S. Petri in Strata; et monasterium S. Marie in Strata cum omnibus suis pertinentiis; et monasterium S. Petri cum curte, que uocatur Nurisatico, et omnibus suis rebus; et monasterium S. Martini in Casalichio cum omnibus suis pertinentiis. Atque donamus fraternitati tue portam in ciuitate Bononie, que communi nomine dicitur S. Petri, et stratam que nominatur Salaria cum stratico, et cum omni redditu, quem antiquitus persoluere solent ipsi homines, qui per prenominatas stratas ire, uel redire soliti sunt. Commonemus quoque ut, statuto tempore, prefatum redditum absque negligentia persoluere studeant et  monasterium S. Marie, que nominatur Maior, cum omnibus suis pertinentiis, cum casa salariata infra ciuitatem Bononie, que est iuris ipsius monasterii, et monasterium S. Columbani confessoris cum omnibus suis rebus; et monasterium SS. martyrum Geruasii et Protasii cum omnibus suis rebus; et monasterium S. Thome apostoli situm ante portam S. Petri cum omnibus suis rebus; et monasterium S. Ioannis euangeliste fundatum in monte, qui uocatur Oliueti, cum omnibus suis pertinentiis. Similiter concedimus monasterium S. Stephani, quod uocatur Hierusalem, et quod D. Petronius edificauit ad usum eiusdem ecclesie et cum mercato S. Ioannis Baptiste ibique tenente. Seu confirmamus, atque stabilimus curtem que nominatur Milonis,  cum portu, et ripatico, et teloneo, et mercato, et siluis, et uenationibus, et cum paludibus, et piscationibus, et cum seruis, et ancillis, et cum omnibus ad se pertinentibus. Similiter concedimus cuncta predia, et possessiones monasteria uidelicet, et plebes, et ecclesias baptismales, castella, uillas, abbates, monachos, presbyteros, diaconos, clericos, litteratos et illitteratos, seruos et ancillas Dei, atque diaconissas, famulos utriusque sexus. et homines omnes super terram predicte Ecclesie Bonomensis residentes, ut in tua tuorumque successorum sint potestate, et defensione infra terminos, et confinia episcopatus Bononiensis, sicut esca flumine, quod dicitur Gaibana, et riuus qui Sablosolus  uocatur, et strata, que Ungarista dicitur atque ad Stalogalam, et locus, qui uocatur Culce, et fluuius, qui dicitur Leo, et alius, qui uocatur Mazza. Similiter concedimus prefate Ecclesie curtem, que dicitur Maxamaticum cum rebus, et possessionibus, cunctisque pertinentiis. Hec omnia, que superius leguntur, que prefata Ecclesia nunc iuste tenet, uel deinceps acquisitura est, tam tibi quam cunctis qui in eo, quo es ordine, loco successerint, uel eis, quorum interesse potuerit, in perpetuum reseruanda decernimus.

Datum X Kal. Aprilis per manum S. R. E. presbyteri cardin. ac bibliothecarii, an. primo pontificatus D. Gregorii uII pape, anno 1073, indict. XI.



uII. Gregorius omnes abbates et prelatos per Gallias constitutos hortatur ut ecclesiarum B. Petro stipendiariarum census pensitent Hugoni episcopo Diensi, cui uices suas commissas nuntiat. 
[Chron. Hugonis Flauin., ap. PERTZ. Monum. Germ. hist., Script. uIII, 412.]


GREGORIUS episcopus, seruus seruorum Dei, omnibus abbatibus et prelatis tam monachorum quam et canonicorum per Gallias constitutis, salutem et apostolicam benedictionem.

Fraternitatem uestram, dilectissimi fratres, latere minime credimus quasdam ecclesiarum uestrarum beato Petro et nobis annuos census persoluere ex precedentium Patrum institutionibus debere. Sed  quia quidam uestrum, partim negligentia, partim uero tenaci induratione hec hactenus minus plene quam oporteret egerunt, hos ut emendari et debita soluere studeant, omnes autem ut apostolico precepto cui uectigal uectigal, cui tributum tributum obtemperetis commonemus. Unusquisque enim non quod suum est, sed quod alterius est querat; quoniam si digne redarguitur qui, prout oportet, propria non largitur, qua sententia dignus est qui nec aliena rapere nec debita metuit retinere, dicente Domino: Que uultis ut faciant uobis, hec facite et uos illis; et: Quod tibi non uis, alii non feceris? Nunc igitur quia dilectum filium nostrum Hugonem Diensem episcopum ob ecclesiastice utilitatis diuersa negotia in Gallias uices nostras exsecuturum mittimus,  et quia nemini potius credere debemus, quem in omnibus a nobis sibi iniunctis fideliter egisse comperimus, que nobis ex ecclesiis uestris specialiter debetis uos illi ad nos perferenda persoluere ac de retentis satisfacere iubemus.



uIII. Gregorii epistola ad clerum et populum Matisconensem.---Ut Landrico Matisconensi episcopo a se ordinato reuerentiam et adiutorium impendant. 
[Dom BOUQUET, Recueil des historiens, XIu, 575.]

GREGORIUS episcopus, seruus seruorum Dei, clero et populo Matisconensis Ecclesie salutem et apostolicam benedictionem.

Quanta sit erga uos et locum uestrum apostolice  sedis beneuolentia, ex amore quem in episcopum  uestrum habemus cognoscere datur, qui episcopalis officii benedictionem et dignitatem per impositionem manuum nostrarum, auctore Deo, suscepisse dignoscitur. Ceterum, ut ordinationis sue certa demonstrare possit indicia, sicut oportere cognouimus, cum litteris nostris et apostolico sigillo eum ad uos remisimus, admonentes uos et apostolica auctoritate precipientes, ut eum omni dilectione et gaudio recipientes unanimiter honoretis, et reuerentiam que patri debetur et episcopo, fideli obedientia ac deuota subiectione sibi exhibeatis, attendentes Dominica uerba: Qui uos audit, me audit: et qui uos spernit, me spernit . Tanto enim letioribus animis hunc suscipere, uenerari, timere  debetis, ac diligere, quantum eum ab omni Simoniaca ambitione purum et incontaminatum, nec aliunde quam per ostium ad custodiam animarum uestrarum in Ecclesiam introisse, et episcopalis uigilantie speculam constat ascendisse. Proinde nos multum uobis congaudentes rogamus et admonemus dilectionem uestram, quatenus ad regendam sibi commissam Ecclesiam, eiusque iura conseruanda, et ubi opus fuerit recuperanda, quantum ualetis, consilium sibi et adiutorium prebeatis, et in omnibus que ad Christianam religionem pertinent, eius admonitionibus acquiescatis, scientes sibi ac uobis, et Ecclesie, cuius in Christo spiritales filii estis, apostolica suffragia, quantum, Deo prestante, possumus,  ad libertatem fidei uestre et nostram, profectumque salutis, ubique prompta atque parata fore.



IX. Epistola Gregorii uII ad canonicos S. Hilarii Pictauiensis.---Priuilegium pro ecclesia Sancti Hilarii Pictauiensis. 
[MANSI, Concil. XX, 623.]

GREGORIUS episcopus, seruus seruorum Dei, dilectis filiis canonicis Sancti Hilarii Pictauiensis salutem et apostolicam benedictionem.

Igitur ob reuerentiam beati Hilarii confessoris, cuius corpus in eadem ecclesia requiescit, cuiusque doctrine splendor non solum de Gallicanis partibus erroris tenebras expulit, uerum etiam uniuersali refulgens lumen contulit Ecclesie, inclinati uestris  precibus, prefatam beati Hilarii ecclesiam a Francorum regibus et Aquitanie principibus constructam, eorumque prediis ac donis ditatam, in protectione ac tuitione sedis apostolice specialiter suscipimus, huius priuilegium auctoritatis nostre decreto indulgentes. Deinde statuimus ut quecunque bona prefata beati Hilarii ecclesia ex donatione predictorum regum et principum iuste possidet, siue in futurum iustis modis poterit adipisci, uobis perenni tempore et sine inquietudine aliqua illibata permaneant, adiicientes ne quisquam deinceps archiepiscopus aut episcopus beati Hilarii ecclesiam, aut ipsius canonicos aut clericos excommunicare aut interdicere presumat, sed omnis eorum causa grauior  ex apostolice sedis iudicio pendeat. Chrisma uero, oleum sanctum, consecrationes altarium siue basilicarum, ordinationes canonicorum et clericorum, a quocunque malueritis catholico suscipiatis antistite. Ad hoc adiicimus ut eadem beati Hilarii ecclesia soli Romane Ecclesie subdita permaneat, et de tanta semper libertate atque auctoritate gaudeat. Ad indicium autem percepte huius a Romana Ecclesia libertatis per annos singulos unam auri unciam Lateranensi palatio persoluat. Si quis autem archiepiscopus, episcopus, aut quelibet persona huius nostri priuilegii paginam agnoscens, contra eam temere uenire presumpserit, si que male facta fuerint non emendauerit, potestatis honorisque sui dignitate careat, reumque se diuino iudicio existere  de perpetrata iniquitate cognoscat, et a sacratissimo corpore et sanguine Dei et Domini redemptoris nostri Iesu Christi alienus fiat, et in extremo examine districte ultioni subiaceat. Cunctis autem illi loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterna pacis inueniant.

Datum Laterani X Kal. Maii, per manum Petri sancte Romane Ecclesie presbyteri cardinalis ac bibliothecarii, primo anno pontificatus domini Gregorii uII pape, indictione XI.



X. Priuilegium Gregorii uII pro monasterio SS. Petri et Huberti Andaginensis. 


GREGORIUS episcopus, seruus seruorum Dei, dilecto in Christo filio THEODERICO abbati monasterii Sancti Petri Sanctique Huberti Andaginensis, in Arduenna constituti, suisque successoribus regulariter ibidem canonice intrantibus in perpetuum.

Nulli fidelium est in dubio quin sedes apostolica, eo quod uniuersalis mater et omnium Ecclesiarum princeps est, omnibus his iure ac debita sollicitudine preesse debeat, ut non eas catholice religionis unitate concludat, sed generali circumspectione etiam ab his que extrinsecus promouentur pro sua auctoritate saluet et muniat: inter quas tamen cum plures inueniantur, que speciali et propria commendatione  in tutelam eiusdem sedis apostolice se contulerunt, ut speciali caritate et studio sue matris amplexe usquequaque securiores et liberiores ab omni infestatione consisterent, quas, ut dignum erat, ita Romana suscepit Ecclesia, tantaque protexit undique diligentia, ut omnibus munimenta presidii, nonnullis quoque gratiam conferret augendi. Cuius rei plurima nobis exempla sanctissimi uiri reliquerunt, qui ante nos in illa, quam diximus, apostolica sede fulgentes, pro honore Ecclesiarum Dei et exaltatione earum magis quam pro uita aut salute sua solliciti fuerunt. Suscipientes monasteria et uenerabilia loca in patrocinium apostolice defensionis, et confirmantes ea propriis priuilegiis, quatenus ex quotidiana tranquillitate  ardentius in deuotione diuine seruitutis et in omni bono proficerent. Qua in re quam pie, quam sancte fecerunt, et illorum nobis ostendit gloria, et ipsius rei tam fructuosa gratia. Nam cum oratoria in pace et tranquillitate consistant, et ecclesiastica beneficia pauperes Christi nutriant; cum uero laus Deo digne promitur, et remedia peccatorum tam uiuis quam defunctis impenduntur. Unde nos in eadem sede apostolica, non nostris meritis, sed diuina locati gratia, suscepti officii debitum considerantes, prefatum monasterium, cui tu, dilecte fili et prenominate abba, preesse dignosceris, tuo rogatu in tutelam apostolice sedis et nostram et successorum nostrorum defensionem suscepimus, confirmantesque et corroborantes sibi per presentis paginam priuilegii,  ecclesiam Sancte Marie super Axonam sitam, et ecclesiam S. Sulpitii super Mosam, ceterasque possessiones tam in uillis quam castellis, ceterisque ecclesiis et terris cultis aut incultis, seu in omnibus rebus mobilibus et immobilibus, quas nunc iure possidet, aut in posterum, Deo miserante, acquiret, quatenus omnia ad communem utilitatem fratrum inibi Deo famulantium sub tuo tuorumque successorum regimine et congrua dispensatione semper inconuulsa illibataque permaneant. Si quis uero regum, sacerdotum, clericorum, iudicum ac secularium personarum hanc constitutionis nostre paginam agnoscentes, contra eam uenire tentauerit, potestatis honorisque sui dignitate careat, reumque se diuino iudicio existere de perpetrata iniquitate  cognoscat, et nisi uel ea que ab illo sunt male ablata restituerit, uel digna penitentia illicite acta defleuerit, a sacratissimo corpore et sanguine Dei Domini redemptoris nostri Iesu Christi alienus fiat, atque in eterno examine districte ultioni subiaceat. Cunctis autem iusta seruantibus eidem loco, pax Domini nostri Iesu Christi, ut hic fructum bone actionis recipiant, et apud districtum iudicem premia eterne pacis inueniant. Amen. Subscripsit autem manu propria domnus papa: Miserationes tue, Domine, super omnia opera tua. Bene ualete.

Datum Lateranis in Kalendis Maii, per manus Petri S. R. E. presbyteri cardinalis et bibliothecarii anno primo pontificatus domni Gregorii uII pape, indictione  undecima.



XI. Epistola Gregorii uII ad Tierneum uicecomitem.---Concedit »potestatem auspicandi conceptum ordinem monasticum iuxta regulam B. Benedicti.« 
[MABILL. Acta SS. ord. Bened. Sec. uI, parte II Pref., pag. L.]

GREGORIUS, seruus seruorum Dei, ad perpetuam rei memoriam dilecto filio STEPHANO, uicecomiti Tierneo, eiusque fratribus regularem uitam professuris, salutem et apostolicam benedictionem.

Quoniam religiosam uitam instituentes apostolico oportet uti iudicio et consilio, ne quidam post suum proprium sentire abeuntes. cum temeritate et inexpertis  uiribus aggrediantur penitentie iter, quod non possint perficere, ac deficiant in eo, ita ut a proposito resilire cogantur, ad confusionem et iniuriam ordinis ecclesiastici. Nos uero cognito, quod apud uenerabilem fratrem nostrum Milonem archiepiscopum Beneuentanum cum frequentatione filiorum et fratrum nostrorum Benedictinensium de Calabria uirtutis tirocinium sine habitu posueris, et sumpto de solido tui desiderii feruore experimento, per quatuor annos in aula pontificali sanctissimi Patris bone memorie Alexandri diuina prouidentia pape huius nominis secundi predecessoris nostri, dum coram ipso beatissimo pontifice archidiaconum cardinalem ageremus: cum tuis uiribus a natura delicatis diffideremus, non tam cito manus super  te imposuimus , sicut nos cum Timotheo docuit Apostolus, ad cuius tumbam consistimus. uerum cum indesinenter ac indeficienter a sancta sede, in qua sedemus, licet indigni et inuiti, postules potestatem auspiscandi conceptum ordinem monasticum iuxta regulam B. Benedicti, quam diu exspertus es inter fratres de Calabria. Nos nolentes exstinguere spiritum, eo promptius ac benignius inclinati nunc tibi concedimus et annuimus, quo maiori Spiritus sancti flamma accensi desideramus agrum Dominicum tam sanctis uirtutum seminariis ditari. Benedicat ergo tibi Dominus corona iustitie, mons sanctus; asciscat te tuosque futuros bone uite sodales in filios eternus Pater; recipiat uos in fratres eternus Filius, et porrigat tibi latus apertum,  in quo sunt omnes thesauri sapientie et scientie reconditi; accendat in te tuisque eternus Spiritus sanctus ignem sui amoris et flammam eterne caritatis; tuque, tuique in ingressu per professionem et in egressu per mortem benedicantur a Deo uirtutum ex alto, qui cepit in te opus bonum perficiat, solidetque, confirmet illud et corroboret amodo et usque in sempiternum; concedat tibi sanctum angelum suum de celis, quorum sanctorum uitam proponis imitari, ipsorum patrociniis confortare. Adducantur tibi socii innumeri, sicut stelle celi, que pre multitudine numerari non possunt; sint docibiles Dei in solatium mortalis tue peregrinationis. De plenitudine itaque potestatis decernimus,  ut nulli omnino hominum liceat que postmodum electurus es loca tue penitentie temere perturbare, seu quibuslibet uexationibus te aut tuos aggrauare, sed nec fatigare. Si que igitur secularis aut ecclesiastica persona contra hanc nostre ordinationis presentis paginam uenire tentauerit, sciat se ream pro perpetrata iniquitate  ipsoque suo attentatu indigno priuari omni honoris sui dignitate, et diuino subiacere maledicto. Agri quos colueritis, sint agri primitiarum; beatus Pater Benedictus benedictiones pro te impetret in spiritualibus et temporalibus. Confortare et esto robustus in nomine Patris et Filii et Spiritus sancti. Amen

Datum Rome in presentia carissime filie Agnetis  Auguste imperatricis, et sex fratrum nostrorum cardinalium, Kalendis Maii, pontificatus nostri anno primo.



XII. Gregorii epistola ad Ottonem Constantiensem episcopum. 
[MANSI, Concil. XX, 626.]

Gregorius seruus seruorum Dei. Ottoni Constantiensi episcopo salutem et apostolicam benedictionem.

Perlatum est ad nos de fraternitate tua quod satis inuitus et mestus audiui, quodque si uel de extremo Christiane plebis membro ad audientiam nostram deferretur, seueriore districtioris discipline  censura esset procul dubio castigandum. Cum enim apostolica auctoritate et ueridicis sanctorum Patrum sententiis incitati, ad eliminandam Simoniacam heresim et precipiendam clericorum castitatem, pro nostri officii debito exarsimus; Moguntino uenerabili archiepiscopo confratri nostro, cui plures et late dispersi suffraganei sunt, hoc obedientie munus iniunximus ut tam per se quam per coadiutores suos hoc Romane Ecclesie decretum uniuerso clero studiosius inculcaret, et inuiolabiliter tenendum proponeret; tibi quoque, cui plurimus Constantiensis episcopii clerus et populus amplissime dilatatus, ob eamdem causam speciales litteras cudere, bulla nostra impressas, collibuit, quarum fultus auctoritate tutius animosiusque preceptis nostris obtemperares,  et de sanctuario Domini Simoniacam heresim et fedam libidinose contagionis pollutionem expelleres. Apostolica namque B. Pauli prepollet auctoritas, qua fornicatores et adulteros cum ceteteris sceleratis connumerans, diffinitam sue iussionis sententiam subiicit, cum eiusmodi nec cibum capere. Preterea uniuersus Ecclesie catholice cetus, aut uirgines sunt, aut continentes, aut coniuges; quicunque ergo extra hos tres ordines reperitur, inter filios Ecclesie, siue intra Christiane religionis limites non numeratur: unde, et nos, si uel extremum laicum pellicatui adherentem liquido cognouerimus, hunc uelut precisum membrum a corpore Dominico, a sacramentis altaris, donec peniteat, arcemus: quomodo ergo sanctorum sacramenrorum  distributor uel minister esse debet, qui nulla ratione potest esse uel particeps? Sed illa beati pape Leonis nos impulit auctoritas, qui subdiaconis ineundi coniugii licentiam prorsus abstulit. Quod decretum S. Leonis posteriores sancte Romane Ecclesie pontifices, maxime doctor eximius Gregorius, ita pro lege sanxerunt, ut deinceps his ordinibus ecclesiasticis, sacerdotibus, leuitis et subdiaconis uincula coniugalia omnino sint prohibita. Cum autem hec omnia tibi obseruanda, pastorali prouidentia transmitteremus; tu, non sursum cor, sed deorsum in terra ponens, predictis ordinibus frena libidinis  laxasti; ut qui mulierculis se iunxerunt, in flagitio persisterent, et  qui necdum duxerunt tua interdicta non timerent. O impudentiam! o audaciam singularem! uidelicet episcopum sedis apostolice decreta contemnere, precepta sanctorum Patrum conuellere, imo uero preceptis contraria ac fidei Christiane repugnantia de sacratiore loco, et de cathedra pontificali subiectis ingerere. Quapropter tibi apostolica auctoritate precipimus, ut ad proximam synodum nostram  proxime  hebdomada te presentem exhibeas; tam de hac inobedientia et sedis apostolice contemptu, quam de omnibus que tibi obiiciuntur canonice responsurus.



XIII. Epistola Gregorii uII ad clericos et laicos Constantiensis episcopatus.---Ottonem episcopum ad synodum uocatum nuntiat. 
[MANSI, Concil. XX, 627.]


GREGORIUS episcopus, seruus seruorum Dei, clericis et laicis maioribus et minoribus, in Constantiensi episcopatu consistentibus, Christianam legem diligentibus, salutem et apostolicam benedictionem.

Misimus fratri nostro, episcopo uestro, Ottoni litteras exhortatorias, per quas pro nostri necessitate officii apostolica auctoritate iniunximus illi ut Simoniacam heresim de Ecclesia penitus sua excluderet, et castitatem clericorum studiose predicandam susciperet, et firmiter tenendam episcopali uigilantia inculcaret. Nam sic eam nobis euangelice et apostolice littere, authenticarum synodorum  decreta, et eximiorum doctorum precepta insinuant, ut eam dissimulare et negligere sine magno anime nostre et populi Christiani detrimento non possimus. Sed episcopus uester, ut nobis relatum est, que paterne suaseramus, perficere non curauit: et ut non solum inobedientie, uerum etiam rebellionis offensam contraheret, quemadmodum accepimus, palam clericis suis iussioni nostre, imo beati Petri, omnino contraria permisit; ita ut qui mulierculas habuerant, retinerent et qui non habebant, illicita temeritate subintroducerent. Quod, ut audiuimus, moleste forentes, secundam ei scripsimus epistolam, indignationis ei nostre motus ostendentes, et idem preceptum iterato acrius inculcantes: tum etiam ipsum ad synodum Romanam, que prima proxime  Quadragesime hebdomada futura est, aduocauimus ut pro se rationem reddat, et inobedientie causas, si rationabiles habuerit, in audientiam totius conuentus exponat. Hoc ideo, fratres karissimi, uobis innotescimus ut anime uestre saluti consulamus. Si enim beato Petro et sancte sedi apostolice fronte aperta repugnans et contumax esse uoluerit, liquido manifestum est quod qui matrem uel patrem inhonorat, nullam a fidelibus patris et matris iure obedientiam exigere aut querere debeat. Indignum est enim ut qui magistro detrectat subesse, magister auditoribus postulet preesse. Quapropter omnibus, sicut prediximus, maioribus atque minoribus Deo et beato Petro adherentibus, apostolica  auctoritate precipimus, si in obduratione sua persistere uoluerit, nullam ei obedientie reuerentiam exhibeatis, neque id anime uestre perniciem esse putetis. Nam si, ut toties iam prediximus, preceptis apostolicis uoluerit esse contrarius, ab omni illius subiectionis iugo beati Petri auctoritate absoluimus ita uniuersos, ut cum sacramenti obligatione quilibet ei fuerit obstrictus, quandiu Deo omnipotenti et sedi apostolice rebellis exstiterit, nulla ei fidelitatis exhibitione fiat obnoxius. Non enim cuilibet persone contra Creatorem suum, qui cunctis preponendus est, aliquis debet obedire; sed debemus contra Deum superbienti resistere, ut saltem hac necessitate coactus ad uiam iustitie addiscat redire. Quanti enim periculi, quanteque a Christiana  lege sit alienationis obedientiam, maxime apostolice sedi, non exhibere ex dictis beati Samuelis prophete potestis cognoscere, que sanctissimus papa Gregorius in ultimo libro Moralium procurauit exponere. Ut ea autem sint uobis in promptu, scripta transmisimus; quatenus indubitanter sciatis, nos uobis nouam non dicere, sed antiquam sanctorum Patrum doctrinam propalare. Hinc Samuel ait: Melior est obedientia quam uictima, et auscultare magis quam offerre adipem arietum ; quoniam quasi peccatum ariolandi est repugnare, et quasi scelus idololatrie nolle acquiescere; obedientia quippe uictimis iure preponitur, quia per uictimas aliena caro, per obedientiam uero propria uoluntas mactatur. Tanto igitur quisque Deum citius  placat, quanto ante eius oculos, repressa arbitrii sui superbia, gladio precepti se immolat. Quo contra ariolandi peccatum inobedientia dicitur, ut quanta sit uirtus obedientie demonstretur. Ex aduerso igitur melius ostenditur, quid de eius laude sentiatur; si enim ariolandi peccatum est repugnare, et quasi scelus idololatrie nolle acquiescere, sola obedientia est, que fidei meritum possidet; sine qua quisque conuincitur infidelis, etsi fidelis esse uideatur.



XIu. Epistola Gregorii uII ad Germanos. 
[MANSI, Concil. XX, 625.]

GREGORIUS episcopus, seruus seruorum Dei, omnibus  clericis et laicis in regno Teutonicorum constitutis salutem et apostolicam benedictionem.

Audiuimus quod quidam episcoporum apud uos commorantium, aut sacerdotes, et diaconi, et subdiaconi mulieribus commisceantur aut consentiant aut negligant. His precipimus uos nullo modo obedire, uel illorum preceptis consentire, sicut ipsi apostolice sedis preceptis non obediunt neque auctoritati sanctorum Patrum consentiunt. Testante diuina Scriptura facientes et consentientes par pena complectitur . Sciunt namque archiepiscopi et episcopi terre uestre, quod omnibus fidelibus notum esse debet, quoniam in sacris canonibus prohibitum est ut hi qui per Simoniacam heresim, hoc est interuentu pretii, ad aliquem sactorum  ordinum gradum uel officium promoti sunt, nullum in sancta Ecclesia ulterius ministrandi locum habeant, nec illi qui in crimine fornicationis iacent missas celebrare, aut secundum inferiorem ordinem ministrare altari debeant. Et infra: Quapropter ad omnes de quorum fide et deuotione confidimus nunc conuertimur, rogantes uos et apostolica auctoritate commonentes ut quidquid episcopi dehinc loquantur aut taceant, uos officium eorum quos aut Simoniace promotos et ordinatos, aut in crimine fornicationis iacentes cognoueritis, nullatenus recipiatis.



Xu. Ad canonicos ecclesie Baluacensis. 
[MANSI, Concil. XX, 624.]


GREGORIUS episcopus, seruus seruorum Dei, omnibus sancte Dei Beluacensis Ecclesie filiis benedictionem apostolice sedis.

Quoniam audiuimus uos perfecte redintegratos cum dilectissimo filio et cepiscopo nostro patre uestro Widone, gaudemus et ne quid scissure ulterius fiat petimus et interdicimus. Sciatis etiam quoniam quidquid cum Lanzelino gestum est, nostra uoluntate gestum est , multum renitente et reclamante domino filio et cepiscopo Widone, etiam aliquid grauius et acerbius in nos obloqui presumente. Sed Ecclesie uestre nobis commisse commodo prospicientes, et excommunicationem a se factam rumpentes, que inconsultius  acta fuerat, eumdem cepiscopum nostrum absoluimus, et militi pro quo uobis et Ecclesie uestre et patri uestro minus fidelis erat redonauimus. Unde obnixe petimus et precipimus ne super hoc minus beneuoli cepiscopo nostro Patri uestro fueritis. ueritatem enim loquor uobis, quoniam nec uoluit nec consensit. ualete, filii mei.



XuI. Gregorii pape uII declaratio canonizationis Heriberti Coloniensis Ecclesie archiepiscopi. 
[LACOMBLET, Urkundenburh für die Geschichte des Niederrheins, tom. I, p. 145.]

GREGORIUS episcopus, seruus seruorum Dei, uniuersis sancte catholice atque apostolice Ecclesie  filiis uel maxime tamen in eis Alpinis gentibus, salutem carissimam cum benedictione apostolica.

Quidquid diuinis testimoniis roboratur humanis non indiget ut roboretur. Heribertus Coloniensis archiepiscopus sanctissime uite meritis inter sanctorum agmina in celesti numerari aula promeruit. Quod asseruerant, et dum uixit in hoc seculo, facte per eum uirtutes et posteaquam illuc translatus et signa subsecuta. uitam eius stylo traditam uidimus in qua magnam eius sanctitatem didicimus; annuente igitur Domino, auctoritate apostolica nobis diuinitus tradita, iubemus illum amodo inter sanctos connumerari, et in confessorum catalogo scribi, atque ab omnibus ut sanctissimum in suo natalitio celebrari. Condignum enim uidetur ut quem Deus Pater  honorauit in celis, a nobis eiusdem seruis honoretur etiam in terris.



XuII. Gregorius uII »monasterii S. Marie uirginis, constructi in loco qui dicitur Banza,« possessiones et priuilegia confirmat. 
[In tabulario Ecclesie Romane, ex Schedis Pertzii, teste IAFFÉ, Regesta pontif. Rom., pag. 417. Inc. Superne miserationis.




XuIII. Bulla Gregorii uII pro monasterio Patauiensi. 
[Monumenta Boica, tom. Iu, pag. 290.]

GREGORIUS episcopus, seruus seruorum Dei, dilecto fratri in Christo Alamno Patauiensi episcopo,  et per eum ecclesie quam in territorio eiusdem ciuitatis in portu Oeni fluminis construxit, et in honore Sancte Trinitatis, et passionis Domini nostri Iesu Christi, et sanctorum Andree apostoli, Pantaleonis martyris et sancti Nicolai confessoris, consecrauit in perpetuum.

Conuenit apostolico moderamini religiosis desideriis et petitionibus ea benignitate et pietatis studio condescendere effectumque prebere, ut, dum spiritualis auctoritas officii sui debitum peragit, dum fidelium statuta roborando uenerabilibus locis presidium defensionis impendit, hic affectus superne retributionis lucretur incrementum, quod in prestando beneficio non minor fuit caritas quam pietas. Hoc enim et bonorum studiis spe proficiendi  augmentum tribuit et opus proprium fructu perfectionis Deo acceptabile reddit. Itaque, dilecte frater, carissima sancti Petri filia imperatrice Agnete semper augusta indicante nobis, te in suburbio ciuitatis tue iuxta portum predicti fluminis Oeni ad communem et regularem uitam ecclesiam construxisse, et ut eam, iuxta propositum tue deuotionis, constitutionis apostolice priuilegiis confirmaremus, tum ipsa pro te sancto Desiderio postulante, tanto promptius utriusque uoluntati annuendum esse iudicauimus quanto et tua uota iusta esse certius intelligimus, et illius desideria diuino accensa Spiritu ubique prosperari cupimus. Concedentes igitur tibi et prefate ecclesie huius nostri apostolici decreti [auctoritate], qui uel nunc  in eadem ecclesia sunt ordinati, uel aliquo postea in tempore fuerint ordinandi, sub communi semper uita et claustrali conuersatione consistant. Ad quorum communem usum confirmamus, et incommutabiliter tenenda determinamus, determinate quidem, et ea que prenominata imperatrix Augusta remedio anime sue donauit, uidelicet nonam partam omnium, que ad Persenburg ad manus suas culta redduntur et ea que tu ipse per manum aduocati tui Remberti illuc tradidisti, scilicet antesignatum portum predicti fluminis Oeni, cum omni utilitate sua gratis quidem transponendis, qui causa orationis uadunt. Insuper duas curtes Senftling, et  Neunhouen cum omnibus pertinentiis, et unam hofsacham, quam Egeno ad usum episcopi dedit, et unum mansum et dimidium ad Stainfelde, et tres hofsachas in loco qui dicitur Alburch, et decimationem eius uille cum uno manso, et unam curtem Enzenwis cum Genezeo et omni utilitate, et tres hofsachas de Euchendorf cum omni utilitate. Ad Richestorf unum mansum, et unum molendinum, ecclesiam unam que dicitur Aitenbach cum omni utilitate que ad ipsam pertinebat, et unam decimationem in parochia Huttarn, et unam hofsacham ad Ousta cum ceteris bonis illuc pertinentibus, et ad Alnkouen unum mansum cum decimatione eiusdem ecclesie, ad Rustam decimationem, ad Leuben unam uineam, ad Mautarn unum mansum,  ad Wachawe duas uineas, ad Schenenbohel duas, ad Aschach duas et tres sagenas, unam Patauie, et aliam Sebach, tertiam Mathsee, pro uestitu autem XXIu, lib. X de nauibus, uI de Golderbert, Iu de Euirding, III de censu Mathsee, I de Aufhouen, et molendinum in eodem loco. Unam hofsacham ad Richerstorf, I Peringen, Aunchirchen et Altheim cum omnibus pertinentiis suis; I Gerichwis, I Heiming, unam decimationem Ruebrechtshouen, duas uineas Liumating, unam ecclesiam cum decimatione Grieschirchen, et I hofsacham, Kaltenpach, decimationem in rure Beugen, item decimationem Gumtis. Hec, inquam, omnia, et quecunque etiam innominata bona eidem ecclesie uel nunc iuste collata sunt, uel in posterum Deo disponente conferenda  eo tenore, et auctoritate ad communem usum fratrum ibidem Deo famulantium decernimus et corroboramus ut communem et regularem uitam ducentes, nichil de bonis ecclesie proprie et singulariter sibi uindicent. Si quis uero imperatorum, regum, sacerdotum, clericorum, iudicum, ac religiosarum personarum hanc constitutionis nostre paginam agnoscens, contra eam uenire tentauerit, potestatis honorisque dignitate careat reumque se diuino iudicio existere de perpetrata iniquitate cognoscat et nisi ea que ab illo sunt male ablata restituerit uel digna penitentia illicite acta defleuerit, a sacratissimo corpore ac sanguine Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis  autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen.

Datum Rome per manus Petri presbyteri cardinalis ac bibliothecarii, IX Kalend. Aprilis, anno II pontificatus domni Gregorii septimi, indictione XIII.



XIX. Gregorii uII epistola ad Liprandum sacerdotem  . 
[MURATORI, Rer. Ital. Script. u, 477.]

GREGORIUS episcopus, seruus seruorum Dei, LIPRANDO  sacerdoti salutem et apostolicam benedictionem.

Si sanctorum memoriam ueneramur, de quorum legimus morte et abscisione membrorum, si patientiam laudamus eorum, quos a Christi fide gladius nec ulla pena diuisit, tu quoque, absciso naso et auribus pro Christi nomine, laudabilior es, qui ad eam gratiam pertingere meruisti que ab omnibus desideranda est, qua a sanctis, si perseueraueris in finem, non discrepas. Integritas quidem corporis tui diminuta est, sed interior homo, qui renouatur de die in diem, magnum sanctitatis suscepit incrementum: forma uisibilis turpior, sed imago Dei, que est forma iustitie, facta est in diminutione iucundior, in turpitudine pulchrior. Unde in Canticis canticorum gloriatur  Ecclesia dicens: »Nigra sum, filie Hierusalem.« Quod si interior species nichil passa est detrimenti, iis abscisionibus non est abscisum a te sacerdotale officium, quod proprium est sanctitatis, et non tantum consideratur in integritate membrorum quam in integritate uirtutum. Unde imperator Constantinus Hierosolymitani episcopi cuiusdam oculum pro nomine Christi erutum sepe osculabatur, et exemplo Patrum atque documento maiorum didicimus non auferri sacrum officium martyribus pro huiusmodi cesura membrorum. Proinde martyr Christi, confortare in Domino, magis credas in te nunc esse presbyteratus officium, quod prius olei unctione, nunc uero tibi est sanguinis tinctione commissum; et quanto minus habes quod possit auferri,  tanto minus timeas predicare que recta sunt, seminare que centuplicata reddentur. Scimus quidem te ab inimicis sancte Ecclesie semper inimicari atque affligi: sed tu ne eos timeas, neque perterrearis, quia nos tam te quam tua omnia sub nostra et sub apostolice sedis tutela cum magna caritate tenemus, et si in aliquibus tibi necessarium fuerit, apostolicam sedem appellare concedimus, et si ad nos et ad sedem nostram ueneris, cum gaudio et magno honore suscipere parati sumus.



XX. Priuilegium Gregorii pape uII, quo confirmat monasterio Cluniacensi omnia loca et monasteria iam acquisita, que et hic nominatim exprimit; item confirmat ius eligendi proprium abbatem, et aduocandi quem maluerit antistitem pro consecratione ipsius, sicut et pro omnibus aliis consecrationibus et ordinationibus, etc. 
[Bullarium Cluniacense, 18.]


GREGORIUS episcopus, seruus seruorum Dei, dilecto in Christo filio HUGONI abbati monasterii sanctorum apostolorum Petri et Pauli, constructi in loco qui dicitur Cluniacus suisque successoribus ibidem regulariter promouendis in perpetuum.

Superne miserationis respectu ad hoc uniuersalis Ecclesie curam suscepimus et apostolici moderaminis  sollicitudinem gerimus, ut iustis precantium uotis attenta benignitate faueamus, et libramine equitatis omnibus in necessitate positis, quantum Deo donante possumus, subuenire debeamus, precipue tamen de uenerabilium locorum stabilitate pro debito honore summe et apostolice sedis, cui speciali iure adherent, quantum ex diuino adiutorio possibilitas datur, nobis pensandum et laborandum esse perpendimus. Proinde iuxta petitionem tuam prefato monasterio cui tu preesse dignosceris, cum capellis circumiacentibus, uidelicet Sancte Marie, Sancti Maioli et Sancti Odilonis, huiusmodi priuilegia presenti auctoritatis nostre decreto indulgemus, concedimus atque firmamus, statuentes nullum regum uel imperatorum, antistitum, nullum quemcunque  dignitate preditum, uel quemquam alium audere de his que eidem uenerabili loco a quibuslibet hominibus de proprio iure iam donata sunt uel in futurum, Domino miserante, collata fuerint, sub cuiuslibet cause occasionisue specie minuere uel auferre, siue suis usibus applicare, uel aliis, quasi propriis de causis, pro sue auaritie excusatione concedere. Sed cuncta que ibi oblata sunt uel offerri contigerit, tam a te quam ab eis qui in tuo officio locoque successerint, perenni tempore illibata et sine inquietudine aliqua uolumus possideri; eorum quidem usibus pro quorum sustentatione gubernationeque concessa sunt modis omnibus profutura. Nominatim etiam confirmantes eidem monasterio Cluniacensi in comitatu Matisconensi cellam in  honore sancti Martini, et ecclesiam iuxta positam in honore sancti Ioannis cum omnibus suis appendiciis Cauinias uillam cum ecclesia, et uillam Solestriacum cum ecclesia, et Sactiolam cum ecclesia, Galliniacum cum ecclesia, Rufiacum cum ecclesia, Masiliam Bargiserenam uillam cum ecclesia, Clarmanum cum ecclesia, Curtirias uillam, Paronam cum ecclesia, Arpogiacum cum ecclesia, Darboniacum cum ecclesia, Betorniacum cum ecclesia, et ecclesiam Sancte Columbe, uerreriam et Berguliensem uillas, ecclesiam Sancti Laurentii, Castrum Lordonum Blanuscum, Costam cum ecclesia, Laisiacum cum ecclesia, monasterium Charum Locum cum omnibus ad se pertinentibus, cellam Regniacum cum omnibus sibi pertinentibus, ecclesiam Sancti uictoris  cum omnibus sibi pertinentibus, cellam quoque Sancti uictoris in monte Algido cum omni sua pertinentia, ecclesias etiam et terras que iuxta illam sunt pro quibus data est quondam ecclesia Sancti Gengulfi, Equirandam curtem cum ecclesia Sancti Andree, et cum aliis ecclesiis et appendiciis suis, nouam uillam in Petrogoico castro cum ecclesia, omnes quoque ecclesias et terras, seu quidquid prefatus locus habet in iam dicto comitatu.

In comitatu uero Cabilonensi cellam de Bellomonte  cum ecclesia Sancte Marie et omnibus ibi pertinentibus, ecclesiam de Campiloco cum suis appendiciis, curtem uocabulo Iuliacum cum ecclesiis et terris eidem loco quondam ab episcopo Manasse collatis. Ecclesiam Sancti Gengulfi cum suis pertinentiis, cellam sanctorum martyrum Cosme et Damiani, et monasterium Sancti Marcelli cum omnibus suis pertinentiis; omnes etiam ecclesias et terras et quodcunque supradictus locus comprobatur habere in iam dicto comitatu.

In episcopatu Augustodunensi monasterium in Aurea ualle, quod uocatur Paredum cum omnibus suis pertinentiis; monasterium etiam Marciniacum cum omnibus suis, cellam de Oiadellis cum suis appendiciis, illas etiam terras et ecclesias quas  Theodardus clericus contulit iam dicto Cluniacensi monasterio. Confirmamus etiam et corroboramus illam conuenientiam nostra apostolica auctoritate quam fecit dominus Walterius Augustodunensis Ecclesie episcopus de monasterio Magatro ad suam ecclesiam pertinente cum omnibus ad ipsum pertinentiis. Burbonum monasterium cum suis pertinentiis, ecclesiam in uilla que dicitur Melai et ecclesiam in uilla que dicitur Simullai et ecclesiam Sancti Christophori iuxta Castrum Caninum; et abbatiam uizeliacensem, omnes etiam ecclesias et terras, et quodcunque supradictus locus Cluniacus uidetur habere in eodem episcopatu. In territorio uero Diuionensi curtem Giuracum cum omnibus sibi pertinentibus. In pago Autissiodorensi, monasterium  quod dicitur Sancte Marie ad Charitatem cum suis pertinentiis, Bonaiacum et monasterium Sancte Dei genitricis in Donziaco castro cum omnibus que in ipso episcopatu habere uidetur Cluniacus. In comitatu Aruernensi, Siluiniacum monasterium, ubi sancti Maiolus et Odilo requiescunt, cum ibidem pertinentibus, cellam que uocatur Firmitas, cellam que uocatur Scuriolas, ecclesiam Sancti Sulpitii in uilla que dicitur Langiacus, cellulam que uocatur ad Boscum. Curtem quem uocant in Fridomonte, monasterium quod dicitur Riuis cum curte Lipsiaco et cum suis appendiciis, ecclesiam que uocatur ad montes, monasterium Celsinianense cum cellis, ecclesiis, uillis,  terris et cum monasterio ubi requiescit sanctus Florus quod tradidit supradicto loco Eustorgius clericus cum omnibus sibi pertinentibus, mansiones in Briuatensi uico, monasterium quod dicitur uolta cum suis pertinentiis, Rocam fortem, cellam Reiliacum cum curte et omnibus ad eam pertinentibus, cellam Sancte Marie que uocatur ad Pontem, omnes quoque ecclesias et terras, et quodcunque uidetur Cluniacus possidere in iam dicto comitatu. In episcopatu Niuernensi monasterium Sancti Saluatoris quod est intra muros, monasterium Sancti Stephani quod est in suburbio eiusdem ciuitatis, cellam Sancti Reueriani cum suis pertinentiis, ecclesiam que dicitur Lupertiacus que Fremundus dedit cum suis pertinentiis, locum qui dicitur  Baiard; et obedientia que dicitur uilla. In comitatu Pictauiensi uillam que dicitur Molgon. In episcopatu Sanctonico monasterium de insula que dicitur Aias, monasterium Sancti Georgii iuxta castrum Didonium, monasterium Sancte Marie iuxta castrum Berbeziacum, abbatiam sancti Ioannis que uocatur Ingeriacus, abbatiam Malliacensem.

In abbatia autem Sancti Cypriani que est Pictauis, concedimus tibi quod antecessores tui ibi habuerunt. In episcopatu Lemouicensi monasterium Sancti Martialis. In episcopatu Engolismensi monasterium Sancti Mauritii quod est iuxta castrum montis Berolti. In episcopatu Parisiensi monasterium de Longoponte. In episcopatu Trecassino monasterium Sancte Margarite cum his que ad  illud pertinent. In episcopatu Suessionensi Conciacum uillam quam dedit Theotbaldus comes et uxor eius Cluniacensi cenobio. In episcopatu Petragorico ecclesiam Sancte Marie que dicitur Anessa. In episcopatu Cadurcensi abbatiam Sancti Petri de Moysiaco cum omnibus suis appendiciis; et monasterium quod dicitur Fiacus, et monasterium Caronnacum. Tolose monasterium Sancte Marie de Aurate, et in eodem episcopatu monasterium quod dicitur Laiad; et castrum quod dicitur Lordag, et terras quas Rogerius comes dedit Cluniaco in ualle Iauartensi. In pago Agisinensi monasterium quod dicitur Lairacum; et alterum quod dicitur Muiracum, et alterum quod dicitur Sancta Geneuera, et monasterium quod dicitur Meediziacum. In pago  Lecturicensi monasterium Sancti Genu. In territorio Ausciensi monasterium Sancti Orientii et ecclesiam que uocatur ad altum montem et monasterium quod dicitur Monasterium. Et monasterium Sancti Ioannis quod dicitur ad Sanctum Montem cum suis pertinentiis. In territorio Bigorritano monasterium Sancti Licerii. In territorio Laccurrensi, in uilla que uocatur Fureas ecclesiam Sancte Fidis. Ecclesias etiam uillas et terras quascunque Cluniacus in uasconia possidere comprobatur. In episcopatu Hispalensi monasterium Sancti Isidori martyris cum suis appendiciis. In episcopatu uiuariensi Misoscum, cellam de monte Rompono, cellam ad Fontes, cellam Rionis. In episcopatu Uticenci monasterium Sancti Saturnini cum castro  Columcellas et curte Tueleta, et omnibus ad se pertinentibus ex utraque parte Rhodani fluminis. In episcopatu Nemausensi monasterium Sancti-Aegidii. In Tricassinensi ciuitate monasterium sancti Amandi. In episcopatu Arausico cellam que dicitur Podiolenus, monasterium Sancti Pentaleonis. In Agapicensi episcopatu cellam Sancti Andree concessam Cluniaco a Ricaudo clerico; Ganagobiense monasterium; curtem ualentiolam. In ualentinens. episcopatu, uillam que dicitur Ales et Montesium, monasterium Sancti Marcelli quod dicitur Salicetum. In episcopatu uiennensi monasterium Taherniacum; cellam que dicitur Causella, uillam Bracost, uillam que dicitur Insula, cellam in  castro Candiaco. In episcopatu Lugdunensi monasterium quod dicitur de Amberta; cellam Talusiacum, cellam Poliacum, cellam Artedunum, cellam Sauiniacum, curtem Ambariacum, ecclesiam Sancti Andioli, ecclesiam que uocatur Ad oratorium, curtem de Romanis, cellam Cauariacum, ecclesiam in castro Gosan. Omnes quoque uillas et terras quas Wichardus moriens Cluniaco contulit. In Gratianopolitano episcopatu cellam que uocatur Borget, monasterium quod uocatur Domena. In episcopatu uesontiensi cellam que uocatur Portus. In episcopatu Tullensi cellam que uocatur Ramengas. In Lausannensi episcopatu monasterium quod dicitur Paterniacas, et que in Alsatia dederunt imperatores eidem loco; cellam que dicitur mons Richeri et monasterium  quod dicitur Romanum. In episcopatu Geneuensi monasterium Sancti uictoris martyris. In Argentino episcopatu monasterium Salsense. In Constantiensi episcopatu cellam que dicitur Romisino. In episcopatu Papiensi monasterium Sancti Maioli. In episcopatu Lausensi monasterium S. Marci. In Urbe Placentina ecclesiam Sancti Gregorii. Iuxta urbem Cremonam monasterium in honore Sancti Gabrielis et sanctorum Barnabe et Luce. Preter ea, sicut supra diximus, quecunque nunc habet aut in posterum, Domino annuente, habere contigerit in quibuslibet rebus mobilibus uel immobilibus.

Item constituimus ut obeunte abbate non alius ibi quacunque obreptionis astutia ordinetur nisi quem fratres eiusdem cenobii cum communi consensu  secundum timorem Dei elegerint. Et ad consecrandum illum ipsi fratres aduocent episcopum quemcunque uoluerint. Nec quouis modo quisquam episcopus uel archiepiscopus locum ipsum seu capellas supradictas, uidelicet Sancte Marie, S. Maioli et S. Odilonis, uel presbyteros ab abbate ibi constitutos. Et monachos ipsius monasterii excommunicare, uel iudicare audeat, sed semper sub tutela et immunitate Romana, soliusque Romani pontificis iudicio consistentes, omnipotenti Domino quieti securique deseruiant. A quocunque episcopo uoluerint etiam in opus consecrationum in ipso loco agendarum, chrisma, oleum sanctum, oleum infirmorum accipere; necnon et consecrationis altarium et capellarum, seu ordinationes monachorum. Concedimus tibi et ipsi  uenerabili loco, et confirmamus apostolica auctoritate quandocunque uel quandiu uobis placuerit percussuram proprii numismatis uel monete quemadmodum priuilegiis uenerabilium predecessorum nostrorum comperimus uobis concessum et confirmatum esse, concedimus et confirmamus. Hec igitur omnia que eius precepti decretique nostri pagina continet, tam tibi quam cunctis qui in eo quo es ordine locoque successerint, et eis quorum interesse poteris in perpetuum seruanda decernimus. Si quis uero regum, sacerdotum, clericorum, iudicum, ac secularium personarum hanc constitutionis nostre paginam agnoscens, uenire contra eam tentauerit, potestatis honorisque sui dignitate careat, reumque  se diuino iudicio existere de perpetrata iniquitate cognoscat, et nisi ea que ab illo sunt male oblata restituerit et digna penitentia illicite acta defleuerit, a sacratissimo corpore et sanguine Domini Redemptoris nostri Iesu Christi alienus fiat atque in eterno examine districte ultioni subiaceat. Cunctis autem eidem loco iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia pacis inueniant.

Datum Lateranis, quinto Idus Decembris, per manus Petri sacre Romane Ecclesie presbyteri cardinalis ac bibliothecarii, anno quarto pontificacatus domni Gregorii pape septimi, indictione XIu. Bene ualete.



XXI. Priuilegium Gregorii pape uII, per quod monasterium nouum in suburbio Pictauicensi constructum a Willelmo comite Pictauorum, ad eius preces, committit regendum perpetuo sancto Hugoni eiusque successoribus abbatibus Cluniacensibus. 
[Bullarium Cluniacense, 20.]


GREGORIUS episcopus, seruus seruorum Dei, dilecto in Christo filio HUGONI abbati monasterii beatorum apostolorum Petri et Pauli constructi in loco qui dicitur Cluniacus.

Superne miserationis respectu ad hoc uniuersalis Ecclesie curam suscepimus, et apostolici moderaminis sollicitudinem gerimus, ut iustis precantium uotis attenta benignitate faueamus, et libramine equitatis omnibus in necessitate positis quantum, Deo  donante, possumus subuenire debeamus; precipue tamen de uenerabilium locorum stabilitate pro debito honore summe et apostolice sedis cui speciali iure adherent, quantum ex diuino adiutorio possibilitas datur, nobis pensandum et laborandum esse perpendimus. Proinde iuxta petitionem tuam et filii nostri Willelmi comitis Pictauorum, monasterio quod ipse comes in suburbio eiusdem ciuitatis, in honore beatorum apostolorum Ioannis euangeliste, Simonis et Iude construxit. Nosque ut tibi ac tuis successoribus secundum Dominum perpetuo regendum committeremus exorauit. Huiusmodi priuilegium presenti auctoritatis nostre decreto indulgemus, concedimus atque firmamus. Statuentes nullum regum et imperatorum, antistitum uel comitum, nullum  quacunque dignitate preditum uel quemquam alium audere de his que a prefato comite, uel a quibuslibet hominibus eidem uenerabili loco de proprio iure iam donata sunt, uel in futurum Domino donante collata fuerunt sub cuiuslibet causa occasionisue specie minuere uel auferre, et siue suis usibus applicare, uel aliis quasi piis de causis pro sue auaritie excusatione concedere. Sed cuncta que ibi oblata sunt, uel offerri contigerit, tam a te quam ab iis qui in tuo officio locoque successerint perenni tempore illibata et sine inquietudine aliqua uolumus possideri. Eorum quidem usibus, pro quorum sustentatione, gubernationeque concessa sunt, modis omnibus profutura.

Item, constituimus ut, obeunte abbate, non alius ibi  quacunque obreptionis astutia ordinetur, nisi quem tu tuique successores secundum timorem Dei elegeritis, et hoc quoque presenti capitulo subiungimus, ut ipsum monasterium et abbates eius uel monachi ab omni secularis seruitutis sint infestatione securi, omnique grauamine mundane oppressionis remoti, in sancte religionis obseruatione seduli atque quieti. Nulli alii nisi abbati Cluniacensi aliqua teneantur occasione subiecti. Consecrationis autem abbatum et ecclesiarum et ordinationis monachorum, siue clericorum, sepe fato cenobio pertinentium, ab episcopo in cuius diecesi sunt accipiant, ita tamen, si episcopus canonice ordinatus fuerit, et ordinationem gratis fecerit. Sin autem aliquid horum obstiterit, habeant licentiam auctoritatis sedis apostolice ad  qualemcunque catholicum episcopum qui eis placuerit, causa consecrationis et ordinationis, tam locorum quam personarum, licenter pergere. Hec igitur omnia que huius precepti decretique nostri pagina continet, tam tibi quam cunctis qui in eo quo es ordine locoque successerint uel iis quorum interesse potuerit, in perpetuum seruanda decernimus. Si quis uero regum, sacerdotum, clericorum, iudicum ac secularium personarum hanc constitutionis nostre paginam agnoscens, contra eam uenire tentauerit, potestatis honorisque sui dignitate careat, reusque se diuino iudicio existere de perpetrata iniquitate cognoscat; et nisi ea que ab illo sunt male ablata restituerit, et digna penitentia illicite acta defleuerit, a sacratissimo corpore ac sanguine Dei Domini  redemptoris nostri Iesu Christi alienus fiat, atque in eterno examine districte ultioni subiaceat. Cunctis autem eidem loco iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicium premia eterne pacis inueniant.

Datum Lateranis, quinto Idus Decembris, per manus Petri sancte Romane Ecclesie presbyteri cardinalis ac bibliothecarii, anno quarto pontificatus domni Gregorii septimi, indictione decima quarta.

Bene ualete.



XXII. Priuilegium Gregorii pape uII per quod monasterium Gigniacense committit regendum sancto Hugoni, et eius successoribus abbatibus Cluniacensibus in perpetum. 
[Bullarium Cluniacense, 21.]


GREGORIUS episcopus, seruus seruorum Dei, carissimo filio HUGONI Cluniacensi abbati.

Iusta sancteque religioni profutura poscentibus aurem nos oportet beneuolam commodare, quatenus et petentes remedia sperata reperiant, et ecclesiis monasteriisque destitutis debita non desit sollicitudo compassioque pastoris. Proinde Gigniacensis monasterii , monachi nostre miserationis sperantes auxilium, idem monasterium et religionis, que olim excellentissima ibi habebatur, nunc propter abbatum prepositorumque remissiorem  sollicitudinem, penitus amisisse uigorem, et temporalibus etiam omnino destitutum esse subsidiis, lacrymabiliter conquesti sunt. Quibus miseriis propellendis ipsi quoque monachi que medicina possit adhiberi suggerentes multis supplicationibus nobis institerunt, ut tue uigilantie prefatum monasterium debeamus commendare, quo per prouidentie tue studium que aliorum somnolentia deperiit religio reuiuiscat, et corporalibus item, Domino auxiliante, suffragiis renouetur et crescat. Igitur, tibi Hugoni carissimo sancte Romane Ecclesie filio, reuerendissimo uidelicet Cluniacensis cenobii abbati, predictum Gigniense monasterium committentes, huius nostre preceptionis auctoritate precipimus, annuimus atque concedimus ut ab hac presenti  die, quandiu uixeris, illud, prout Domino miserante uolueris, ordinandi, regendi, corrigendi commutandique cum omnibus suis pertinentiis liberam potestatem habeas. Postquam autem tu desideratam longi laboris mercedem a Christo recepturus, Domino uocante, ab hoc mundo transieris, omnesque successores tuos talem in prefato Gigniensi monasterio potestatem habere uolumus et hanc auctoritate roboramus, scilicet ut nullus ibidem abbas eligatur aut ordinetur, nisi uel ipse Cluniacensis abbas adfuerit eumque approbauerit, uel per legatum suum secundum timorem Dei assensum prebuerit. Si quis autem regum, imperatorum, ducum, comitum, seu quelibet omnino magna uel parua persona, huius nostri precepti sanctionem uiolauerit  et infringere ausus fuerit, donec tibi aut tuis successoribus satisfecerit dignamque penitentiam egerit, eum a sacrosancto corpore Domini, uelut sacrilegum, remouemus, et apostolica auctoritate prohibemus.

Datum Lateranis, quinto Idus Decembris, per manus Petri, sancte Romane Ecclesie presbyteri, cardinalis ac bibliothecarii, anno quarto pontificatus domni Gregorii pape septimi, indict. decima quarta.

Bene ualete.



XXIII. Gregorius uII monasterii S. Petri Condomiensis possessiones confirmat. 
[Apud ACHERIUM, Spicilegii tom. II, 584.]

GREGORIUS episcopus, seruus seruorum Dei, dilecto  in Christo filio RAYMUNDO abbati monasterii Sancti Petri siti in loco qui dicitur Condomus, suisque successoribus in perpetuum.

Superne miserationis respectu ad hoc uniuersalis Ecclesie curam suscepimus, et apostolici moderaminis sollicitudinem gerimus, ut iustis precantium uotis attenta benignitate faueamus, et libramine equitatis omnibus in necessitate positis, quantum Deo donante possumus, subuenire debeamus. Proinde iuxta petitionem tuam prefato monasterio, cui tu preesse dignosceris huiusmodi priuilegia presenti auctoritatis nostre decreto indulgemus; concedimus atque confirmamus; statuentes nullum regum, uel imperatorum, antistitum, nullum quacunque dignitate preditum, uel quemcunque alium  audere de his que eidem uenerabili loco quibuslibet hominibus de proprio iure iam donata sunt, uel in futurum, Deo miserante, iuste collata fuerint, sub cuiuslibet cause occasionisue specie minuere uel auferre, siue suis usibus applicare, uel aliis piis de causis per sue auaritie excusationem concedere; sed cuncta que ibi iuste oblata sunt, uel offerri contigerit, tam a te quam ab eis, qui in tuo officio locoque successerint, perenni tempore illibata et sine inquietudine uolumus possideri, eorum quidem usibus pro quorum sustentatione et gubernatione concessa sunt, modis omnibus profutura.

Et quia Ugo episcopus idem monasterium ex bonis hereditatis sue ditatum Romane Ecclesie iuri contradidit, ad futuram defensionis sue cautelam  constitutum est ut singulis annis pensio quinque solidorum monete illius terre apostolice sedi reddatur. Nominatim igitur confirmamus eidem monasterio illas possessiones, quas predictus Ugo episcopus eiusdem monasterii fundator, in pago Leumanie ex iure patrimonii sui prefato loco contulit: uidelicet ecclesiam Sancti Petri et locum Condomus, quod interpretatur domus sublimis, cum omnibus suis appendiciis. Item constituimus ut, obeunte abbate, non alius ibi quacunque obreptionis astutia ordinetur, nisi quem fratres eiusdem loci communi consensu secundum timorem Dei elegerint. Hoc quoque presenti capitulo subiungimus, ut ipsum monasterium et abbates eius, uel monachi ab omni secularis seruitii sint infestatione securi, omnique  grauamine mundane oppressionis remoti, in sancte religionis obseruatione seduli atque quieti, et nulla aliqua habeantur occasione subiecti.

Hec igitur omnia, que huius precepti decretique nostri pagina continet, tam tibi quam cunctis qui in eorum loca successerint, in perpetuum seruanda decernimus. Si quis uero regum, sacerdotum, clericorum, iudicum ac secularium personarum hanc constitutionis nostre paginam agnoscens, contra eam uenire tentauerit, possessionis honorisque sui dignitate careat, reumque se diuino iudicio existere de perpetrata iniquitate cognoscat. Et nisi ea que ab illo sunt male ablata restituerit, uel digna penitentia illicite acta defleuerit, a sacratissimo corpore  ac sanguine Domini redemptoris nostri Iesu Christi alienus fiat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum boni operis percipiant, et apud districtum iudicem premia eterne pacis inueniant.

Datum Lateranis uIII Idus Martii, per manus Petri, sancte Romane Ecclesie presbyteri, cardinalis ac bibliothecarii, anno tertio pontificatus domini Gregorii uII pape, indictione XIu.



XXIu. Gregorius uII suscipit monasterium Fontis Auellane sub sua protectione. 
[MITTARELLI, Annal. Camaldul., tom. II, pag. 258.]

GREGORIUS episcopus, seruus seruorum Dei, archiepiscopis,  episcopis, marchionibus, comitibus, proceribus, ualuasoribus omnibusque in Christo credentibus, salutem et apostolicam benedictionem.

Notum sit uobis omnibus, quod nos ecclesiam sancte Crucis Fontis Auellane et omnia que ipsius eremi sunt, scilicet monasteria, eremos cunctasque illi suppositas ecclesias uel capellas, castella, uicos uillasque, predia cum retinentibus ea, armenta quoque, etc., in nostram suscepisse custodiam solo Dei timore, atque karissimi filii nostri Petri Damiani huius Romane Ecclesie cardinalis amore; unde omnibus hominibus precipimus, et ex beati Petri auctoritate ac nostra mandamus ut omnia prefate ecclesie, ubi fuerint inuenta, sine lesione custodiri, nullus a nobis uel ab aliqua potestate, etc.

 Datum Laterani X Kalendas Aprilis, per manus Petri sancte Romane Ecclesie presbyteri cardinalis bibliothecarii, anno III pontificatus domni Gregorii uII pape.



XXu. Gregorii uII epistola ad Henricum episcopum Tridentinum.---Exponit iuste se Henricum imperatorem excommunicasse, et ut pontificem missis copiis iuuet, rogat. 
[MANSI, Concil. XX, 375.]

GREGORIUS episcopus, seruus seruorum Dei, fratri, et cepiscopo Tridentino, HEINRICO, salutem et  apostolicam benedictionem,

Miramur fraternitatis tue prudentiam uerba nostra neglexisse, ut secundum ea nullum decreueris dare responsum, maxime cum post synodalem sententiam in Heinricum regem prolatam dilectio tua minime differre debuerit; ad cuius nimirum sententie promulgationem nos iustitie zelo impulsos, et non aliqua promotione iniurie concitatos manum exercuisse, neque solertiam tuam ignorare, neque aliquem sane mentis hominem putamus posse ambigere. Quod tamen si in dubium cuiquam deueniret, constat eius rei rationem prius ex nobis fore scrutandam, quam in illum preiudicium factum temere esse credendum. uerum, utcunque sese opinio habeat, factumue interpretetur, illud procul  dubio clementia diuina sperantes promittimus, festum beati Petri non prius transeundum, quam in cunctorum notitia certissime clareat, illum iustissime esse excommunicatum. Et inde fraternitatem tuam uolumus, atque monemus, ut certos nos studeat facere utrum Deo an hominibus magis elegerit obedire, utrumue iustitie obtemperando fidem Deo, et sancte Romane Ecclesie obseruare, quam filiis iniquitatis herendo [adherendo] conculcare censuerit. Rogamus ergo atque inuitamus ut ad seruitium beati Petri pro posse tuo milites mittere studeas, eosque si decreueris mittere, Mathilde filie nostre notificare procures, cuius ope conducti secure possint ad nos, et sine impedimento, fauente Domino, peruenire.



XXuI. Gregorii uII epistola ad Germanos.---Causas excommunicationis Heinrici imperatoris explicat. 
[MANSI Concil. XX, 377.]


GREGORIUS, seruus seruorum Dei, omnibus episcopis, ducibus, comitibus, ceterisque in regno Teutonicorum Christianam fidem defendentibus salutem et apostolicam benedictionem.

Audiuimus inter uos quosdam de excommunicatione, quam in regem fecimus, dubitare, ac querere utrum iuste sit excommunicatus, et si nostra  sententia ex auctoritate legalis censure, ea, qua debuit, deliberatione egressa sit. Quapropter, qualiter ad excommunicandum illum adducti sumus, prout uerius potuerimus, teste conscientia nostra, oculis et intellectibus omnium patefacere curabimus, non tam ut singulas causas, heu! que nimium note sunt, quasi nostro clamore proiiciamus in publicum, quam ut eorum opinionibus satisfaciamus qui putant nos spiritualem gladium temere, et magis motu animi nostri quam diuino metu et iustitie zelo, arripuisse. Cum adhuc in diaconatus officio positi essemus, perlata ad nos de regis actionibus sinistra et multum inhonesta fama: propter imperialem dignitatem, et reuerentiam patris et matris eius, nec non propter spem et desiderium correctionis  eius per litteras sepe admonuimus ut a prauitate sua desisteret, et, memor clarissimi generis ac dignitatis sue, uitam suam moribus quibus regem et futurum, Deo donante, deceret imperatorem, institueret. Postquam autem ad pontificatus apicem, licet indigni, uenimus, et illi etas pariter crescere cepit et iniquitas, intelligentes Deum omnipotentem tanto districtius de manu nostra animam eius requisiturum, quanto nobis illum ad increpandum pre cunctis libertas data fuisset et auctoritas, multo sollicitius eum modis omnibus arguendo, obsecrando, increpando, ad emendationem uite sue hortati sumus. Qui cum nobis sepe salutationes et litteras mitteret, excusans se cum ex etate, que fluxa esset et fragilis, tum quod ab his in quorum manibus  cura eius erat, multoties sibi male suasum atque consultum sit, monita nostra de die in diem se promptissime suscepturum uerbis quidem promisit; ceterum re, et exaggeratione culparum penitus conculcauit. Inter hec quosdam familiares suos, quorum consiliis et machinationibus episcopatus et multa monasteria, inductis per pretium lupis pro pastoribus, Simoniaca heresi fedauit, ad penitentiam uocauimus: quatenus et bona ecclesiarum, que per interuentum tam scelerati commercii sacrilega manu susceperant, uenerabilibus locis, ad que pertinebant, cum adhuc locus esset emendandi, redderent, et ipsi de perpetrata iniquitate per lamenta penitudinis Deo satisfacerent. Quos cum ad hec exsequenda datas inducias spernere, et in consueta  nequitia pertinaciter stare agnouimus, sicut dignum erat, sacrilegos administros et membra diaboli a communione et corpore totius Ecclesie separauimus, et regem ut eos a domo sua, a consiliis, et omni communione sua, sicut excommunicatos expelleret, admonuimus. Interim uero, ingrauescente contra regem Saxonum causa, cum uires et presidia regni ex parte maxima a se deficere uelle conspiceret, interim direxit nobis epistolam supplicem, et omni humilitate plenam, in qua omnipotenti Deo, et beato Petro ac nobis ualde se culpabilem reddens, preces etiam obtulit, ut, quod ex sua culpa in ecclesiasticis causis contra canonicam iustitiam et decreta sanctorum Patrum factum fuisset, nostra apostolica prudentia et auctoritate  corrigere studeremus, atque in eo suam nobis obedientiam, consilium, et fidele promisit adiutorium. Hoc idem etiam postea a confratribus et legatis nostris Humberto Prenestino episcopo, et Geraldo Hostiensi episcopo, quos ad illum misimus, ad penitentiam susceptus in illorum manus per sacras stolas quas in collo tenebant, repromittendo confirmauit. Dein post aliquod tempus commisso cum Saxonibus prelio, rex, pro uictoria quam adeptus est, tales Deo grates et uictimas obtulit, ut uota que de emendatione sua fecerat, continuo frangeret, et nichil eorum que nobis promiserat, attendens, excommunicatos in suam familiaritatem et communionem reciperet, et ecclesias in eam quam consueuerant confusionem traheret. Qua de re graui  dolore perculsi, quanquam potius, contempta regis celestis beneficentia, pene omnis spes correctionis eius nobis ablata sit adhuc, tamen animum temperandum fore decreuimus magis cupientes eum apostolicam audire mansuetudinem, quam experiri seueritatem. Itaque misimus ei epistolas commonitorias, ut meminerit quid, et cui promiserit, ne credat se posse fallere Deum, cuius quanto prolixior est patientia, tanto seuerior est, cum uindicare ceperit, ira; ne inhonoret Deum honorantem se, nec potentiam suam ad Dei contemptum, et apostolicam tentet extendere contumeliam, sciens quod superbis resistit Deus, humilibus autem dat gratiam. Preterea misimus ad eum tres religiosos uiros, suos utique fideles, per quos eum secreto  monuimus ut penitentiam ageret de suis sceleribus, que, quam horrenda sunt dicta, pluribus tamen nota, et in multis partibus terre diuulgata. Propter que non solum excommunicari usque ad dignam satisfactionem, sed etiam ab omni honore regni eum absque omni spe recuperationis debere destitui, diuinarum et humanarum legum testatur et iubet auctoritas. Postremo, nisi excommunicatos a sua participatione diuideret, nos nichil aliud de eo uindicare aut decernere posse, quam ut, separatus ab Ecclesia, in excommunicatorum consortio foret, cum quibus ipse potius quam cum Christo habere partem elegerit. Sane si nostra monita suscipere, et uitam suam corrigere uellet, Deum testem inuocauimus et inuocamus, quantum nos de eius salute gauderemus et  bonore, et cum quanta caritate eum in gremio sancte Ecclesie amplecteremur, utpote eum qui, princeps populi constitutus, et amplissimi regni gubernaclua tenens, catholice pacis et iustitie defensor esse deberet. uerum quanti ipse aut scripto, aut per legatos missa nostra uerba fecerit, eius facta declarant; qui indigne ferens se a quoquam reprehendi aut corripi, non solum a perpetratis ad emendationem reuocari non potuit, sed ampliori conscientie furore correptus, non prius cessauit, donec episcopos pene omnes in Italia, in Teutonicis uero partibus quotquot potuit, circa fidem Christi naufragare fecit, dum eos debitam beato Petro et apostolice sedi obedientiam, et honorem a Domino nostro Iesu Christo concessum, abnegare subegit. Cum igitur  iniquitatem eius ad summum prodiisse uidimus, pro his causis, uidelicet, primum, quod ab eorum communione qui pro sacrilego reatu Simoniace heresis excommunati sunt, se abstinere noluit, demum quod pro criminosis actionibus uite sue penitentiam, non dico suspicere, sed nec promittere uoluit, immutata ea, quam in manus legatorum nostrorum promiserat, fide, nec non quod corpus Christi et unitatem sancte scindere Ecclesie non expauerit, pro his, inquam, culpis synodali eum iudicio excommunicauimus, ut, quem mites non potuimus, uel seueri ad uiam salutis, Deo adiuuante, reuocare ualeamus; aut si, quod absit! ne districtionis quidem censuram pertimuerit, nostra saltem anima negligentie aut timoris discrimini  non succumbat. Si quis igitur hanc sententiam iniuste uel irrationabiliter prolatam esse putauerit, si talis est, ut sacris regulis intelligentie sensum prebere uelit, nobiscum etiam agat, et non quod nos, sed quid diuina auctoritas doceat, quid decernat, quid consona uox sanctorum Patrum indicet, patienter audiat, acquiescat. Nos tamen non estimamus quemquam fidelium, qui ecclesiastica statuta nouerit, hoc errore teneri, ut non hoc, et si publice affirmare non audeat, uel in corde suo rectum factum esse perhibeat. Quanquam si nos, quod Deus auertat! non satis graui de causa aut minus ordinate eum huiusmodi uinculo ligauimus, sicut sancti Patres nostri asserunt, non idcirco spernenda sententia est; sed absolutio cum omni humilitate  querenda. uos autem Domini [Annalista Saxo legit: dilectissimi] qui iustitiam Dei nec pro regia indignatione, nec pro aliquo periculo deserere uoluistis, fatuitates, que de exsecratione et mendacio annuntiabuntur in consummatione paruipendentes, uiriliter state et confortamini in Domino, scientes quod illius partem defenditis qui insuperabilis rex est, et magnificus triumphator, iudicaturus uiuos et mortuos, reddens unicuique secundum opus suum. De cuius multimoda retributione, et uos certi esse poteritis, si usque in finem fideles et inconcussi in eius ueritate perstiteritis. Propter quod et nos incessanter pro uobis rogamus Deum, ut det uobis corroborari per Spiritum sanctum in nomine  eius, et conuertat cor regis ad penitentiam, ut et ipse aliquando cognoscat nos multo uerius amare eum, quam illos qui nunc suis iniquitatibus obsequuntur et fauent. Quod si, Deo inspirante, uoluerit resipiscere, quidquid contra nos moliatur, semper tamen nos ad recipiendum eum in sanctam communionem, prout uestra nobis caritas consuluerit, paratos inueniet.



XXuII. Gregorii uII epistola ad omnes episcopos, abbates, ceterosque fideles. 
[Hugonis Flauiniac. Chronic., apud PERTZ Monum. Germ. Hist., Script. uIII, 442.]

 GREGORIUS episcopus, seruus seruorum Dei, omnibus in Christo fratribus, episcopis, abbatibus, sacerdotibus, ducibus et principibus atque militibus, omnibusque Christianam fidem et beati Petri honorem reuera diligentibus in Romano imperio habitantibus, salutem et apostolicam benedictionem.

Postquam fraternitati uestre epistolam direximus que ita incipit: »Gratias agimus omnipotenti Deo,« a fidelibus sancte Ecclesie accepimus quod rex summopere procuret nos ab inuicem seiungere, suaque fraude decipere, modo per spirituales, modo per seculares personas. Proinde dubitamus ne forte ex nostris fratribus minus cauti pro licentia quam dedimus decipiantur; et ideo ex parte beati Petri  apostolorum principis precipimus ut nullus eum presumat a uinculo anathematis absoluere, quousque illius satisfactio et penitentia per idoneos uestros nobis fuerit renuntiata, ut simul decernentes per legatos nostros quod equum fuerit ac Deo placitum, omni fraude remota, apostolica auctoritate. uos autem diligenter studete eam promissionem eamque securitatem ab illo accipere ut non uideamur pro columbe simplicitate serpentis prudentiam negligere. Quod si inter hec, quod non optamus, morte preuentus fuerit, non dubitet uestra fraternitas quam uera penitentia ueraque satisfactio promeretur absolutionis medicinam impendere.

Data Triburis, Iu Kal. Septembris.



XXuIII. Gregorii uII epistola ad Willelmum regem Anglorum.---De Simonia, luxuria, et depositione Ioheni Dolensis episcopi, et ordinatione Oueni in eius locum. 
[MANSI, Concil. XX, 383.]


GREGORIUS episcopus, seruus seruorum Dei, excellentissimo filio W. glorioso regi Anglorum, salutem et apostolicam benedictionem.

Compertum esse celsitudini tue non dubitamus quod dictus episcopus Dolensis Ecclesie, que Britannice prouincie principalis est sedes, sue salutis immemor, et sanctorum canonum decreta conculcans, eamdem Ecclesiam per Simoniacam heresim  impudenter inuaserit, et prolixo iam tempore oppresserit uiolenter. Datis namque comiti Alano copiosis muneribus, que usque hodie ad probamentum prius nequitie in propatulo exstant, non per ostium in ouile Christi, sed ut fur et latro aliunde irrepsit; qui etiam nec hoc scelere contentus, iniquitatem super iniquitatem apposuit, et quasi Simoniacum esse parum et pro nichilo deputaret, Nicolaita quoque fieri festinauit. Nam in ipso tam perniciose adepto episcopatu nuptiis publice celebratis, scortum potius quam sponsam ducere non erubuit, ex qua et filios procreauit, ut qui iam spiritum suum animarum corruptori per Simoniaca commercia prostituerat, per fede libidinis incestum corpus suum ita in contumeliam diabolo consecraret,  et sic in eo nullus locus superesset Conditori, quem intus exteriusque obligatum totum sibi aduersarius non uindicasset. Nec tamen hucusque malitie conatus substitit, sed atrocissimum facinus turpissimumque flagitium horrendo etiam sacrilegio cumulauit. Nam adultas ex illicito matrimonio filias, prediis ecclesie et redditibus nomine dotis collatis, atque alienatis scelere immanissimo maritauit. His iniquitatibus coopertus, eamdem tamen ecclesiam dilaceratam dissipatamque si liceat incubare molitur, quibus de causis celsitudo tua nouerit illum iam beati Petri apostoli spiculo perfossum, et, nisi sceleris resipuerit, anathemate mortifero esse damnatum. Quapropter paterna caritate te admonere, et causam breuiter exponere studuimus,  ne fortasse per ignorantiam tam scelesto homini tandiu in tenebris suis iacenti ulterius auxilium prebeas, neue scelerum eius te participem facias, sed sedi apostolice, nostrisque monitis modeste parendo illum a te repellas; uel etiam ut tandem aliquando sibi consulat, atque ad remedium penitentie confugiat, blande suadendo, si poteris, inducas. Nam tales in malo perseuerantes fouere et adiuuare nichil est aliud quam iram Domini contra se prouocare. Nos uero supradicte Ecclesie afflictionem diutius non ferentes, Deo inspirante, uirum uite probabilem et comperte religionis inibi ordinauimus et consecrauimus, uidelicet S. Melanii abbatem qui, cum ob alias causas quas explicare prolixum  est, ad nos uenisset, pontificatus onus ex insperato subire compulsus est. De quo confidimus in Domino, quia si, ut desideramus litterisque nostris multipliciter implorare curauimus, principum terre bonorum uirorum gratiam et studia habere meruerit, Domino cooperante, sub B. Petri patrocinio ecclesiam in melius restaurabit.



XXIX. Bulla Gregorii uII pro ecclesia S. Autberti Cameracensis. 
[BALDERIC, Chronique d'Arras et de Cambrai, edit. LEGLAY, pag. 545, in notis.]

GREGORIUS episcopus, seruus seruorum Dei, LIEBERTO dilecto in Christo filio, Cameracensis Ecclesie  episcopo, suisque successoribus, salutem et apostolicam benedictionem.

Superne miserationis respectu ad hoc uniuersalis Ecclesie curam suscepimus et apostolici moderaminis sollicitudinem gerimus ut iustis precantium uotis faueamus et nostro libramine caris omnibus in necessitate positis, quantum Deo donante possumus, subuenire debeamus. Proinde iuxta personam tuam ecclesie beati Autberti, huiusmodi priuilegio auctoritatisque nostre decreto indulgemus, concedimus atque firmamus, statuentes nullum successorum tuorum, nullum quoque dignitate preditum, uel quemque alium, de his que eidem uenerabili monasterio a te uel a quibuslibet hominibus de proprio iure iam donata sint, uel in futurum, Deo miserante,  allata fuerint, sub cuiuslibet cause occasionisue specie, minuere, uel auferre, ac suis usibus applicare aut aliis concedere. Sed cuncta que oblata sunt, uel ibi offerri contigerunt, perenni tempore integra a clericis loci illius et sine inquietudine uolumus possideri; eorum quidem usibus, pro quorum sustentatione gubernationeque concessa sunt modis omnibus profutura. Hec igitur omnia que huius predicti decretique nostri pagina continet tam tibi quam cunctis qui tibi successerint in perpetuum seruando decernimus. Si quis uero episcoporum aut clericorum, uel secularium personarum hanc constitutionis nostre paginam agnoscens contra uenire tentauerit, potestatis honorisque dignitate careat, reumque se diuino iudicio de perpetrata  iniquitate cognoscat, et nisi que ab illo sunt male ablata restituat, a sanctissimo corpore ac sanguine Dei Domini Redemptoris nostri Iesu Christi, alienus fiat, atque in eterno examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, ut hic fructum bone actionis recipiant, et apud districtum iudicem premia eterne pacis inueniant.

Datum Lateranis Kalendas Nouembris per manus Petri, sancte Romane Ecclesie presbyteri cardinalis ac bibliothecarii, anno Iu pontificatus domni Gregorii pape.



XXX. Gregorii uII epistola ad Germanos.---Significat se ideo accelerare ad eos iter statuisse ut possit die 8 Ianuarii  Mantues esse. Mandat curent ut bene recipiatur. 
[MANSI, Concil. XX, 379.]


GREGORIUS, seruus seruorum Dei, archiepiscopis, episcopis, ducibus, comitibus, nec non maioribus et minoribus in regno Teutonicorum constitutis, salutem et apostolicam benedictionem.

Nos, et indigni et inutiles principis apostolorum serui statuimus ad uos diuina auxiliante clementia uenire, et postponentes omnium fidelium nostrorum consilium, ita profectionem nostram maturare ut uI Idus Ianuarii apud . . . . . . . uelimus esse, uestra quidem uoluntate et desiderio, ut fiducia probate fidei quecunque aspera, et si necessarium  fuerit, ipsam effusionem sanguinis pro libertate Ecclesie sancte et salute imperii, pura et sincera intentione subire non dubitemus. uestri ergo studii sit de exceptione et seruitio nostro premonere eos, quos prudentia uestra cognouerit id posse, et nobis debere. Sit etiam studii uestri per partes uestras pacem firmare, ut intentionis nostre propositum nichil impedire possit. Quot et quantas colluctationes cum nuntiis regiis habuerimus, et quibus rationibus dictis eorum obuiauerimus, quidquid deesse uidetur litteris, latores earum plenius iudicabunt. Quibus, sicut de iis, que beato Petro et nobis promisistis, indubitanter credimus, ita uos de his, que ex nostra parte dixerint, nobis certissime uolumus credere.



XXXI. Gregorii uII epistola ad Germanos.---Nuntiat se contra uoluntatem et consilium Romanorum iter ad eos habere. Hortatur dent operam ut eos possit adire. 
[MANSI, Concil. XX, 383.]


GREGORIUS episcopus, seruus seruorum Dei, omnibus archiepiscopis, episcopis, abbatibus, ducibus, marchionibus, comitibus, omnibusque Christianam et B. Petri apostolorum, principis fidem, et doctrinam defendentibus, et obseruantibus in omni regno Teutonicorum, salutem et beatorum apostolorum Petri et Pauli benedictionem et omnium peccatorum absolutionem.

 Ego qualiscunque sacerdos apostolorum principis seruus, contra uoluntatem et consilium Romanorum, confidens de misericordia Dei et uera fide catholica, uenio ad uos, paratus propter honorem Dei et salutem animarum uestrarum mortem subire, ut per multas tribulationes tendamus, et perueniamus ad requiem. uos autem, fratres mei dilectissimi, et desideratissimi, summopere curate ut uos possim, Deo auxiliante, adire, uobisque in omnibus prodesse. Benedicat uos ille ex cuius gratia dictum est mihi ad corpus beati Petri in die ordinationis mee: Quodcunque benedixeris benedictum erit, et quodcunque solueris in terra erit solutum in celo. Amen.



XXXII. Gregorius uII cathedralem ecclesiam Florentinam tuendam suscipit bonaque eius confirmat, petente Ragnerio episcopo. 
[UGHELLI, Italia sacra, III, 79.]


GREGORIUS episcopus, seruus seruorum Dei, MARTINO S. Florentine Ecclesie preposito, aliisque confratribus canonicis, tuisque successoribus in perpetuum.

Si iustis seruorum Dei petitionibus satisfecerimus, procul dubio apostolica precepta seruamus. Quapropter, interueniente confratre nostro Raynerio episcopo uestro, confirmamus atque corroboramus tibi, tuisque successoribus, quidquid in pagina concessionis, et confirmationis, quam uester fecit uobis  Gerardus, tunc episcopus, postea Romane sedis pontifex, rescriptum esse constat, uel uestre canonice. Quam scilicet canonicam tuendam, et defendendam per eamdem paginam ipse uester episcopus, sanctissimi predecessoris mei Leonis pape, suorumque successorum auctoritati tuendam, et defendendam commisit, atque supposuit, ut quieti, et securi ab omni lesione permanere ualeatis. Desiderio itaque, ac petitione tua, ut diximus, inclinati, et prepositum, atque successores canonicam uitam ducturos sub nostre apostolice defensionis munimine suscipimus. Et bona omnia, que uestra et habet, et habitura est, et sibi pertinent canonica, uidelicet curtes, terras, et iuxta Florentinam urbem pratum regis, campum regis totum cum mansis, et territoriis omnibus,  que in Florentina curte habet et retinet, uel sibi pertinent predicta uestra canonica, curtem S. Andree cum omnibus sibi pertinentibus, curtem de Quinto, curtem de Cintoria cum omnibus suis pertinentiis, et illam partem, quam Petrus primicerius contra canonica instituta usurpare uisus est, plebem de Exinea cum curte, et mansis, et omnibus territoriis, et decimationibus, quecunque ad eamdem plebem, uel curtem pertinere uidentur. Insuper totum, quod Theuzo filius Lepizi pro salute anime sue in ecclesia S. Ioannis contulit, uel in eadem canonica; terram S. Proculi in predicta plebe, curtem de lacu, que est infra plebem S. Petri sitam ualiam, cum omnibus adiacentiis et pertinentiis suis, campum nichilominus Randi; similiter ecclesiam S. Petri,  que dicitur Cantuari cum suis pertinentiis, quam Gerardus uenerabilis episcopus Florentine Ecclesie prelibate contulit canonice. Nec non ubicunque aliquid habere, uel tenere, aut sibi pertinere uidetur, ipsa uestra canonica: et quidquid Gerardus archipresbyter pro beneficio, et ipsa Florentina Ecclesia tenuit, tam in decimationibus quam que in mansis, et in prediis, nec non et quecunque Stephanus abbas ex beneficio tenuit. Similiter et quecunque primicerii beneficia fuere; atque plebem S. Hippolyti sitam Else, itemque campum, et hortum, qui est iuxta ecclesiam S. Reparate, seu etiam curtes et ecclesias atque castellum in territorio plebium S. Ioannis Maioris, et S. Laurentii, et S. Cassiani a  finibus iugi Alpium Mucellensium usque in fluuium Seue, que Ieremias filius Ildeprandi pro sua filiique sui anima per chartulam offersionis prelibate contulit canonice, curtes et casas, sortes et domnicata, et ecclesiam S. Martini cum omnibus sibi pertinentibus rebus in uilla de Bagnolo, que scitur esse infra plebem S. Marie de Pinita, que dedere homines de Rufina in predicta canonica. Ecclesiam S. Ambrosii cum suis pertinentiis, ecclesiam S. Marie nouelle cum rebus suis, castrum de Scharaboni, mansum unum in Conciano, et quidquid in predicta canonica dedit Imelda in ciuitate Fesulana intus, et extra curtem de Petramala cum omnibus sibi pertinentibus rebus, et terram, que dedit Thetberga uxor Rodulphi, et preterea, sicut supra diximus, quecunque  uestra canonica iuste nunc habet, aut in posterum, Domino annuente, habere contigerit in quibuslibet rebus mobilibus, uel immobilibus, siue ab eiusdem ciuitatis episcopo datis, siue ab aliis hominibus publicis, uel priuatis tibi, tuisque successoribus confirmamus et stabilimus in perpetuum. Hec igitur omnia, que huius precepti decretique nostri pagina continet, tam tibi quam cunctis, qui in eo, quo es ordine, locoque successerint, uel eis quorum interesse potuerit, apostolica auctoritate in perpetuum seruanda decernimus. Si quis uero regum, sacerdotum, clericorum, iudicum ac secularium personarum hanc constitutionis nostre paginam agnoscens, contra eam temerario ausu uenire tentauerit, potestatis, honorisque sui dignitate careat, reumque  se diuino iudicio existere de perpetrata iniquitate cognoscat. Et nisi ea, que ab illo sunt male ablata, restituerit, uel digna penitentia illicite acta defleuerit, a sacratissimo corpore, ac sanguine Dei Domini redemptoris nostri Iesu Christi alienus fiat, atque in eterno examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Signum Gregorii pape septimi: miserationes tue, Domine, super omnia opera eius.

Datum Florentie u Kal. Ianuarii per manus Petri sancte Romane Ecclesie presbyteri cardinalis, ac bibliothecarii, anno Iu pontificatus domini Gregorii  uII pape; anno uidelicet Dominice incarnationis millesimo septuagesimo sexto, indict. XIu.



XXXIII. Gregorii uII epistola ad archiepiscopos, episcopos, duces, comites ceterosque principes cum omni populo regni Teutonicorum. 
[Hugonis Flauiniac. Chronicon, apud PERTZ, Monum. Germ. hist., Script. tom. uIII, pag. 445.]

GREGORIUS episcopus seruus seruorum Dei dilectissimis in Christo fratribus et filiis, archiepiscopis, episcopis, ducibus, comitibus, ceterisque principibus, cum omni populo regni Teutonicorum christianam fidem et religionem defendentibus, salutem et apostolicam benedictionem.

 Sicut in prioribus litteris et legatorum uerbis uobis significauimus, intelligentes quod digne Deo defensores iustitie uos in uera obedientia et apostolici principatus reuerentia exhibuistis, in uestra fide et consiliis fiducialiter spem ponentes, contra uoluntatem pene omnium fidelium nostrorum, excepta carissima et fidelissima beati Petri filia, uidelicet Mathilde, iter ad uos non solum inter multa incommoda, sed et pericula aggressi sumus, et peruenisse quidem potuissemus, si ducatum eo tempore, eo loco quo constitutum erat, ex uestra parte habuissemus. Cum autem ex ipsa suspensione nostre profectionis regi in Italiam properanti ad nos perueniendi daretur occasio, uicti eius humilitate et multimode  penitudinis exhibitione ab anathematis uinculo absolutum in gratiam communionis eum recepimus. De cetero nichil secum statuentes, nisi quod ad cautelam et honorem omnium uestrum fore putauimus. Cumque Langobardorum episcopi totius negotii summam ad communem conuentum et prudentie uestre consultationem reseruatam esse cognoscerent, nec de suis culpis ea quam sperabant impunitate absolutionem consequi potuissent, quantam superbiam quantosque malitie conatus contra nos adorsi sint, ad dicendum quidem triste, ad audiendum est abominabile, cum illi, qui in Ecclesia Dei columne esse debuerunt, non modo in compage corporis Christi nullum locum teneant, sed pertinaciter impugnatores, et quantum ad se destructores  existant. De rege uero, ut in his que nobis promisit simpliciter aut obedienter ambulauerit, non multum letari possumus, presertim cum ex eius presentia pessimi quique contra nos et apostolicam sedem plus audacie quam terroris pro perpetrata iniquitate habeant. Inter hec uestra consilia exspectantes, tandem per filium nostrum Rapotonem, quem ad uos misimus, hoc uos uelle et postulare cognouimus, si quomodo ad partes uestras transire possimus, atque id ut, cautius fieri possit, cum regis consilio et adiutorio, agere studeamus. Nos itaque sicut uobis mandauimus, uestre uoluntati atque consiliis in omnibus secundum beneplacitum Dei satisfacere cupientes, id ipsum per nuntios nostros cum rege statuere atque coaptare operam damus. uerum quo  animo ipse nobis et uobis in hac causa consentire debeat, ante missionem huius legationis, quoniam rex a nobis longe distabat, prenoscere non potuimus, sed mox ut cognouerimus, uobis intimare non tardabimus. Scitote igitur quoniam hec est uoluntas et desiderium nostrum, ut uel consensu regis, uel si eo nolente fieri possit, ad uos pro communi utilitate et salute omnium uestrum pertranseamus. Quod si, peccatis et prauorum studiis obstantibus, fieri nequiuerit, absens tamen omnipotentem Deum obnixis semper orabo precibus, ut corda uestra et fidem in omni gratia et uirtute confirmet, et ita in omnibus uestra consilia et facta dirigat, ut libertatem Christiane religionis indefessa uirtute defendere, et ea, que ad statum et gloriam nobilissimi regni uestri  Deo dignissima et uobis utilissima sunt, prouidere possitis et exsequi. uos autem in proposito defendende iustitie, quod pro nomine Christi et eterna retributione incepistis, ita persistite, ut ad coronam tam sancti, tam Deo placiti certaminis, Deo donante, pertingere ualeatis. Plura uobis per scripta misissemus, nisi quod tales ad uos nuntios direximus, quibus indubitanter credere potestis, in quorum ore quidquid in epistola minus continetur, et pro uobis uel ad uos cor nostrum habet, posuimus. Amen.



XXXIu. Gregorii uII epistola ad omnes archiepiscopos, episcopos, abbates, reges, principes, clericos et laicos in Narbonensi Gallia, Guasconia et Hispania regione constitutos quando Amatum, Oloronensem episcopum S. R. E. legatum misit in Galliam et Hispaniam. Anno 1077.
[MANSI, Concil. XX, 622.]


 GREGORIUS episcopus, seruus seruorum Dei, omnibus archiepiscopis, episcopis, abbatibus, regibus, principibus, clericis quoque ac laicis in Narbonensi Gallia, Guasconia Hispaniaque regione salutem et apostolicam benedictionem.

Dilectissimi fratres et filii, prudentie uestre manifestissime notum est quod Romana Ecclesia hanc consuetudinem habuit ab ipsis sue fundationis primordiis, ut ad omnes partes que Christiane religionis titulo prenotantur suos legatos mitteret, quatenus ea que gubernator et rector eiusdem Ecclesie  per suam presentiam expedire non preualet, uice sua legatis concessa, monita salutis ac morum honestatem per eos cunctis per orbem terrarum constitutis Ecclesiis nuntiaret, easque apostolica doctrina in omnibus que sacre religioni conueniant diligenter instrueret. Proinde horum presentium portitorem uenerabilem confratrem nostrum Amatum episcopum ad partes uestras dirigimus, ut, que ibi uitia eradicanda sunt a fundamento euulsis, plantaria uirtutum, Deo auctore, solerti uigilantia plantare procuret. Quem sicut nostram, imo beati Petri, presentiam uos suscipere apostolica auctoritate iubemus; ac pro reuerentia apostolice sedis, cuius nuntius est, uos in omnibus sibi obedire atque eum audire mandamus ut propriam faciem nostram seu  nostre uiue uocis oracula. Scriptum est enim: Qui uos audit, me audit . Agite itaque prudenter ac religiose; et sic uos obedientes Deo et sancto Petro in omnibus exhibete, quatenus, ipso apostolorum principe interueniente, utriusque uite gloriam et felicitatem consequi mereamini.



XXXu. Gregorius uII monasterium S. Michelis Pisanum tuendum suscipit et eius bona ac iura confirmet. 
[UGHELLI, Italia sacra III, 361.]

Gregorius episcopus, seruus seruorum Dei, dilecto in Christo filio LEONI, abbati monasterii S. Michelis archangeli Pise constituti, suisque successoribus  ibidem regulariter promouendis in perpetuum.

Conuenit apostolico moderamini pia religione pollentibus beneuola compassione succurrere, et poscentium animis alacri deuotione impertire assensum: ex hoc enim potissimum premium a conditore omnium Deo procul dubio promerebimur, dum uenerabilia loca opportune ordinata, ad meliorem fuerint sine dubio statum perducta. Proinde postulante te, dilecte fili, quatenus monasterium cui, Deo auctore, preesse dignosceris, apostolicis priuilegiis muniremus ob reuerentiam beati Michelis archangeli, in cuius honorem uenerabilis locus ille constitutus est, precibus tuis beneuola concessione annuendum esse destinauimus. Suscipientes igitur prefatum locum, et omnia sibi pertinentia, nec non  et congregationem fratrum inibi Deo seruientium in tutelam et defensionem sancte Romane Ecclesie, apostolice tuitionis priuilegium ex tunc, qua per beatum Petrum, Deo disponente, suscepimus, auctoritate concedimus; confirmantes et corroborantes eidem uenerabili monasterio quacunque nunc sunt in terris cultis aut incultis, siue in quibuslibet rebus mobilibus uel immobilibus iuste habet, aut in posterum, Deo opitulante, acquirere poterit, quatenus tum ad communem usum fratrum, tam in tua, quam in successorum tuorum prouidentia et congrua dispensatione, inconuulsa illibataque permaneant. Eadem presentium auctoritate sancimus ut eos qui, pia deuotione et amore celestis patrie mundo abrenuntiantes, ibidem ad monasticam uitam  regulariter se conferre uoluerint, sine omni contradictione cuiuslibet persone, ab abbate, qui pro tempore fuerit, ceterisque confratribus recipi ac teneri liceat. Preterea statuimus, et, iuxta quod beatus papa Agapito Urbis prescripsit, firma preceptione censemus ut nemo fideles Christianos in eodem monasterio sepelire cupientes contradicat, uel missam aliquo modo cantare prohibeat, aut eleemosynas, quas uiuorum aut defunctorum aliquis ibidem destinauit aut pro amore Dei destinauerit, inde euellere uel aliquo modo subtrahere presumat. Si quis uero regum, sacerdotum, clericorum, iudicum ac secularium personarum hanc constitutionis nostre paginam agnoscens, contra eam uenire tentauerit, potestatis honorisque sui dignitate careat,  reumque se diuino iudicio existere de perpetrata iniquitate cognoscat, et, nisi uel ea que ab illo sunt male ablata restituerit, uel digna penitentia illicite acta defleuerit, a sacratissimo corpore ac sanguine Dei et Domini Redemptoris nostri iehsu Christi alienus fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, ut hic fructum bone actionis percipiant, et apud districtum iudicem premia eterne pacis inueniant. Amen.

Datum Florentie Iu Id. August. per manus Cononis cardinalis presbyteri, anno ab Incarnatione Domini 1077, pontificatus uero D. Greg. uII pape Iu, ind. Xu.



XXXuI. Priuilegium pro monasterio S. Saluatoris Septimiani. 



GREGORIUS episcopus, seruus seruorum Dei, dilecto in Christo filio AZONI, abbati S. Saluatoris constructi in loco qui dicitur Septimo, suisque successoribus ibi regulariter promouendis in perpetuum.

Memores diuine gratie circa nos, manifeste cognouimus quam beneuola concessione rectis desideriis et iustis petitionibus condescendere debeamus, et ita administrationem nobis credite dispensationis ad multorum utilitatem exhibendo dilatare, sicut desuper erogato lucro ab eo mercedem accipere cupimus cuius talentorum gratuita bonitate sua dona suscipimus.  Quapropter, dilectissime fili, sicut tua et fratrum tuorum deuotio postulauit, suscipientes, sicut et predecessores nostri, prefatum monasterium cui, Deo auctore, preesse dignosceris, in tutelam et defensionem sancte Romane Ecclesie, per huius nostri decreti paginam, ad corroborandum Deo auctore statum eius, apostolice tuitionis priuilegium tibi concedimus. Confirmamus omnia que eidem uenerabili loco a quibuslibet hominibus de proprio iure iam donata sunt, uel in futurum, Deo miserante, collata fuerint, cuiuscunque modi possessiones aut bona sunt, tam in rebus mobilibus quam immobilibus, et postremo uniuersa que nunc legaliter acquisita possidet, et in posterum, Deo opitulante, acquirere potuerit. Proinde apostolica auctoritate censemus  atque statuimus ut nullus regum uel imperatorum, ducum, marchionum, comitum, castaldionum, nullus antistitum, uel quacunque dignitate preditus, aut aliqua persona secularis uel ecclesiastica, magna uel parua, audeat prefatum monasterium a sui ordinis ac firmitatis stabilitate diuellere, aut bona sibi pertinentia, pro sua rapacitate uel uiolentia aut inique dominationis oppressione, inuadere, uel diripere, uel inde auferre, siue suis usibus impia temeritate applicando, uel aliis quasi piis de causis pro sue auaritie excusatione concedendo: sed cuncta que ibi oblata sunt, uel offerri contigerit, tam a te quam ab eis qui in tuo officio locoque successerint, perenni tempore illibata ac sine infestatione aliqua uolumus ac decernimus possideri, eorum  quidem usibus, pro quorum sustentatione gubernationeque concessa sunt, modis omnibus profutura. Item constituimus ut, obeunte abbate, non alius ibi quacunque obreptionis astutia ordinetur nisi quem fratres eiusdem cenobii secundum timorem Dei elegerint, maxime de eadem congregatione, si idoneus inuentus fuerit. Quod si talis qui huic regimini congruat inter eos inueniri non possit, aliunde sibi Patrem et magistrum expetant; qui non ab alio nisi a Romano pontifice secundum consuetudidinem priorum abbatum consecretur, neque alterius nisi eiusdem Romani pontificis subdatur iudicio. Consecrationes autem ecclesiarum, et ordinationes clericorum prefato cenobio pertinentium, ab episcopo  in cuius diecesi est accipiant, ita tamen si ipse episcopus canonice ordinatus, aut a Romana Ecclesia tunc excommunicatus non fuerit, et ordinationem gratis fecerit. Sin autem aliquid horum obstiterit, abbas, ad qualemcunque catholicum episcopum ei placuerit, causa consecrationis et ordinationis tam locorum quam personarum licenter pergat: liceatque episcopo canonice, quod rogatus ab eo fuerit, peragere. Hec igitur omnia que huius precepti decretique nostri pagina continet, tam tibi quam cunctis qui in eo quo es ordine locoque successerint, in perpetuum seruanda decernimus. Si quis uero regum, imperatorum, clericorum, iudicum, ac secularium personarum hanc constitutionis nostre  paginam cognoscens contra eam temerario ausu uenire tentauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat. Et nisi ea que ab illo sunt male ablata restituerit, uel digna penitentia illicite acta defleuerit, a sacratissimo corpore ac sanguine Domini nostri Redemptoris Iesu Christi alienus fiat, atque in eterno examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant.

Datum Laterani Iu Idus Ianuarii per manus Petri sancte Romane Ecclesie presbyteri cardinalis ac bibliothecarii, anno quinto pontificatus D. Gregorii  septimi pape, ab incarnatione uero Domini 1078, indictione prima.



XXXuII. Gregorii pape uII priuilegium pro monasterio S. Crucis Kimperlegiensis. 
[Gallia Christiana uet. edit, tom. Iu, p. 553.]

GREGORIUS episcopus, seruus seruorum Dei, dilecto in Christo filio BENEDICTO, abbati monasterii Sancte Crucis in Britannia siti, in uilla que dicitur Auantot, suisque successoribus ibidem regulariter uiuentibus, et monachis in perpetuum

Britannia, sicut nonnulli gentis nostre testantur, non solum ab imperatoribus, uerum etiam ab ipsis habitatoribus, tutele et defensioni sancte Romane  Ecclesie commissa est. uerum antecessores nostri in hac causa, sicut in multis aliis, adeo negligentes fuerunt, ut amor, et promissio apostolice tutele, et pristina deuotionis nostre intentio, in iniuriam et pene quasi in ablutionem  utrinque deuenerint. Nos itaque, Deo auctore, hec que hactenus neglecta sunt ad memoriam satagimus reducere, et tanto sollicitius circa salutem et honorem patrie uestre procuramus studium impendere quanto, sicut iam diximus, beati Petri patrocinio gentem uestram pro deuotione colla submisisse cognoscimus, et licet uniuersaliter quod a nobis requiris, carissime fili, Britannie debeamus, specialius tamen ad liberationem et tutelam monasterii tui munimen auxiliumque pretendimus. Unde, secundum tenorem postulationis  tue, monasterium cui tu, Deo auctore, preesse dignosceris, sub tutela et defensione apostolice sedis cum tota insula que uocatur Guedel, uel alio nomine Bella Insula; que, cum aliis possessionibus que iuste sibi pertinere uidentur, suscipientes, huiusmodi sibi priuilegia presenti auctoritatis nostre decreto indulgemus, concedimus atque firmamus, statuentes nullum regum, imperatorum, antistitum, nullum quacunque dignitate preditum, uel quemcunque alium audere de his que eidem uenerabili loco a quibuslibet hominibus de proprio iure iam donata sunt uel in futurum, Deo miserante, collata fuerint, sub cuiuslibet cause occasionisue specie minuere uel auferre, et suis usibus applicare, uel  aliis quasi piis de causis pro sue auaritie excusatione concedere; sed cuncta que ibi oblata sunt, uel offerri contigerit, tam a te quam ab eis qui in tuo officio locoque successerint, perenni tempore illibata et sine inquietudine aliqua uolumus possideri, eorum quidem usibus, pro quorum sustentatione gubernationeque concessa sunt, modis omnibus pro futura. Hec igitur omnia que huius precepti decretique nostri pagina continet, tam tibi quam cunctis qui in eo quo es ordine locoque successerint, in perpetuum seruanda decernimus. Si quis uero imperatorum, regum, ducum, marchionum, comitum, sacerdotum, clericorum, iudicum, ac secularium personarum hanc constitutionis nostre paginam agnoscens, contra eam temerario ausu uenire tentauerit,  admonitus semel et iterum, usque tertio per conuenientes inducias, si non resipuerit atque predicto monasterio non satisfecerit, potestatis honorisque sui dignitate careat, reumque se diuino iudicio existere de perpetrata iniquitate cognoscat; et nisi ea que ab illo sunt male ablata restituerit, uel digna penitentia illicite acta defleuerit, a sacratissimo corpore et sanguine Domini nostri Iesu Christi alienus fiat, atque in eterno examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant.

Datum Laterani uIII Kal. April. per manus Petri  S. Romane Ecclesie presbyteri cardinalis et bibliothecarii, anno u pontif. domini Gregorii uII pape, indict. prima.



XXXuIII. Gregorii pape uII priuilegium pro monasterio S. Benigni Diuionensis. 
[PERARD, Recueil de pièces pour seruir à l'histoire e Bourgogne, pag. 192.]

GREGORIUS episcopus, seruus seruorum Dei, uenerabili filio GERENTONI, abbati Diuionensis monasterii, eiusque successoribus regulariter promouendis in perpetuum.

Superne miserationis respectu, ad hoc uenerabilis  Ecclesie curam suscepimus et apostolici modaraminis sollicitudinem gerimus, ut iustis precantium uotis intenta benignitate faueamus. Proinde, dilecte in Domino fili, Gerento abbas, petitionibus tuis grato occurentes assensu, libertati ac quieti monasterii uestri, auctore Domino, duximus prouidendum. Si quidem ipsum cenobium sub sedis apostolice protectione suscipimus, et obeunte te, nunc eiusdem loci abbate, uel tuorum quorumlibet successorum nullus ibi qualibet subreptionis astutia seu uiolentia preponatur, nisi quem fratres communi consensu, secundum timorem Dei et regulam sancti Benedicti, elegerint, maxime de eadem congregatione, si idoneus inuentus fuerit. Quod si talis, qui huic regimini congruat, inter eos inueniri  non possit, aliunde sibi Patrem et magistrum expetant, et Lingonensi episcopo consecrandum ordinandumque prouideant, si tamen ipse episcopus gratiam apostolice sedis habuerit, et canonice ipsam ordinationem facere uoluerit. Quod si aliquid horum obstiterit, liceat electo eiusdem monasterii, aut ad apostolicam sedem recurrere, aut a quocunque uoluerit religioso episcopo consecrationem et clericorum ordinationes atque cetera que ad episcopum pertinent suscipere. Statuimus etiam ne ab episcopo uel ministris Lingonensis Ecclesie diuina uestro monasterio interdicantur officia, sed continue celebrentur, nisi eisdem causis fratres cessare oporteat que sedis apostolice presulis Benedicti determinatione distincte sunt. Illam quoque in monachis  tuis quietem ac libertatem, quam idem presul decreto suo firmauit, nos beati Petri et nostra auctoritate intemeratam perpetuo manere sancimus. Quicunque uero clericorum uel laicorum sese in monasterio uestro uoluerint conferre, uobis liceat eos sine aliqua contradictione recipere, dummodo proprie excommunicati non fuerint uel nominatim interdicti.

Confirmamus etiam uobis ecclesias uestras, quascunque nunc possidetis, seu quas, largiente Deo, in posterum canonice possidebitis, statuentes ut nullus clericorum sine assensu uestro in eis audeat ministrare; sed quotiescunque in aliqua earum minister fuerit subrogandus, uos idoneum ad hoc eligentes, episcopo presente, qui episcopus curam ei  animarum iniungat, et sic uobis de temporalibus, episcopo uero de spiritualibus debeat respondere. Si quis autem contra hanc formam in eisdem ecclesiis ministrare presumpserit, nos eum ab officii sui exsecutione suspendimus; claustro etiam, in quo monasterium uestrum situm est, eam libertatem et immunitatem concedimus quam illustris rex Robertus noscitur contulisse, ut ab omni inuasione et uiolentia ducis et hominum suorum sit in perpetuum liberum ac securum, ita ut nichil prorsus a torrente, qui castri sanctique causam diuidit, aliquis uel auferre presumat uel accipere. Ecclesiam quoque Beati Germani de Laré, ubi sanctimoniales consistunt, uobis perpetuo confirmamus possidendam, et  ut ipse sanctimoniales nunquam a subiectione Ecclesie Diuionensis se remoueant, sub anathemate prohibemus, sed semper per uestram prouidentiam gubernentur. Decernimus itaque ut nulli omnino hominum liceat idem monasterium temere perturbare, aut eius possessiones auferre, et ablata retinere, minuere, uel temerariis uexationibus fatigare, sed omnino integra conseruentur, eorum pro quorum sustentatione ac gubernatione concessa sunt, usibus omnibus profutura. Si qua autem ecclesiastica secularisue persona, hanc nostre constitutionis paginam agnoscens, contra eam temere uenire tentauerit, et admonita semel et secundo, non congrua satisfactione emendauerit, potestatis honorisque sui dignitate careat, reamque se diuino iudicio existere  de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem, premia eterne pacis inueniant. Amen.

Ego Gregorius sancte catholice Ecclesie episcopus.

Data Laterani, per manum Ioannis R. Ecclesie diaconi cardinalis, XIII Kal. Iulii, anno ab Incarnatione Domini 1078, indictione I, pontificatus autem domni Gregorii PP. uII, uI.



XXXIX. Gregorii uII epistola ad Gallos.---uocat illos ad synodum pro discordiis inter regnum et sacerdotium componendis habendam. 
[MANSI, Concil. tom. XX, col. 381.]


GREGORIUS, seruus seruorum Dei, archiepiscopis, episcopis, abbatibus in Gallia constitutis, qui in gremio sancte Romane Ecclesie permanere uidentur, salutem et apostolicam benedictionem.

Quantas tribulationum angustias et persecutionum procellas ac pondera periculorum uniuersalis mater sancta Romana Ecclesia perpessa sit temporibus istis, quod credi uix potest, ex maiori parte latet scientiam uestram. Ad hec quoque quid consilii, quidue suffragii per uos, filios suos, debite compassionis  perceperit, uos ipsi agnoscitis. Quod itaque sine dolore uix possumus uel reminisci, ita caritas multorum circa eam refrigescit, ut hec ipsa per Euangelium presignata quodammodo specialiter uideantur, ut dicitur: »Quando abundauerit iniquitas, refrigescet cor multorum .« Unde quid aliud dixerim, nisi quod uos, qui aut segniter neglexistis ac pauide refugistis matri uestre in tanta pressura solatiari, nomine filiorum indignos et caritatis uisceribus alienos uos ostenditis? Quem uero pudorem, uel potius quantum dolorem, quisquis est sane mentis non sentiat, cum consideret persecutores Christiane religionis tanta factionis conspiratione, sicut omnimodis adnisibus non solum res suas profundendo sed etiam se ipsos  morti tradendo, ad explendam animi atrocitatem huc usque desudasse; neminem autem uel uix paucissimos, iustitie fautores, aut corporum laborem subire, aut rerum dispendia pati, aut de bonis suis opem matri sue Ecclesie ferre curauisse. uerum, utcunque fraternitas uestra sese habuerit, benedictus Deus et Domini nostri Iesu Christi Pater, qui, nos ab aduersariorum manibus et persecutorum uiolentia protegens, hactenus in manu nostra iustitiam secundum testimonium conscientie nostre defendit; atque, potentie sue uigore humane infirmitatis imbecillitatem nostram corroborans, ad iniquitatem conuerti nullis nos promissionum blanditiis, nullis uexantium terroribus sinit. Ipsi ergo  gratias immensas referimus, qui, nos infractos huc usque in pressure tempestate conseruans, ad quamdam spem tranquillitatis sicut liberis incessibus duxit; ut non nos contra principalem iustitie intentionem egisse, aut propria conscientia aut religiosorum, qui nouerunt, examinatio reprehendat. De cetero, fratres, ut causa iurgiorum et discordia que inter regnum et apostolicam sedem iam dudum agitatur, annuente Domino, congruum ualeat finem sortiri, uos ad synodum quam in medio Nouembri celebrare disponimus, presentium litterarum uocatione, ex parte beati Petri apostolorum principis precipientes inuitamus. Hoc etiam fraternitatem uestram scire uolumus quia, ut secure ad nos uenire et in uestram patriam, Deo protegente, possitis  redire, fideles nostri a maioribus, qui sunt in curia Henrici dicti regis, iuramento securitatem receperunt. Desideramus igitur una uobiscum tractare, diuino fulti auxilio, qualiter possimus pacem confirmare, atque ad gremium matris Ecclesie sancte schismaticos, Deo auxiliante, reuocare.



XL. Gregorii uII pape priuilegium pro Casinensi cenobio. 
[GATTULA, Hist. Casin. 254.]

GREGORIUS episcopus, seruus seruorum Dei, dilecto in Christo fratri DESIDERIO, abbati Montis Cassini, suisque successoribus.

Ea que ante nos eorum definitionis finem percipiunt,  necessarium et utile uidetur ut ad memoriam futurorum non solum litteris intimare, uerum etiam auctoritate sedis apostolice munire debeamus. Cum enim Capue essemus, clerici illius ciuitatis conquesti sunt, dicentes ecclesiam Sancti Angeli, que olim fuerat iuris Capuane ecclesie, in ius monasterii Sancti Benedicti iniusto concambio transisse. Quam nimirum querimoniam indiscussam non permittentes, per discretos et ueraces uiros diligenter inquisiuimus utrum concambium quod pro eadem Ecclesia datum fuerat, sufficere uideretur. Qui uidelicet uiri illud quod eis iniunximus studiose perquirentes, probauerunt, quod pro concambio donatum fuerat, uidelicet ecclesiam Sancti Ioannis infra Capuanam ciuitatem sitam, plus possessionis  et ornamenti habuisse. Hoc etiam Erbeus tunc archiepiscopus eiusdem ciuitatis rem indulbitanter cognouisse testatus est. Unde testimonio competenti promoto, litis omni dubietate sublata, censuimus tam archiepiscopum quam Capuanos clericos in perpetuum ab hac questione quiescere, et de iam dicto concambio nullam deinceps litem promouere. Unde, iuxta fraternitatis tue postulationem, presenti priuilegio firmum hoc et in perpetuum stabile iudicantes, decernimus ut in predicto loco Sancti Angeli religio monachorum sub cura et regimine abbatis Montis Cassini omnipotenti Deo deseruiat. Cui nimirum ecclesie huius modi priuilegium indulgemus, concedimus atque firmamus, statuentes  nullum imperatorum, regum, principum, antistitum, nullum quacunque dignitate preditum, uel quemquam alium audere de his que eidem uenerabili loco a quibuslibet hominibus de proprio iure iam donata sunt, uel in futurum, Deo miserante, collata fuerint, sub cuiuslibet cause occasionisue specie minuere, uel auferre, siue suis usibus applicare, uel aliis, quasi piis de causis, pro sue auaritie excusatione concedere: sed cuncta, que ibi oblata sunt, uel offerri contigerit a quoquam, ab eis qui in tuo officio locoque successerint, perenni tempore illibata et sine inquietudine aliqua uolumus possideri, eorum usibus, pro quorum sustentatione gubernationeque concessa sunt, modis omnibus profutura. Hec igitur omnia que huius  precepti decretique nostri pagina continet in perpetuum reseruanda decernimus. Si quis uero imperatorum, regum, principum, sacerdotum, clericorum, iudicum ac secularium personarum hanc constitutionis nostre paginam agnoscens, contra eam temerario ausu uenire tentauerit, admonitus semel et iterum usque tertio per conuenientes inducias, si non resipuerit, atque predicte Ecclesie non satisfecerit, potestatis honorisque sui dignitate careat, reumque se diuino iudicio existere de perpetrata iniquitate cognoscat; et nisi ea que ab illo sunt male ablata restituerit, uel digna penitentia illicite acta defleuerit, a sacratissimo corpore et sanguine Domini redemptoris nostri Iesu Christi  alienus sit, atque in extremo examine districtiori ultioni subiaceat. Cunctis autem in eidem loco iuste obseruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Miserationes tue, Domine, super omnia opera tua .

Datum Rome septimo Idus Decembris per manus Petri, Sancte Romane Ecclesie presbyteri, cardinalis et bibliothecarii; anno uero uI pontificatus Domini Gregorii septimi pape, indictione II.



XLI. Littere commendatitie Gregorii uII date Berengario post concilium Romanum. 
[MANSI Concil. XX, 621.]


GREGORIUS, seruus seruorum Dei, omnibus beato Petro fidelibus salutem et apostolicam benedictionem.

Notum uobis omnibus facimus nos anathema fecisse ex auctoritate Dei omnipotentis Patris, et Filii, et Spiritus sancti, et beatorum apostolorum Petri et Pauli omnibus qui iniuriam aliquam facere presumpserint Berengario, Romane Ecclesie filio, uel in persona, uel in omni possessione sua, uel qui eum uocarit hereticum. Quem post multas quas apud nos, quantas uoluimus, fecit moras, domum suam remittimus, et cum eo fidelem nostrum, Fulconem nomine.



XLII. Gregorii uII epistola ad Germanos. 
[MANSI Concil. XX, 383.]


GREGORIUS, seruus seruorum Dei, omnibus archiepiscopis in Teutonico atque in Saxonico regno commanentibus, omnibusque principibus, cunctisque maioribus et minoribus, qui non sunt excommunicati et obedire uoluerint, salutem et apostolicam benedictionem.

Quomodo ex lite et dissensione uestra maximum in sancta Ecclesia periculum fieri quotidie cognoscimus, uisum est nobis, uisum est et fratribus nostris in concilio congregatis, summa ope elaborare pro uiribus, quatenus idonei nuntii tam religione quam  scientia pollentes e latere apostolice sedis ad partes uestras mitterentur, qui religiosos episcopos, laicos etiam pacis et iustitie amatores, in partibus uestris commorantes, ad hoc opus idoneos congregarent, qui, Domni gratia preeunte, die et loco ab illis statuto, tam ipsi quam quos ipsis adiungere adhuc debemus, aut pacem componant, aut, ueritate precognita, super illos qui sunt tanti dissidii causa, canonicam censuram exerceant. uerum quomodo nonnullos, diabolico instinctu confectos, iniquitatis sue facibus ignitos, cupiditate inductos, discordiam potius quam pacem fieri et uidere desiderantes fore non ignoramus, statuimus in hac synodo, sicut et in preterita, ut nulla persona alicuius potentie uel dignitatis, siue parua, siue magna, siue princeps, siue subiectus,  aliqua presumptione audeat legatis nostris obsistere, et, cum ad uos peruenerint, de componenda pace contraire, nec postea contra interdictum illorum, alter in alterum audeat insurgere, sed usque ad diem ab illis statutum firmam pacem omnes sine ulla occasione et fraude obseruent. Quicunque autem hec uestra statuta ulla presumptione uiolare tentauerit, anathematis uinculo eum ligamus, et non solum in spiritu, uerum etiam in corpore et in omni prosperitate huius uite apostolica auctoritate innodamus et uictoriam in armis auferimus, ut sic saltem confundantur et duplici contritione conterantur.



XLIII. Gregorii uII epistola ad Rodulfum regem. 
[Bruno, De bello Saxonico, ap. PERTZ, Monum. Germ. hist., Script. u, 378.]


GREGORIUS episcopus, seruus seruorum Dei, RODULFO regi et omnibus secum Christianam religionem defendentibus salutem et apostolicam benedictionem.

Quod regnum Teutonicorum, hactenus inter omnia mundi regna nobilissimum, iam uideo incendiis, cedibus et rapinis deuastari, confundi et annullari, quam magnus exinde cordi meo dolor insideat, quam continuus in uisceribus meis me gemitus afficiat, testis est ille solus, qui omnium hominum corda scrutatur et probat. Deferuntur enim mihi  iam sepius legationes Henrici, cum per proprios nuntios, tum per cognatos et aliarum terrarum principes et affines, modo omnem obedientiam promittendo, modo per uaria ingenia sollicitando, id a me summo conamine cupientes efficere quo me ad uotum suum suis partibus ualeant inclinare. uerum quia hinc inde et Romana grauitas et apostolica mansuetudo me per mediam iustitie uiam incedere cogunt, omnibus quibus possum modis hoc oportet intendere quomodo ueram a falsa iustitiam, perfectam a ficta obedientiam iudicio sancti Spiritus ualeam discernere, et rato ordine ad finem usque perducere. Hec uero et alia, si, propitio Deo, ad uos sani perueniunt legati mei, melius quam he littere uiua uoce testificabuntur et docebunt.



XLIu. Gregorii uII epistola ad Rodulphum regem et Saxones.---Nuntiat se curasse ut per legatos suos de rebus a se decretis in duabus synodis docerentur; tum ad patientiam hortatur et ut Magdeburgensis archiepiscopatus optime prouideatur. 


GREGORIUS episcopus, seruus seruorum Dei, R. regi omnibusque secum in regno Saxonum commanentibus, tam episcopis quam ducibus, comitibus, nec non maioribus et minoribus peccatorum absolutionem et apostolicam benedictionem.

Cum ueritas ipsa dicat omnium qui propter iustitiam persecutionem patiuntur regnum esse celorum , et Apostolus clamet neminem nisi qui legitime certauerit, posse coronari , nolite, filii mei, in hoc, qui uos iam multo tempore exagitat, bellico furore deficere; nolite per ullius fallentis persone mendacia de nostro fideli adiutorio dubitare; sed magis magisque pro tuenda ueritate ecclesiastica, pro defendenda uestre nobilitatis libertate, labori iam citius finiendo incumbite; et ex aduerso ascendendo uos et corpora uestra quasi murum pro domo Dei opponere satagite. Quidquid iam in duobus synodi nostre conuentionibus de rege R. et de H. statutum sit, quidquid ibi de pace et concordia regni et cum iuramentis sit diffinitum, per nostras litteras et per nostros legatos, nisi sorte capti sint, apertissime potestis cognoscere; et, si quid adhuc remanserit, per episcopos Metensem et Papiensem et abbatem Augustensem,  qui nobiscum finem rei prestolando morantur, cum ad uos ipsi uenerint, quasi in promptu habetis audire. Postremo hoc uos ignorare nolumus quod qua omni oportet instantia, cum orationis nostre assiduitate, tum officii nostri grauitate, et prospiciendo consulere, et consulenda prospicere uere necessitati non dubitamus. Audiuimus de uestro archiepiscopatu Magdeburgensi, in disciplinam quorumdam eiusdem Ecclesie filiorum, pro acquirendo seculari habitu et honore, obortam fuisse contentionem, quos modis omnibus ex precepto Dei omnipotentis et sancti Petri, et nostro, ne sibi in locum damnationis culmen arripiant regiminis prohibete, et Deo dignum dispensatorem, prout ius postulat et ordo,  cum nostra uoluntate, et apostolica benedictione, et communi omnium bonorum tam clericorum quam laicorum electione disponite. uos tamen ipsi nostis quod, in constituendis episcopis, neglecta sanctorum Patrum instituta hunc qui modo funditur sanguinem genuerunt, et adhuc, nisi prouideantur, peiores prioribus errores fouendo parturiunt.



XLu. Gregorii epistola ad omnes fideles per Teutonicum et Italicum regnum. 
[Mariani Scotti Chronicon, ap. PERTZ, Monum. Germ. hist., Script. u, 561.]

GREGORIUS papa, seruus seruorum Dei, per totum  Italicum regnum et Teutonicorum, debitam sancto Petro obedientiam exhibentibus apostolicam benedictionem.

Si qui sunt presbyteri, uel diaconi, uel subdiaconi, qui iaceant in crimine fornicationis, interdicimus eis, ex parte omnipotentis Dei et auctoritate sancti Petri, introitum ecclesie usque dum peniteant et emendent. Si qui uero in peccato suo perseuerare maluerint, nullus uestrum officium eorum auscultare presumat; quia benedictio illius uertitur in maledictionem, et oratio in peccatum, testante Domino per prophetam: Maledicam, inquit, benedictionibus uestris.



XLuI. Gregorii pape uII epistola ad monachos Casinenses. 
[GATTULA, Hist. abbatie Casin., II 149.]


GREGORIUS episcopus, seruus seruorum Dei, dilectis in Christo filiis Sancti Benedicti monachis salutem et apostolicam benedictionem.

Audiuimus, quod sine grauissimo dolore dicere non possumus, quosdam homines a Iordano principe suggestione diaboli missos, secretarium uestrum intrasse, et quedam commissa uobis inaudita temeritate detulisse. In quo facto nimie negligentie, et acriter ulciscende timiditatis uos et abbatem uestrum arguere possumus, et grauius aduersum uos commoueri deberemus, nisi ea qua uos semper caritate dileximus, detineremur; si quidem tolerabilius nobis uideretur uillas et castella Sancti Benedicti  in predam et direptionem dari, quam ut sanctus locus, et per totam, ut credimus, christianitatem famosus et uenerabilis, tante ignominie periculo subiaceret. Quapropter huius temeritatis noxam inultam esse non ferentes, presertim eum locum uestrum uiolatum esse, et exemplo huius facinoris deteriora posse uobis contingere perpendentes, admonemus ut diuinum officium in ecclesia Beati Benedicti non faciatis, sed altaria omnia que intus sunt detegentes, quantum sit huiusmodi uiolationis periculum quosque cognoscere faciatis. Si enim in ecclesia Sancti Petri humano sanguine respersa diuinum officium non sine diligenti reconciliatione celebratur, multo magis istud quod in ecclesia  Beati Benedicti pernicio  suis commissum est, competenti indiget expiatione. uos itaque omnipotentem Dominum instanter deprecemini ut tristitie mentis nostre dignetur super hac re nobis consolationem impendere, et ad reparandam in omnibus uestram dignitatem, modis quibus decet, nos instruere.



XLuII. Gregorii uII pape epistola ad monachos Casinenses. 
[GATTULA Hist. abbatie Casin., II, 149.]

GREGORIUS episcopus, seruus seruorum Dei, uenerabili  congregationi Casinensis cenobii salutem et apostolicam benedictionem.

Nuper, dilectissimi fratres, nos uiolentia sacrilegii huic reuerentissimo loco illata compulsi, uestre ecclesie officium ob tantum facimus irrogatum interdiximus. uerum quia ascensionis Domini solemnitas toto uenerabilis orbi nunc imminet, nolentes iam propter alicuius scelus in tanto festo tam religi sum locum officio pietatis carere, decreuimus et uos et eumdem locum ab interdicto absoluere. Quapropter, apostolica mansuetudine ducti, reddimus et ecclesie ministerium et cultum religionis deuotioni uestre licentiam celebrandi.

uolumus etiam atque rogamus caritatem uestram ut, nostri memores, pro nobis preces fundatis  ad Dominum, pro statu quoque sancte Romane Ecclesie Rectori rerum quotidie supplicetis, nec non tam pro inimicis quam etiam pro amicis, dilectionis affectu, omnipotentem Dominum deprecari sedulo memineritis et studeatis; nec non et pro illo qui tam sanctissimum locum, toto mundo famosum, uiolauit preces effundite, ut Deus det illi cor penitens, et sic eum ad se conuertat, ut in hac uita et futura mereatur gratiam Dei obtinere. Et immediate sequuntur hec alia uerba in codice: Hoc autem accidit per . . . . . Rosellano episcopo; nam idem episcopus non paruam pecuniam huic commendauerat loco. Iordanus autem princeps missis militibus precepit ut eamdem sibi deferrent pecuniam. Fratres autem ad  hec: Pecuniam, que S. Benedicto credita est, nos alicui uiuentium minime damus, sed eam super corpus eius ponimus; inde qui presumpserit auferat. Milites autem tollentes thesaurum de altario ad principem deferunt. Quo accepto statim idem princeps, tanti auctor sceleris, lumen amisit, et usque ad mortem ita permansit.



XLuIII. Gregorii uII epistola ad Petrum Albanensem et Odelricum Patauinum. 
[Hugonis Flauiniac. Chronicon, ap. PERTZ, Monum. Germ. Hist. Script. uIII, 450.]

GREGORIUS episcopus, seruus seruorum Dei, dilectis in Christo fratribus et cepiscopis, PETRO Albanensi  et ODELRICO Patauiensi, salutem et apostolicam benedictionem.

Sunt multi, quibus tamen non credimus, qui de legatione uestra murmurare incipiunt, suspicantes uos aliter uelle incedere quam a nobis preceptum est; et alterum uestrum nimis simpliciter, alterum uero non adeo simpliciter acturum esse causantur. Quapropter diligentissima circumspectione cauendum est uobis, ut utramque suspicionem possitis exstinguere. Quod ita facile cum Dei adiutorio proueniet, si precepta nostra ante mentis oculos semper teneatis, et nichil aliud presumatis efficere, nisi quod nos uobis noscimur, non modo nudis uerbis, uerum etiam litteris inculcando mandasse. uolumus  autem ut de causa regum uel regni siue etiam de Treuirensi uel Coloniensi et Augustensi electis, uel de omnibus istis qui inuestituram per manum laicam acceperunt, nullum presumatis exercere iudicium, summumque uobis studium sit, si rex acquieuerit uobis de statuendo colloquio et pace firmanda in regno, et de restituendis episcopis in sedibus suis, et hec eadem cito ad nos aut per uos ipsos aut per certos legatos annuntiare, ut tot et tales personas possimus illuc ad constitutum tempus dirigere, qui ad tantum negotium determinandum ualeant una uobiscum, Deo auxiliante, sufficere. Interim uero sic uos utrique parti communes, et ab omni suspicionis neuo, quantum in uobis est, cum diuine gratie adiutorio exhibete immunes, ut iustitie  semper et nullo modo partibus faueatis, sicut habetis formam nostram; qui uidelicet, postquam iudicium tanti huius negotii in manu beati Petri commissum est, nichil aliud uobis testibus intendimus, nisi ut per iustitie semitam incedamus. Ad nullam partem sinceritatem apostolice discretionis infleximus, nullis promissionibus aut terroribus cessimus, nec aliud unquam, Deo protegente, acturos nos esse confidimus. Preterea specialiter uobis de abbate Augiense iniungimus, qui nuper ad apostolorum limina ueniens, non solum captus est, sed etiam in loco eius quidam est tyrannice subrogatus, ut ea bona sua, quibus exspoliatus est, expulso inuasore illo, restitui faciatis. Qui tamen postquam de his que perdidit, fuerit pleniter inuestitus, si quid  contra illum habet aliquis, paratus erit in nostro iudicio respondere. Non enim debet ab alio aliquo iudicari, qui in apostolica sede scitur a memet consecratus. Et certe grauis fuit presumptio, manum in eum ponere, qui tanto erat priuilegio munitus. Quod si inuasor ille contra interdictum nostrum predicto fratri sua restituere contempserit, confestim in eum uelut in rebellem et inuasorem ex auctoritate apostolica sententiam excommunicationis intendite. Quidquid autem agitis, uel quidquid uobis contigerit, litteris semper mandare et frequenter ad nos mittere procurate. Omnipotens et misericors Deus, a quo bona cuncta procedunt, meritis beate Dei genitricis Marie, domine nostre, et beatorum  apostolorum suorum Petri et Pauli, ab omni malo uos defendere, et in omnem ueritatem inducere dignetur, quatenus quidquid agitis secundum timorem Dei et utilitatem sancte Ecclesie feliciter peragatis. Inter omnia studiosissime Wormatiensis episcopi mementote, qui cum esset diu ab Ecclesia sua expulsus, et ob id Romam ueniret, ut auxilium apostolice sedis acquireret, non solum nichil sibi profuit, sed modo etiam peius incurrit. Interim uos salutamus, et rogamus ut sitis memores nostri, memoris uestri, apud Deum.



XLIX. Gregorii uII epistola ad Hugonem episcopum Diensem.---Gratulatur de pace Ecclesie eius restituta. 
[Hugonis Flauiniac. Chronicon, ap. PERTZ, Monum. Germ. hist., Scrip. uIII, 421.]


GREGORIUS episcopus, seruus seruorum Dei, dilecto in Christo fratri HUGONI, Diensi episcopo, salutem et apostolicam benedictionem.

Quod diuina clementia pacem Ecclesie tue restituit, sciat fraternitas tua nos haud aliter quam de nostra, aut sancte Romane Ecclesie tranquillitate et profectu gaudere. Et hoc in mente tua semper maneat fixum, quod omnipotens Deus, cui fideliter famulari toto cordis affectu adniteris, et temporalem tibi pacem competenter conciliabit, et sempiternam meritis tuis bonus remunerator retribuet. De discordia uero quam inter Lugdunensem archiepiscopum  et abbatem Cluniacensem significasti, nouerit dilectio tua nos non parum grauari, sed, quoniam inter religiosos iurgia sunt, multum profecto dolere. Quippe quorum concordia multis prodesse poterat et debuerat, non dubium est quin de corum dissensione plurimis oriatur et futura sit grauis pernicies. Unde fraternitatem tuam uigilare oportet et curare necesse est religiosos tibi uiros adhibere, et ita prefatos ex parte nostra super concordia conuenire. Denique quicunque illorum iustitie, secundum consilia uestra, non acquieuerit, nulli sit ambiguum quod nos in eum grauiter, omnis persone acceptione postposita, commouebimur. Quia uero in partibus preordinatis concilium celebrare non potuistis utiliter, competens arbitramur  ut aptum locum diligentia uestra inueniatis, ubi synodo congregata Remensis archiepiscopi causa diligenter examinetur. Et quidem, si idonei accusatores et testes inuenti fuerint, quod obiicitur ei canonice comprobantes, quam iustitia dictauerit sententiam dare absque hesitatione uos uolumus. Alioquin si tales persone fuerint que recipi rationabiliter nequeant, quoniam turpis de eo fama non solum Galliam, uerum etiam fere totam repleuit Italiam, sex episcopis, quorum uita non notetur infamia, assumptis sibi, si potest, excuset se, et sic purgatus cum pace in Ecclesia sua et propria dignitate remaneat. Preterea eum quem per secularem potestatem, id est regiam inuestituram, Cabilonensem Ecclesiam intrasse significastis, ab omni regimine  et spe ipsius Ecclesie alienum esse apostolica auctoritate decernimus. Quod si post huius nostre interdictionis sententiam ad huius regiminis dignitatem aspirauerit, quid beati Petri gladius ualeat sine dubio experietur, et in perpetuum nulla sibi ecclesiastici regiminis fiducia relinquetur. Ad comprimendum etiam multorum conatus illicitos, qui obstinatis animis non timent Deum postponere et superbiam suam propalare, diabolum imitantes, qui non contentus sibi concessis, dum illicite nititur ad altiora, et quod habebat iuste amisit, uolumus uos in omnibus conciliis uestris, uice nostra, omnes illos excommunicare quicunque apostolice sedis decreto super hac re synodaliter constituto obuiare presumpserint, et de manu alicuius Iaici inuestituram  Ecclesiarum susceperint, ut his saltem terroribus a spe ambitionis sue reducti, non aliunde ut fures et latrones ad ouile Dominicum ascendant, sed ex habitatione religiosorum uirorum inuitati, ut boni et idonei pastores per ostium ingrediantur. Admonemus etiam ut uiscera pietatis tue dolor et calamitas Lingonensis Ecclesie penetret, et una cum fratre nostro Lugdunensi archiepiscopo, modis quibus ualetis, tantis eius periculis consulatis, illud principaliter perficientes ut in decanum, qui fere omnia illius Ecclesie officia pessimis studiis arripuit, iustam sententiam detis, et officia illa per religiosos et competentes uiros pure deinceps administrentur.



L. Gregorii uII pape espistola ad Anselmum, monasterii Beccensis abbatem.---De celeberrima Anselmi fama. 
[MANSI, Concil. XX, 619.]


GREGORIUS episcopus, seruus seruorum Dei, ANSELMO, uenerabili abbati Beccensi, salutem et apostolicam benedictionem.

Quoniam fructuum tuorum bonus odor ad nos usque redoluit, quam dignas grates Deo referimus, et te in Christi dilectione ex corde amplectimur; credentes pro certo tuorum studiorum exemplis Ecclesiam Dei in melius promoueri, et tuis similiumque tui precibus etiam ab instantibus periculis. Christi subueniente misericordia, posse eripi. Nosti  frater: si iusti apud Deum preualuit oratio , quid iustorum? preualuit equidem, imo impetrabit, sine dubio, quod petierit . Ipsius etiam ueritatis auctoritate cogimur hoc confiteri: Pulsate, inquit, et aperietur uobis, petite et accipietis . Pulsate simpliciter, petite simpliciter hec etiam que sibi placeant. Simplex est ostium, simplex dator uult peti simplicia, et que sibi conueniant: hoc modo aperietur, hoc modo accipietis, hoc modo iustorum exaudietur oratio. Unde uolumus tuam tuorumque fraternitatem assidue Deum orare, ut Ecclesiam suam, et nos  ab instantibus hereticorum oppressionibus eripiat, et illos, errore dimisso, ad uiam ueritatis reducat. Querimoniam apud nos fecit quidem peregrinus de  quodam conuerso tuo: Iustus Dominus iustitiam dilexit, equitatem uidit uultus eius . Imitare Dominum tuum, imitare magistrum, a quo habes doctrinam uite. Precipimus etiam et nos ut ei iustitiam facias coram Huberto dilecto filio nostro, et  amico tuo.



LI.  Gregorii uII epistola ad Henricum episcopum Leodicensem. 
[MANSI, Concil. XX, 625.]

Peruenit ad nos te, fratrem et cepiscopum nostrum Henricum, Leodicensem episcopum, ad apostolorum limina uenientem, ab Arnulpho comite rebus tuis exspoliatum, et ad nequitie augmentum  gladiis iurare compulsum quod ablata nunquam repeteres, et huius tanti sceleris a nobis sibi ueniam impetrares. Cognita itaque contumelia tibi, imo beato Petro, illata, ualde doluimus, asserentes fraternitatem tuam nullis iuramenti uinculis posse teneri, que tam nefandissime coacta iurauerit. Unde et apostolica te auctoritate absoluimus, ut non tue uel alicuius conscientie ab [ob] hoc uidearis innexus. Insuper etiam eadem freti potestate, ne hoc in exemplum ceteris improbis audendi peiora sit futurum, fratri nostro uirdunensi episcopo et aliis illius patri [partis] beati Petri fidelibus summopere precipimus ut eum ut tyrannum et Christiane religionis conculcatorem impugnent, et armis tam carnalibus  quam spiritualibus undique et ubique, quantum possunt, nisi digne satisfecerit, insequantur. uolumus itaque ut prefatus episcopus prius quoscunque potest episcopos et reliquos sacerdotes sibi adiungat, et illum Dei inimicum ad dignam satisfactionem conuocet. Quod si digne penitere et ablata restituere noluerit, datis sibi 15 dierum induciis, introitu ecclesie priuetur, et prefato modo iniuria beati Petri uindicetur usque ad satisfactionem.



LII. Gregorii uII epistola ad Aymericum uicecomitem et Narbonenses. 
[MANSI Concil. XX, 621.]

GREGORIUS episcopus, seruus seruorum Dei, clero,  uicecomiti AYMERICO nec non uniuerso populo Narbonensi apostolicam benedictionem libenter uobis manderemus, si in apostolice sedis reatum incurrisse uos non cognosceremus. uerum ubi ab eadem uos resipuisse excommunicatione cognouerimus, et archiepiscopalem patri uestro Dalmatio obedientiam exhibere, benedictionem beati Petri mandabimus.

Sicut nouit prudentia uestra, inimicus humani generis Ecclesiam uestram malis et Simoniacis pastoribus inuasam quasi ius proprium longo tempore possedit. Sed condolentes necessitati et periculo uestro, bonum et legalem pastorem uobis preficiendum censuimus non aliunde, sed per ostium, id est  per Christum intrantem . Qui enim aliter, id est sine Christo, ingrediuntur, fures sunt et latrones, ad hoc constituti ut gregem Dominicum mactent et perdant . Hic itaque apostolice sedis benedictione et auctoritate confirmatus per exemplum laudande conuersationis sue et documentum predicationis, quidquid culpa et iniuria malorum pontificum inter uos commissum est, Domino auxiliante, poterit corrigere, uosque bonus pastor summo Pastori deuotissime commendare. Admonemus itaque prudentiam uestram, ut eum quem Romana Ecclesia uobis legaliter constituit, honeste et cum beneuolentia recipiatis, et ei sicut spirituali Patri et archiepiscopo obedientiam et reuerentiam impendatis, memores Dominici sermonis fideles  suos commendantis: Qui uos audit, me audit; et qui uos spernit, me spernit . Neque enim uos ignorare uolumus quod si quis uestrum, quod non speramus, obedientiam sibi contradixerit, iram Dei et uindictam B. Petri ad periculum suum prouocabit et sententiam excommunicationis in Tolosana synodo a legatis nostris promulgatam apostolica auctoritate confirmabimus. Qui uero obediens fuerit, gratia et benedictione eiusdem apostolice sedis gaudebit.



LIII. Gregorii uII epistola ad Rodulfum archiepiscopum Turonensem et Eusebium episcopum Andegauensem.---Mandat ut Berengarium sacerdotem a Fulconis comitis Andegauensis aliorumque iniuriis defendant. 
[Franciscus de ROuE, uita, Heresis et Penitentia Berengarii, 75.]


GREGORIUS episcopus, seruus seruorum Dei, RODULPHO Turonorum archiepiscopo et EUSEBIO Andegauorum pontifici, salutem et apostolicam benedictionem.

Audiuimus, fratres, comitem Andegauensem, quorumdam instinctu, qui filio nostro carissimo Berengario inimicantur, in eius odium exarsisse. Quapropter fraternitati uestre mandamus quatenus ipsi comiti, nostra uice, precipiatis ut non ulterius supradictum uirum inquietare presumat. Nec solum, sed et contra omnes inimicos et perturbatores rerum ipsius, uicem nostram ad ferenda illi auxilia suscipiatis, precipiendo precipimus ex auctoritate beatorum apostolorum Petri et Pauli. ualete, et nulla  ratione que precipio contemnite.



LIu. Gregorii uII priuilegium pro monasterio S. Zenonis Pisano. 
[UGHELLI, Italia sacra, III, 364.]

GREGORIUS episcopus, seruus seruorum Dei, dilecto in Christo filio LEONI abbati monasterii S. Zenonis in Pisana urbe, et eius successoribus.

Superne miserationis respectu, ad hoc uniuersalis Ecclesie curam suscepimus et apostolici moderaminis sollicitudinem gerimus, ut iustis postulantium uotis attenta benignitate faueamus, precipueque ad  uenerabilem locorum quietem stabiliendam, nostre auctoritatis munimen conferre debeamus. Proinde prelibatum monasterium cui tu preesse dignosceris, iuxta petitionem tuam, sub apostolice sedis defensione recipimus, et presentis priuilegii decreto cuncta que hactenus iure possidere uisum est, uel deinceps Domino largiente iuste acquiret, concedimus atque firmamus; insuper etiam, consentiente Pisano episcopo, decimationes omnium terrarum quas ad dominicatum uestrum laborare feceritis annuimus: adiicientes ut fidelium oblationes accipere, et eos qui se deuouerint in cemeterio uestro sepeliri, nec non etiam quicunque seculo renuntiantes ad uestram conuersationem uenire uoluerint, licitum sit uobis sine alicuius contradictione admittere. Que  omnia, sicut scripta sunt, ut memoratum cenobium tuum per succedentium temporum curricula secure ac sine inquietudine firmiter et inconuulse obtineat, apostolica auctoritate corroborantes statuimus nullum regum, uel imperatorum, antistitum nullum quacunque auctoritate preditum, uel quempiam alium audere de his que eidem uenerabili loco a quibuslibet hominibus de proprio iure iam donata sunt, uel in futurum, Deo miserante, conferentur, sub cuiuslibet ausu occasionisue specie minuere uel auferre, siue suis usibus applicare, uel aliis quamuis piis de causis pro sue auaritie excusatione concedere. Si quis uero regum, sacerdotum, clericorum, iudicum ac secularium personarum hanc constitutionis nostre paginam agnoscens, contra eam temerario  ausu uenire tentauerit, admonitus semel, et iterum usque tertio per conuenientes testes, si non resipuerit, atque predicte Ecclesie non satisfecerit, potestatis honorisque sui dignitate careat, reumque se diuino iudicio existere de perpetrata iniquitate cognoscat. At nisi ea que ab illo sunt male ablata restituerit, uel digna penitentia illicite acta defleuerit, a sacratissimo corpore et sanguine Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Datum Laterani Iu Non. Martii per manus Petri  S. Romane Ecclesie presbyteri, cardinalis ac bibliothecarii, anno IX pontificatus D. Greg. uII pape, indict. Iu, 1081.



Lu. Epistola Gregorii uII ad Landricum, Matisconensem episcopum, pro confirmandis per eum priuilegiis Cluniacensis ecclesie. 
[Bullarium Cluniacense, 21.]

GREGORIUS episcopus, seruus seruorum Dei, dilecto in Christo fratri LANDRICO, Matisconensi episcopo, salutem et apostolicam benedictionem.

Mirari ualde compellimur quomodo fraternitas tua persuasione clericorum, sicut audiuimus, in confirmatione  priuilegiorum Cluniensis ecclesie, episcopo Albanensi legationem nostram ferenti inobediens exstiterit, presertim cum, etiamsi aliquid, quod non credimus, inconsultius tibi irrogare uoluisset, quidquid esset, pro reuerentia apostolice sedis ferre decuisset. Itaque, propter bonam uitam et pastoralem uigilantiam qua circa Ecclesiam tibi commissam desudas, hanc culpam supportantes, precipimus tibi quatenus uocatis de melioribus monachis Cluniensis ecclesie, ad communem locum inter Matisconem et Cluniacum uenias, ut in presentia illorum predictum priuilegium confirmes, et sic in episcopali officio restitutus, adiuuante Domino, populum tuum ualeas consolari. De cetero fraternitatem tuam paterno affectu, quo eam amplectimur, admonemus ne  improbitati uel leuitati clericorum tuorum ulterius credulus existas, sed meis, qui te, non tua, diligo, potius quam illorum consiliis acquiescas. Quod si feceris, scias profecto quod nos Ecclesiam tibi commissam preiudicium sustinere nullatenus patiemur. Interim autem sine omni inquietudine et discordia uos et abbas Cluniensis pacifice maneatis, donec coram uicario Diensi episcopo huiusmodi lis religiosarum personarum consilio terminetur; aut, si illud non potuerit fieri, nos, utraque parte uocata et causa diligenter discussa, auxiliante gratia Dei, finem congruum imponere ualeamus. Clerici autem qui, spiritu superbie ducti, contra legatum nostrum Albanensem episcopum turbam fecerunt, et archiepiscopum uiennensem Cluniaco reuertentem ablatis rebus  suis contumeliose inuaserunt, apud Cluniacum nudis pedibus ante altare sancti Petri satisfaciant, et sic emendatis moribus absoluantur. Absque data.



LuI. Gregorii uII epistola ad canonicos S. Martini Turonensis. 
[MABILL. Annal. S. Bened. u, 176.]

GREGORIUS episcopus, seruus seruorum Dei, canonicis Sancti Martini Turonensis.

Quia legatis nostris et archiepiscopo uestro non obedire, sed insuper eum expulisse audiuimus, et ab eis uos esse excommunicatos ob culpam uestram didicimus, idcirco salutem et apostolicam benedictionem mittere ausi non fuimus, cuius rei indignos  uos existere profecto plus uobis ipsi dolemus. Nam si animarum uestrarum curam gereretis, omnino nec illud presumere, nec post flagitium tandiu in impenitudine manere consilium haberetis. Quapropter paterna uos allocutione monentes ex parte B. Petri precipimus ut de tanto facinore digne satisfacientes, predictum fratrem nostrum archiepiscopum ad Ecclesiam suam cum honore reducere procuretis; ac deinceps ei paternalem, sicut decet, obedientiam et reuerentiam exhibentes, obedire nullatenus detrectetis. Precipimus etiam uobis ut res tam ipsius archiepiscopi, quam canonicorum Sancti Mauricii in integrum restituatis; atque legatis nostris de cetero debitam obedientiam exhibentes, et  ab ipso comite excommunicato Fulcone et ab omnibus excommunicatis uos custodire uigilanter studeatis. Quod si nec his etiam mandatis salubriter obedire uolueritis, sententiam anathematis in uos confirmantes, apostolice ultioni uos subiacere decernimus.



LuII  Gregorii uII epistola ad Richardum, Ecclesie Romane cardinalem et abbatem Massiliensem.---Precipit ute xcommunicatos S. Saturnini monachos absoluat. 
[MANSI, Concil. XX, 656.]

GREGORIUS episcopus, seruus seruorum Dei, R. uenerabili sancte Romane Ecclesie cardinali et abbati Massiliensi salutem et apostolicam benedictionem.

 Peruenit ad nos quod monachos illos qui ecclesiam Sancti Saturnini non sine licentia proprii abbatis acceperant, ac deinde, compellente eos iussu maioris abbatis Cluniacensis, eamdem dimiserant, tua fraternitas illos, postea quo satisfacientes exierint, excommunicauit. Quod si ita est, non parum de prudentia tua miramur. Unde uolumus atque precipimus ut tam illos ab excommunicationis uinculo soluas quam et de cetero; ne tam leuiter in religiosos uiros huiusmodi sententiam feras, summopere cauere procures. Quid est enim aliud quam auctoritati derogare indiscrete uel temere in quasque honestas personas auctoritatis licentia uti? Quod ut de futuro uigilanter attendas solliciteque prouideas, iterum iterumque monemus.



LuIII. Gregorii uII epistola Ugoni Diensis Ecclesie episcopo, et Richardo Massiliensi, cardinalibus 
[D. BOUQUET, Recueil, tom. XIu, pag. 186.]


GREGORIUS episcopus, seruus seruorum Dei, U. Diensi episcopo, et R. cardinali et abbati, salutem et apostolicam benedictionem.

Aquensis archidiaconus A.  queritur quod archiepiscopus W.  et A.  legatus noster, nec non episcopus uasatensis, insurgunt aduersus ecclesiam suam, et ecclesias quasdam eiusdem episcopatus sui auferunt et uiolenter inuadunt. Ausciensis quoque archiepiscopus et Amatus episcopus litteris suis nobis significauere ab Aquensibus  easdem ecclesias proprietati Olorensis ecclesie ab antiquo tempore pertinuisse. Unde fraternitati uestre iniungimus ut, si potestis, ambo, sin autem unus in competenti loco eorum negotium audiat, atque, canonicis rationibus diligenter utrinque perscrutatis, Deo placentem et iustitie congruum finem imponat.



LIX. Gregorii uII epistola ad clerum, Aymericum uicecomitem et uniuersum populum Narbonensem. 
[CATEL, Mémoires de l'Hist. du Languedoc, pag. 782.]

GREGORIUS episcopus, seruus seruorum Dei, clero,  uicecomiti AYMERICO, necnon uniuerso populo Narbonensi.

Apostolicam benedictionem libenter mandaremus si in apostolice sedis reatum incurrisse uos non cognosceremus; uerum ubi ab eadem uos resipuisse excommunicatione cognouerimus et archiepiscopalem Patri uestro Dalmatio obedientiam exhibere, benedictionem beati Petri mandabimus. Sicut nouit prudentia uestra, inimicus humani generis Ecclesiam uestram malis et Simoniacis pastoribus inuasam, quasi ius proprium longo tempore possedit; sed condolentes necessitati ac periculo uestro, bonum et legalem pastorem uobis preficiendum censuimus, non aliunde sed per ostium, id est per Christum, intrantem; qui enim aliter, id est, sine  Christo ingrediuntur, fures sunt et latrones ad hoc constituti ut gregem Dominicum mactent et perdant. Hic itaque apostolice sedis benedictione et auctoritate confirmatus, per exemplum laudande conuersationis sue et documentum predicationis, quidquid culpa et iniuria malorum pontificum inter uos commissum est, Deo auxiliante, poterit corrigere, uosque bonus pastor summo Pastori deuotissime commendare. Admonemus itaque prudentiam uestram ut eum quem legaliter Ecclesia Romana uobis constituit honesta etiam beneuolentia recipiatis, ut ei sicut spirituali Patri et archiepiscopo obedientiam et reuerentiam impendatis, memores Dominici sermonis fideles suos commendantis: Qui uos audit, me audit; et qui uos spernit, me spernit. Neque enim  uos ignorare uoluimus quod si quis uestrum  obedientiam sibi contradixerit, iram Dei et uindictam beati Petri ad periculum suum prouocabit, et sententiam excommunicationis in Tolosana synodo a legatis nostris promulgatam, apostolica auctoritate confirmabimus; qui uero obediens fuerit, gratia et benedictione eiusdem apostolice sedis gaudebit.



LX. Gregorius uII confirmat omnia priuilegia Panormitane Ecclesie. 
[COCQUELINES, Bullar. Rom. pont. Collect., tom. II, pag. 58, ex Rocco Pyrrho, Sicilia sacra, tom. I, col. 70.]

GREGORIUS episcopus, seruus seruorum Dei, dilecto in Christo fratri ALCHERIO, Panormitano archiepiscopo,  salutem.

Summe sedis apostolice, cuius, licet indigni, curam gerimus, contemplatione monemur ut omnibus sacris Ecclesiis, que defendi seu roborari nostre auctoritatis priuilegiis expetunt, nos, in quantum fauet iustitia, libenter annuamus; et earum rectoribus honorum suorum insignia, que antiquitus obtinuisse noscuntur, requirentibus, per nos, largiente Domino, facilius prebeatur assensus. Precipue tamen oportere arbitramur ut rudibus Ecclesiis, scilicet nouiter ad fidem uel uenientibus uel redeuntibus, nostri fauoris fiduciam, et apostolici muniminis, miserante Domino, perfidie tenebras  ac erroris laqueos euaserunt, eodem iuuante in Christiane fidei uigore ac religionis amplitudine per nostre benignitatis studium, ac tuitionis adiutorium magis ac magis excrescere ualeant  . Quamobrem, carissime frater Alcheri, Panormitanam Ecclesiam cui tu, Domino auctore, preesse dignosceris, que quondam nobilis et famosa, postmodum peccatis exigentibus in Sarracenorum potestatem perfidiamque redacta, nunc reuera ad Christianam fidem labore uel instantia filii nostri gloriosi ducis Roberti, Domino innuente, conuersa est, te postulante priuilegio apostolice liberalitatis fulciri, nos tam iuste petitionis intuitu quam etiam prefati ducis amore, quem id scimus optare, cupere, gratanter concedimus, tribuimus atque largimur. Apostolica  igitur auctoritate confirmamus eidem Ecclesie et per eam tibi, quidquid dignitatis antiquitus tenuisse probatur, id est omnes eius suffraganeos episcopatus, uel si qui, destructis illis, in eorum loco statuti sunt, uel, opitulante Domino, statuentur, ut in prefate tue ecclesie pristinam redeant potestatem; insuper quidquid possessionis per regalem largitionem et iustam concessionem antiquitus habuisse, ac quidquid  antiquis superaddidisse dignoscitur.

Proinde presentis auctoritatis nostre decreto, tam presentium quam et futurorum omnium hominum temeritatem cercentes, interdicendo statuimus nullum regum, uel imperatorum, antistitum, nullum  quacunque dignitate preditum, uel quemcunque alium, audere de iis que eidem Ecclesie a quibuslibet hominibus de proprio iure iam donata sunt, uel in futurum conferentur, auferre uel diminuere. Preterea fraternitati tue pallii usum secundum antiquum Ecclesie tue morem concedimus, ut eo inter missarum solemnia his duntaxat festiuitatibus utaris, uidelicet, Natiuitate Domini, festiuitate S. Stephani, Epiphania, cena Domini , Ascensione, Pentecoste, et quatuor festiuitatibus S. Marie, natiuitate S. Ioannis Baptiste, natalitiis apostolorum, S. Laurentii; in festiuitate Omnium Sanctorum, que celebratur Kal. Nouembris; et die tue ordinationis, et in festiuitatibus SS. quorum reliquiis tua decoratur Ecclesia, atque in ordinatione  episcoporum, seu ceterorum clericorum, et in consecratione ecclesie. Hortamur itaque fraternitatem tuam ut honor tante dignitatis, supplementum utique totius sacerdotalis ordinis, moribus tuis conueniat; et non solum exteriori, sed interiori homini tuo decorem prestet, et gratiam; siquidem ista sunt pallii, ista sunt huiusmodi indumenti signa, ut Dominum ex toto corde, et tota anima, et omni uirtute diligas, et proximum tuum sicut teipsum. Nam licet ad usum pallii omnium uirtutum ornamenta sint necessaria, inseparabiliter tamen caritas, que omnes superexcedit, ac pollentem dignitate comitari conuenit. Ad imitanda igitur omnium bonorum instrumenta, uita et scientia tua subditis  tuis sint forma et regula, ut si quid in eis ex humana fragilitate reprehensibile deprehenditur, intuitu sancte conuersationis tue ad rectitudinem sinceritatis corrigatur; quibus sic studeas dispensationis iura moderari in corrigendis uitiis, ut zelo rectitudinis ferueas, et modum temperantie non excedas; et, ut paucis multa explicemus, quidquid in sanctorum Patrum dictis reperis, ad tuam, et eorum, qui tibi subduntur, utendum censeas edificationem; quatenus, documentis tuis instructi, sedem boni Pastoris tecum ualeant pertingere, et perpetue uite felicitatem percipere.

Datum Rome, XuI Kal. Maii, per manum Beniamin, fungentis uice Petri sancte Romane Ecclesie presbyt. cardinal. et bibliothecarii, anno Dominice  Incarnationis 1083, pont. uero domini Gregorii uII pape anno X, indict. u.



LXI. Gregorii uII priuilegium pro ecclesia S. Quintini. 
[Guiberti Opera ed. D'ACHERY, p. 600.]

GREGORIUS dilecto in Christo filio IuONI, preposito ecclesie S. Quintini, site in episcopatu Beluacensi, suisque successoribus regulariter promouendis.

Superne miserationis respectu, ad hoc uniuersalis Ecclesie curam suscepimus et apostolici moderaminis sollicitudinem gerimus, ut iustis precantium uotis attenta benignitate faueamus, et libramine equitatis omnibus in necessitate positis, quantum,  Domino donante, possumus, subuenire debeamus. Proinde, interuentu et rogatu confratris nostri Guidonis Beluacensis episcopi, prefate ecclesie constructoris, postulationi tue annuentes, sub tutela et defensione sancte sedis apostolice, locum cui preesse dignosceris, ecclesiam uidelicet S. Quintini martyris suscipimus. Cui priuilegia eiusmodi presenti auctoritatis nostre decreto indulgemus, concedimus atque firmamus: statuentes nullum regum uel imperatorum, antistitum, nullum quacunque dignitate preditum, uel quemquam alium audere de his que eidem uenerabili loco a prefato episcopo uel a quibuslibet hominibus de proprio iure iam donata sunt, uel in futurum Deo miserante collata fuerint, sub cuiuslibet cause occasionisue specie,  minuere uel auferre, siue suis usibus applicare, uel aliis quasi piis de causis pro sue auaritie excusatione concedere. Sed cuncta que ibi oblata sunt, uel offerri contigerit tam a te quam ab eis qui in tuo officio locoque successerint, perenni tempore illibata, et sine inquietudine uolumus possideri: eorum quidem usibus, pro quorum sustentatione gubernationeque concessa sunt, modis omnibus profutura. Nominatim, etc., deinde cunctis possessionibus enumeratis.

Datum Laterani uIII Kalendas Decemb. per manus Petri S. R. E. presbyteri, cardinalis ac biblioth., anno XI pont. dom. Gregor. uII papa anno uidelicet Dom. Incarnat. 1083, indict. uI.



LXII. Bulle Gregorii uII pro monasterio S. Marie Pinerolensis. 
[GUICHENON, Histoire généalogique de la maison de Sauoie, Preuues, tom III, pag. 16.]


GREGORIUS episcopus, seruus seruorum Dei, dilecto filio ARNULPHO uenerabili abbati monasterii Sancte Marie in Pinarolo constituti, suisque successoribus regulariter intrantibus in perpetuum.

Religiosis desideriis et petitionibus iustis benignitatis studio ac beneuolentie munere effectus tribuendus est, ut dum spirituali auctoritate suscepte dispensationis effectum peragit, dum uenerabilibus locis presidium defensionis impendit affectus, inde  augeatur diuine retributionis meritum, quod in prestando beneficio non minor fuerit caritas quam potestas. Hec enim et bonorum studiis tempore proficiendi auctoritatem tribuit, et opus proprium, fructum perfectionis, Deo acceptabile reddit. Quapropter equitatem tue postulationis attendentes, prefato monasterio S. Marie cui preesse uideris, carissime fili et prenominate abba, cum omnibus sibi pertinentibus, sub sancte Romane et apostolice sedis tutela susceptum, interpellante carissima S. Petri filia comitissa Adelayda cum filiis suis, que eumdem uenerabilem locum, pro redemptione anime sue suorumque parentum, ex propriis facultatibus fundauit atque constituit, presenti priuilegio apostolice auctoritatis munimus, et perpetuo roboratum  fore sancimus; concedentes et confirmantes eidem monasterio, ac eius catholicis abbatibus in perpetuum, tam in ecclesiis quam in uillis, agris, uineis, cultis et incultis, et in omnibus que nunc legaliter possidet, uel in posterum, iuste quomodolibet [possidebit], quatenus sub apostolica tuitione, in iure ac proprietate prefati monasterii, sub regimine abbatiali, ad communem usum fratrum ibi Deo famulantium, semper illibata permaneant. Statuimus ut nemo ibi mortuum sepelire prohibeat, secundum quod beatus papa Gregorius, Agapito Urbis ueteris episcopo promulgat, salua iusta consuetudine sui episcopi, et sancte matris Ecclesie.

Item, in hac eadem nostra decretali pagina sancimus atque constituimus ut, defuncto abbate prefati  cenobii, abbates monasteriorum uidelicet Fructuariensis, Bremensis, S. Saluatoris Taurinensis, S. Michelis Clusini, et si alii religiosi in illis partibus fuerint, in unum conueniant, in quorum presentia fratres aliquem de congregatione eiusdem monasterii, si quidem idoneum reperire ualeant, communi consensu in abbatem sibi eligant. Quod si ex suis nequiuerint fratres huic regimini congruum inuenire, aliunde talem, cui sacri canones et monastica regula non contradicat, eligant; quatenus electio si bona fuerit, a predictis abbatibus probetur, sin uero illorum discreto iudicio reprobetur, a fratribus in congruam personam transmittetur. Denique hoc ordine et hac cautela electus  abbas, susceptaque, secundum morem, regula et cura regiminis, a seculari potestate, que pro tempore ibi fuerit, sine omni contradictione laudetur, nec aliter contradicendi licentia per potentiam alicuius domini protegetur, nisi forte a pluribus et religiosis uiris alicuius electio improbetur. De consecratione uero abbatis et cohabitatione fratrum ita decernimus ut, si episcopus, in cuius diecesi est, ordinatione et uita religiosus fuerit, ordinationem gratis faciat, alioquin Astensem episcopum, sub eiusdem religionis obseruatione, abbas pro sua suorumque monachorum ordinatione requirat; sin uero et hic talis religionis expers fuerit, Albingaunensem episcopum adeundi licentiam habeat. Quod si, peccatis facientibus, et ille contra religionem  constitutus apparuerit, predictus abbas apostolicam sedem adeundi liberam licentiam habeat, quatenus a Romano pontifice sue ordinationis et suorum fratrum honorem atque mandata suscipiat. Hec omnia que infra terminos eiusdem parochie continentur: ecclesia de Adreio; ecclesia S. Saturnini, que est super Ligerim; ecclesia Sancti Petri de Monte Foleti, et quidquid Robertus de Monte-Contorio uindocinensi cenobio donauit, et eius filius Bertrannus concessit; ecclesia Sancti Ioannis, que est super Ligerim: neque etiam subditas predicto loco ecclesias, ubicunque sint, excommunicare, uel interdicere cuiquam liceat, nisi apertis pro culpis, et quas uindocinensis abbas et fratres canonice ab ipsis episcopis admoniti emendare contempserint. Si  quis uero contra illum beati Petri locum pro aliquibus rebus causari uoluerit, non ei abbas uel fratres respondeant, antequam Romanum pontificem consuluerit, quia quidquid sine nostro uel successorum nostrorum iudicio definitum fuerit, siue distractum, irritum erit. Preterea notum esse uolumus sancte Dei Ecclesie fidelibus, et huic nostre confirmationi adnectendum, quod Theodericus Carnotensis episcopus, in cuius diecesi supradictum uindocinense monasterium situm noscitur, Clementis pape presentie suam transmiserit epistolam, rogans eum quatenus monasterium ipsum per illum sic sua corroboretur auctoritate, ut nulli successorum suorum post eum res huius loci auferre uel minuere,  uel excommunicare, seu interdicere, uel potestatem aliquam in ipso loco exercere liceret, seu quolibet modo rectorem loci uel fratres molestare aut inquietare auderet, quod Clemens papa benigne annuit, et nos nostra auctoritate dignum annuere censuimus. Si quis autem uiolator huius nostri precepti exstiterit, nisi resipuerit, et Romane Ecclesie satisfecerit, sciat se apostolica auctoritate perpetuo anathemate perculsum, atque a corpore sancte Ecclesie diuisum, diaboloque cum impiis traditum; qui uero conseruator et obediens huic nostre confirmationi et apostolice auctoritati fuerit, benedictione et gratia omnipotentis Dei perfruatur, et inter prospera humilis, et inter aduersa maneat securus, et diuina misericordia munitus ualeat per  beatum Petrum celestia regna intrare, et cum Christo in eternum gaudere.

Scriptum per manus Octauiani, scriniarii et notarii sacri palatii in mense Aprili, indict. XIu.



LXIII. Epistola Gregorii uII ad monachos Conchenses et Figiacenses.---Abbatiam Figiacensem ita unit cum Conchensi, ut unus deinceps esset utriusque monasterii Pater. 
[Dom BOUQUET, Recueil, XIu, 664.]

GREGORIUS episcopus, seruus seruorum Dei, dilectis in Christo fratribus in Conchensi et Figiacensi monasterio habitantibus, salutem et apostolicam benedictionem.

In discussione negotii uestri  diu multumque laborantes, intelleximus Figiacensem locum subesse debere monasterio Conchensi, et coherere sibi sicut capiti membrum, secundum dispositionem eorum qui eadem loca construxerunt. uerum quia uterque abbas auctoritate et precepto apostolice sedis ordinationem suscepit, paci et concordie utrinque prouidentes, adiudicauimus ut ambo loca illa his rite ordinatis regantur abbatibus, eo uidelicet pacto ut, si Stephanus abbas Conchensis prius obierit, Ayraldus Figiacensis sibi succedat, et tam ipse quam monachi Figiacenses caput suum Conchense monasterium deinceps recognoscant; et sicut uni abbati subdendi sunt, ita uni professionem monasterio, uidelicet Conchensi faciant. Quod si Figiacensis  prius decesserit, nichilominus adiudicauimus Figiacensem ecclesiam Conchensi monasterio in perpetuum uniri, atque, sopita omni lite et controuersia, uni duntaxat abbati, scilicet Conchensi, per omnia subdi, sitque hoc perpetua stabilitate firmum et inconuulsum ut eo defuncto, uidelicet qui nunc est Figiacensis, Conchensis abbas a communi congregatione eligatur, et utrique loco presit secundum regulam S. Benedicti. Admonemus itaque et apostolica auctoritate interdicimus ut contra huius definitionis tenorem nullus agat seu in aliquo contraire presumat; et sicut salubriter et discrete prouisum est, permanere permittat  . Si uero aliquis  definitioni nostre contraire tentauerit, si abbas, uel episcopus est, proprii ordinis periculo  subiacebit; si uero monachus, laicusue fuerit, absque dubio excommunicabitur.

 Datum Rome, uII Idus Ianuarii, anno XI pontificatus domni pape Gregorii uII, anno uidelicet Dominice Incarnat. 1084, indictione uII.



LXIu Gregorii uII epistola ad omnes fideles.---Demonstrat se in malis ideo uersari quod nolit Ecclesiam in seruitutem redigi. 
[MANSI, Concil. XX, 628.]

GREGORIUS episcopus, seruus seruorum Dei, omnibus in Christo fidelibus apostolicam sedem reuera diligentibus, salutem et apostolicam benedictionem.

Peruenit, fratres karissimi, peruenit, ut estimamus, ad notitiam uestram, quia nostro tempore innouatum est, quod in Psalmista inquirendo dicitur: Quare fremuerunt gentes, et populi meditati sunt inania? Astiterunt reges terre, et principes conuenerunt in unum aduersus Dominum, et aduersus Christum eius . Principes enim gentium, et principes sacerdotum cum magna multitudine conuenerunt in unum aduersus Christum, omnipotentis Dei Filium, et aduersus apostolum eius Petrum, ut Christianam religionem exstinguerent, et hereticam prauitatem propagarent. Sed, Deo miserante, illos qui confidunt in Domino, nullo terrore nullaque credulitate, uel mundane glorie promissione ad suam potuerunt deflectere impietatem. Pro nulla quippe alia qualibet actione contra nos iniqua conspirantes, manus erexerunt, nisi quia periculum sancte Ecclesie noluimus silentio preterire, et his [restitimus] qui  eamdem sponsam Dei non erubescunt in seruitutem redigere. In omnibus enim terris licet etiam pauperculis mulieribus sue patrie lege suaque uoluntate uirum accipere legitime; sancte uero Ecclesie, que est sponsa Dei et mater nostra, non licet, secundum impiorum uotum et detestabilem consuetudinem, diuina lege propriaque uoluntate suo sponso legaliter in terris adherere. Non enim pati debemus ut filii sancte Ecclesie hereticis, adulteris et inuasoribus, quasi patribus subiiciantur atque ab eis uelut adulterina infamia notentur. Hinc multa, diuersa pericula, et inaudita crudelitatis scelera qualiter sint exorta, a nostris legatis luce clarius ueraque relatione potestis addiscere, et, si reuera doletis et contristamini de ruina Christiane religionis et confusione,  eique uultis manum prebere adiutorii, intrinsecus certo tacti dolore, ab eisdem instrui satis  potestis. Sunt enim beato Petro fidelissimi, et inter primos domus eius unusquisque in suo ordine annumerati, qui nullo terrore nullaque temporalium rerum promissione potuerunt in aliquo ab eius fidelitate et defensione auelli, et a gremio S. matris Ecclesie separari. Sed quia, sicut nouit uestra fraternitas, licet indigno, et peccatori diuinitus per prophetam dicitur: Super montem excelsum , et reliqua; et iterum: Clama, ne cesses , uelim, nolim, omni postposita uerecundia, timore quoque uel alicuius terreno amore, euangelizo, clamo, clamo et iterum clamo, et annuntio uobis quia Christiana religio et uera fides, quam Filius Dei de celo ueniens per patres nostros nos docuit, in secularem uersa prauam consuetudinem, heu!  proh dolor! ad nichilum pene deuenit, et immutato antiquo colore cecidit non solum in diaboli, uerum etiam in Iudeorum, Saracenorum atque paganorum derisionem. Illi enim leges suas, licet hoc tempore ad nullam animarum salutem utiles, nullisque miraculis, sicut lex nostra eterni regis frequenti attestatione clarificatas et corroboratas, prout credunt, obseruant. Nos autem seculi inebriati amore, et uana decepti ambitione, omni religione et honestate cupiditati atque superbie postpositis, exleges et quasi fatui uidemur; quia presentis uite et future salutem et honorem sicut patres nostri non habemus, nec etiam sicut oportet speramus. Et si sunt aliqui, licet rarissimi, qui Deum timeant, pro se utcunque, non pro communi fratrum salute decertant prompta  uoluntate. Qui, uel quoti sunt, qui pro timore, uel amore omnipotentis Dei, in quo uiuimus, mouemur et sumus , tantum desudent, uel usque ad mortem laborent, quantum seculares milites pro dominis suis, uel etiam pro amicis et subditis? Ecce multa millia hominum secularium pro dominis suis quotidie currunt in mortem; pro celesti uero Deo et Redemptore nostro non solum in mortem non currunt, uerum etiam quorumdam hominum inimicitias subire contemnunt. Et si sunt aliqui,  qui in faciem impiis usque ad mortem resistere pro amore Christiane legis contendunt; non solum a fratribus, ut dignum est, non adiuuantur, sed etiam imprudentes  et minus discreti ut dementes habentur. Sed quia hec et his similia specialiter imminent nobis, ut uobis indicemus, quatenus, Deo largiente, et uitia possimus a cordibus fratrum auellere, et uirtutes in eis plantare: rogamus et obsecramus in Domino Iesu, qui nos sua morte redemit, ut tribulationes et angustias quas patimur ab inimicis Christiane religionis, cur et qualiter patiamur, diligenter inuestigando intelligatis. Ex quo enim dispositione diuina mater Ecclesia in throno apostolico me ualde indignum, et Deo teste inuitum collocauit, summopere procuraui, ut sancta Ecclesia sponsa Dei Domina, et mater nostra, ad proprium rediens decus, libera, et casta, et catholica permaneret. Sed quia hosti antiquo hec  omnino displicent, armauit contra nos membra sua, ut omnia in contrarium uerteret. Ideo in nos, imo in apostolicam sedem tanta fecit, quanta facere a tempore Constantini Magni imperatoris nequiuit. Nec ualde mirum; quia quanto plus tempus appropinquat, tanto amplius Christianam religionem exstinguere decertat. Nunc autem, fratres mei karissimi, diligenter que uobis dico, audite. Omnes qui in toto orbe Christiano censentur nomine, et Christianam fidem uere cognoscunt, sciunt et credunt beatum Petrum, apostolorum principem, esse omnium Christianorum Patrem, et primum post Christum pastorem, sanctamque Romanam Ecclesiam omnium Ecclesiarum matrem et magistram. Si ergo hoc creditis, et indubitanter tenetis, rogo uos et precipio  ego, qualiscunque frater et indignus magister uester, per omnipotentem Deum adiuuate et succurrite predicto patri uestro et matri, si per eos absolutionem omnium peccatorum, et benedictionem atque gratiam in hoc seculo et in futuro habere desideratis. Omnipotens Deus, a quo bona cuncta procedunt, mentem uestram semper illuminet, eamque sua dilectione ac proximi fecundet, ut mereamini prefatum Patrem uestrum et Matrem certa deuotione debitores uobis facere, et ad eorum societatem, sine uerecundia peruenire. Amen.



LXu Gregorii uII priuilegium pro ecclesia S. Sophie Beneuentana. 
[Anecdota Ughelliana, 491.]


GREGORIUS episcopus, seruus seruorum Domini, MADELMO dilecto nostro in Christo filio, et abbati uenerabilii cenobii alme et ceterne Dom. Patri Sophie, intra Beneuentum in loco nuncupato Urbe uetere exstructi, suisque successoribus regulariter in eodem cenobio promouendis in perpetuum.

Cum officium sit apostolicum, omnium Ecclesiarum Domini utilitatibus, in quantum possibilitas datur, salubriter prouidere, cultui tamen uenerabilium locorum, atque Domino deuote militantium, propensiorem curam pie sollicitudinis indeficienti uigilantia debemus adhibere. Quocirca, excellentissime fili, quia sancte deuotionis affectu petiisti a  nobis ut prefatum monasterium tuum sub apostolice defensionis tutela admitteremus atque susciperemus, et in eadem ecclesia, quidquid moderno tempore iuste habere uidetur aut in futuro etiam poterit acquirere tempore, per nostri priuilegii paginam confirmaremus, petitionibus tuis libenter admodum annuimus, quandoquidem iustis postulationibus facilis debetur assensus et piis desideriis promptus pro posse affectus. Unde per huius nostre constitutionis decretum et apostolice liberalitatis edictum, secundum predecessorum nostrorum priuilegia, prenominato monasterio S. Sophie uirginis, tibique prenominato, amande fili, tuisque successoribus regulariter iusteque promouendis, concedimus et confirmamus atque in perpetuum  corroboramus omnia que predicta ecclesia uenerab. tui monasterii ad presens habere, aut deinceps iuste diuinis humanisque legibus in perpetuum acquisierit, tam in ecclesiis, casis, terris, uineis, hortis, oliuetis, pratis, campis, siluis, curtibus uel castellis, quamque in seruis et ancillis, et in omnibus rebus et possessionibus suis mobilibus et immobilibus, seseque mouentibus, et que liberalitate, seu collatione siue concessione religiosorum hominum legaliter et laudabili studio acquisiuit, aut acquirere poterit, et prorsus que concessa sunt illi et corroborata piorum imperatorum aut principum preceptis. Quanquam uero istam in Pantano capellam, que uocatur Sancti Benedicti, et aliam S. uitalis cum omnib. pertinentiis suis, et aliam  S. Michelis archangeli, que dicitur ad Oliuolam una cum omnibus suis pertinentiis, et in Paletria capellam unam S. Marie, eccl. S. Bartholomei apostoli et martyris, et curtem in collina, et curtem de Muriano, in Petra strumina casas, et siluas, et curtem de Lapillo, hereditatem de Bato, in Curtiano capellam in honore S. Petri apostolorum principis, in Cereto capellam S. Martini episcopi cum omnibus pertinentiis suis, capellam S. Syluestri confessoris de Corneto in comitatu Capuano, in loco Biniano capellam S. Marie uirginis Matrisque Domini Dei nostri, in Bibino ecclesiam S. Marciani, in Beletro flumine infra ciuitatem Ascolensem ecclesiam S. Desiderii, et foris omnem hereditatem, in finibus Canne ecclesiam S. Iuliani,  in comitatu Tranensi curtem de Pazano cum omnibus oliuetis suis, in comitatu Sipontino piscariam, in comitatu Lesinensi piscariam, Caiazo curtem in molino; Laniensem curtem unam, Sanctum Roseum de Sessa cum curtibus suis omnibus, in finibus Capue Sanctum Reinerum, et Sanctum Robertum cum territoriis suis, in campo Marini in finibus Tremonensibus Sanctum Adiutorem erga fluuium uulturnum cum terris suis, in finibus Capue Sanctum Stephanum de Strada cum territoriis suis, sed etiam in Castello Magno ecclesiam Sancti Magni cum omnibus suis territoriis, et ecclesiam S. Angeli in Altissimo super fluuium Biuernum in finibus campi Morani cum eiusdem ecclesie hereditate,  que est in longitudine milliarium duo, nec non ecclesiam S. Ioannis cum omnibus pertinentiis suis in casa Pollucis, ecclesiam S. Petri in finibus de Loreto una cum omnibus suis pertinentiis, castellum quod uocatur Becclo cum ecclesia S. Marciani, et Nicolai episcopi, et Sanctum Maurum, in Curfiano uillam que nominatur Leo Cubante, in ciuitate Alife ecclesiam S. Mercurii cum aliis ecclesiis sibi pertinentibus, ripe longe in ciuitate Arole ecclesiam S. Mercurii, et S. Petrum ad Mortitam cum omnibus pertinentibus suis, S. Stephanum de Lucore, et S. Stephanum de Fromari, et S. Angelum in Plesco, et S. Angelum de Atriano, et Sanctum Angelum in Palumbara, et S. Gregorium de Lescle, et S. Martinum de uentecano, et S. Petrum, et S. Mariam  de Aliperga, et S. Nicolaum de Pazano, S. Marcellum in Tommano, Sanctam Mariam in Calisi, S. Mariam de Regina cum omnibus eorum pertinentiis, in Eliceto S. Effrem cum territoriis suis, Sanctum Marcianum de Parituli, et Sanctam Mariam de Sableta, S. Mariam in casale Geldoni cum omnibus eorum pertinentiis.

Preterea auctoritate sancte Romane et apostolice sedis concedimus atque confirmamus tibi ac tuis successoribus omnes in integrum oblationes uirorum ac defunctorum que ipsi monasterio per testamentum, aut etiam sine testamento iure accesserint; et perpetuo maneat iam ipsum fatum monasterium sub tutela, ditione, seu iure sancte Romane Ecclesie liberum et immune ab omni subiectione  alterius Ecclesie, et ab omni iure immolestatum. Statuimus etiam ut sint monachi tui ab omni secularis officii infestatione securi, et omni pregrauamine mundane oppressionis remoti, in sancte regule obseruatione quieti, nulli alii nisi Romane et apostolice sedi, cuius iuris est, aliqua teneantur occasione esse subiecti; qui de suis sibi qualem uoluerint secundum B. Benedicti regulam, abbatem eligant; si uero ex eis idoneus defuerit, ab aliis utilem et religiosum cum consilio Romani pontificis accipiant, ab eodem benedicendum et consecrandum. Consecrationes etiam ecclesiarum, et ordinationes monachor. siue clericorum suprad. cenobio pertinentium, ab episcopis, in quorum diecesib. sunt, accipiant, si tamen episcopi canonice ordinati fuerint,  et ordinationem gratis fecerint; si autem horum aliquid obstiterit, abbas cum licentia et auctoritate Rom. pont. ad qualemcunque catholicum episc. placuerit, causa consecrationis et ordinat. tam locorum quam personarum licenter pergat. Hec igitur omnia que huius precepti decretique nostri pagina continet, in omnibus in perpetuum conseruanda decreuimus. Si quis uero imperatorum, ducum, marchionum, comitum, principum ac iudicum, aut quacunque dignitate predita, cuiuscunque ordinis uel etiam conditionis magna paruaque persona hanc constitutionis nostre paginam cognoscens, contra eam temerario ausu uenire tentauerit, aut tentari consenserit, uel fautor exstiterit,  admonitus semel atque iterum et tertio per competentes inducias, nisi ea que ab illo sunt male ablata ecclesie humiliter satisfaciens restituerit, potestatis honorisque sui dignitate cadat, reumque se diuino iudicio de perpetrata iniquitate cognoscat et a sacratiss. corpore ac sanguine Dei ac Dom. nostri Iesu Christi alienus fiat, usque dum resipiscat; cunctis autem que superius scripta sunt obseruantibus sit absolutio ac remissio omnium peccatorum suorum, sit gaudium et exsultatio, letitia et pax in die aduentus Domini nostri Iesu Christi, et sic in hoc seculo fructum bone actionis suscipiant, quatenus apud districtum Iudicem in futuro premia eterne pacis inueniant. Bene ualeat.

Data Salerni III Id. Decembr. per manum Gregorii  S. R. E. diaconi, anno Pontificatus Domini Gregorii uII pape duodecimo, ab Incarnatione uero Domini nostri Iesu Christi 1084, indictione octaua, feliciter, feliciter.



LXuI. Gregorii uII epistola ad Altmannum, episcopum Passauiensem. 
[uita Altmanni, Acta SS. Aug., tom. II, 374.]

Quia te credo sincero corde amare pro Deo sancte Ecclesie honorem et libertatem, uolo et precipio ut summopere cum clericis tuis uel laicis qui ad hoc apti uidentur procures, ut sponsa Christi non habeatur amplius pro ancilla.



LXuII. Gregorii uII epistola ad Altmannum episcopum Passauiensem. 
[uita Altmanni, Acta SS. Aug., tom. II, 374.]


. . . Ut presbyteros in fornicationem lapsos, si uere penituerint, in pristinum gradum restituat; si negligentes et inutiles, eos penitus abiiciat.



LXuIII. Gregorii uII epistola ad episcopum Rotomagensem.---De iis qui ecclesias uel ecclesiastica beneficia uendunt. 
[GRATIANI Decret. causa I, qu. 3, c. 2.]

Si quis dator uel acceptor, Dei ecclesias uel ecclesiastica beneficia  sub pecunie interuentu susceperit, siue dando  emerit, siue accipiendo uendiderit, a Simonis non excluditur perditione. Sed si perseuerans fuerit, perpetua multetur damnatione. Nam qui sub religionis obtentu Deo famulari uoluerit, si quid accipit, et meritum perdit et beneficio accepto frustratur. Rationis ergo uigore cogitur quod iniuste receperit restituere, et quidquid turpis lucri gratia receperat non tenere.



LXIX. Gregorii uII epistola ad Wimundum episcopum Auersanum.---Quelibet sit consuetudo, ueritati est postponenda. (Fragm.---Anno 1073-85 [
[GRATIANI Decret. I, dist. 8, c. 5.]

Si consuetudinem fortassis opponas, aduertendum est quod Dominus dicit: Ego sum ueritas et uita.  Non dixit, ego sum consuetudo, sed, ueritas. Et certe  quelibet consuetudo, quantumuis uetusta, quantumuis uulgata, ueritati omnino est postponenda; et usus, qui ueritati est contrarius, abolendus.



LXX. Gregorii uII epistola ad episcopos Hispanos.---De iis qui sacros ordines munerum acceptione dispensant. 
[GRATIANI Decret., causa I, qu. 3, c. 1.]

Audiuimus, dilectissimi, quod nos audisse oportuit, sed audisse profecto non libuit: quosdam scilicet  esse sacrorum ordinum professores, qui sub munerum datione uel acceptione Dei ecclesias uel earum sibi beneficia usurpant. Quod quidem scelus uos non iam dudum acriter correxisse uehementer admiramur. Iuste enim uterque corripiendus est et a sancte liminibus Ecclesie submouendus, et qui pro Ecclesie ambitu munera largitur, et qui ut Ecclesiam adeat quidquam presumit accipere. Iste quippe domum Dei emere, hic autem presumit uendere. A sacrilegio quoque hoc facinus non dispar dixerim, cum id quod sponte et sacro deliberationis arbitrio gratis fieri debuit, sub pecunie pactione causatur. Quare, fratres karissimi, que taliter facta sunt curiose refellite, infecta prohibete, uestrisque iussionibus resistentes, digno anathematis uinculo  percutere non dubitate.



LXXI. Priuilegium confirmationis bonorum immunitatumque monasterii Hirsaugiensis, quod sub apostolice sedis protectione recipitur, iniuncto onere annui census. 
[COCQUELINES, Bullar. sum. pont. ampl. Collect. II, 59.]

GREGORIUS episcopus, seruus seruorum Dei, dilecto filio WILLELMO, abbati monasterii S. Aurelii in Hirsaugia in episcopatu Spirensi siti, eiusque successoribus in perpetuum.

Cum omnium Ecclesie filiorum saluti et securitati sancta sedes apostolica ex generali pastoralis regiminis prouidentia cauere et consulere debeat, tum uero alacrius et impensius [eam] pie intentionis  et religiose deuotionis uota suscipere, ac salutifero effectui mancipari necesse est, ut gratanter bonorum studiorum petitionibus occurrat, et que ad laudem et gloriam diuini nominis sunt instituta auctoritatis sue soliditate firmiter tenenda stabiliat. Unde et nos dilecti filii nostri Adelberti de Calb laudabili desiderio congaudentes, precibus eius sancte sedi apostolice humiliter directis acquiescere decreuimus, et religiose postulata efficaciter concessimus; qui, eterne retributionis amore succensus, in predio suo, quod dicitur Hirsaugia, monasterium a progenitoribus suis antiquitus constructum, nuper, amissa restituens, uenuste reparauit, et in usus fratrum inibi Deo seruientium, pluribus possessionibus et redditibus adiectis, largius ampliauit. Quam sue libertatis  [liberalitatis] institutionem ne in posterum ulla peruersorum hominum audacia imminuere aut uiolare presumat, apostolice auctoritatis priuilegio muniri et sancte Romane Ecclesie tuitione roborari, data annui aurei Bizantii pensione, postulauit; illud profecto considerans quia, dum a sancte matris Ecclesie fidelibus beatis apostolis Petro et Paulo honor, metus et obedientia exhibetur, quod eorum decreto et nomine solidatum et roboratum fuerit nullius euersionis illicita presumptione quatiatur. Quam ob rem idem prefatum monasterium cum omnibus sibi hoc tempore iuste pertinentibus,  et legaliter collatis, et deinceps quarumcunque personarum authentica traditione conferendis, sub apostolice sedis tutela et protectione generaliter amplectimur, et sub alis beatorum apostolorum Petri et Pauli, tibi, fili Willelme, tuisque successoribus, eliminata ac prohibita omni infestantium inquietudine, libere et absolute possidenda, et regulariter atque utiliter ordinanda presentis scripture testimonio confirmamus. Constitutionis quoque, immunitatis, libertatis modos, quos prefatus comes illustris Adelbertus scripto sue traditionis inseruit et regio sigillo imprimi curauit, ad posteritatis cautelam et arcendos infestantium impetus diligenter obseruandos statuimus, hos duntaxat, qui canonicis sanctionibus non obsistunt, ut nec de permissis  quidlibet negligatur, nec de uetitis quidlibet irrogetur. Hec igitur que huius precepti decretique nostri pagina continet, tam tibi quam cunctis qui in eo quo es ordine locoque successerint, in perpetuum seruanda decreuimus. Si quis uero regum, sacerdotum, clericorum, iudicum et secularium personarum, hanc constitutionis nostre paginam agnoscens, contra eam uenire tentauerit, potestatis honorisque sui dignitate careat, reumque se de perpetrata iniquitate diuino iudicio agnoscat. Et nisi ea que ab illo sunt male ablata restituat, uel digna penitentia illicite acta defleuerit, a sacratissimo corpore et sanguine Domini Redemptoris nostri Iesu Christi alienus fiat, atque in eterno examine districte ultioni subiaceat. Cunctis autem eidem loco  iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne retributionis inueniant. Datum Rome  .



LXXII. Priuilegium Gregorii uII ad Almodum abbatem Rothonensem.---Confirmat priuilegia monasterii Rothonensis. 
[Dom MARTENE, Thesaurus Anecdot., I, 204, ex ms. S. Michelis in periculo maris.]

GREGORIUS episcopus, seruus seruorum Dei, dilecto in Christo filio ALMODO, abbati monasterii S. Saluatoris, constructi in loco, qui dicitur Rothonensis, in Britannia constituti, suisque successoribus  ibidem regulariter promouendis in perpetuum.

Superne miserationis respectu, ad hoc uniuersalis Ecclesie curam suscepimus et apostolici moderaminis sollicitudinem gerimus, ut iustis precantium uotis attenta benignitate faueamus, et, libramine equitatis, omnibus in necessitate positis, quantum, Deo donante, possumus, subuenire debeamus. Precipue tamen de uenerabilium locorum stabilitate, pro debito honore summe et apostolice sedis, cuius membra sunt, quantum ex diuino adiutorio possibilitas datur, nobis pensandum et laborandum  esse perpendimus. Proinde, iuxta petitionem, tuam prefato monasterio, cui tu preesse dignosceris, et quod iuris S. R. E. esse dignoscitur, unde per singulos annos census trium denariorum aureorum sibi redditur, huiusmodi priuilegia presenti auctoritatis nostre decreto indulgemus, concedimus atque firmamus: statuentes nullum regum uel imperatorum, aut antistitum, nullum quoque dignitate preditum, uel quemcunque alium, de his que eidem uenerabili loco de proprio iure iam donata sunt, uel in futurum, Deo miserante, collata fuerint, sub cuiuslibet cause occasionisue specie minuere uel auferre, et siue suis usibus applicare, uel aliis quasi piis de causis pro sue auaritie excusatione concedere; sed cuncta, que ibi oblata sunt uel offerri  contigerit, tam a te quam ab eis qui in tuo officio successerint, perenni tempore illibata et sine inquietudine uolumus possideri, eorum quidem usibus pro quorum sustentatione gubernationeque concessa sunt, modis omnibus profutura. Item constituimus ut, obeunte abbate, non alius ibi quacunque obreptionis astutia ordinetur, nisi quem fratres eiusdem cenobii, cum communi consensu, secundum timorem Dei elegerint; maxime de eadem congregatione, si idoneus inuentus fuerit. Quod si talis, qui huic regimini congruat, inter eos inueniri non possit, cum consilio Romani pontificis, alium sibi Patrem et magistrum expetant. Hoc quoque presenti capitulo subiungimus, ut ipsum monasterium, et abbates eius, uel monachi, ab omni secularis  seruitii sint infestatione securi, omnique grauamine mundane oppressionis remoti in sancte religionis obseruatione seduli et quieti, nulli alii, nisi Romane et apostolice sedi. cuius iuris est, aliqua teneantur occasione subiecti. Consecrationes etiam ecclesiarum et ordinationes monachorum siue clericorum sepefato cenobio pertinentium, ab episcopis in quorum diecesi sunt, accipient; ita tamen si episcopi canonice ordinati fuerint, et ordinationes gratis fecerint. Sin autem aliquid horum obstiterit, abbas cum licentia et auctoritate Romani pontificis ad qualemcunque catholicum episcopum ei placuerit, causa consecrationis et ordinationis tam locorum quam personarum, licenter pergat. Hec igitur omnia que huius precepti decretique  nostri pagina continet, tam tibi quam cunctis qui in eo quo es ordine locoque successerint, uel eis quorum interesse potuerit, in perpetuum reseruanda decernimus. Si quis uero regum, sacerdotum, clericorum, iudicum ac secularium personarum, hanc constitutionis nostre paginam cognoscens, contra eam uenire tentauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat; et nisi illa que sunt male ablata restituerit, uel digna penitentia  illicite acta defleuerit, a sacratissimo corpore et sanguine Dei et Domini redemptoris nostri Iesu Christi alienus fiat, atque in eterno examine districte ultioni subiaceat, cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne lucis inueniant. Amen.



LXXIII. Bulla Gregorii uII pro monasterio S. Petri Iuncellensis. 
[Gall. Christ., Instrum., tom. uI, pag. 12, ex archiu. Iuncell.]

GREGORIUS episcopus, seruus seruorum Dei, dilecto in Christo filio . . . . . abbati monasterii S. Petri  Iuncellensis constituti in loco qui dicitur Lunate, suisque successoribus ibidem regulariter promouendis in perpetuum.

Superne miserationis respectu ad hoc uniuersalis Ecclesie curam suscepimus et apostolici moderaminis sollicitudinem gerimus, ut iustis precantium uotis assueta benignitate faueamus, et, libramine equitatis, omnibus in necessitate positis, quantum, Deo iuuante, possumus, subuenire debeamus. Proinde iuxta petitionem tuam prefatum monasterium Iuncellis, cui tu preesse dignosceris, in tutela et defensione sancte Romane et apostolice sedis suscipimus, et ab omni seculari dominatione liberum semper esse decernimus, cui huiusmodi priuilegio  presenti, auctoritatisque nostre decreto indulgemus, concedimus et firmamus, statuentes nullum regum uel imperatorum, antistitem nullum, quacunque dignitate preditum, uel quemquam alium audere de iis que eidem uenerabili loco a quibuslibet hominibus de proprio iure iam donata sunt, uel in futurum, Deo miserante, collata fuerint, sub cuiuslibet cause occasionisue specie, minuere, uel auferre, et siue suis usibus applicare, uel aliis quasi piis de causis pro sue auaritie excusatione concedere, sed cuncta que ibi oblata sunt, uel offerri contigerit, tam a te quam ab eis qui tuo officio locoque successerint, perenni tempore illibata et sine inquietudine uolumus possideri, eorum quidem usibus pro quorum sustentatione gubernationeque concessa  sunt, modis omnibus profutura. Item constituimus ut, obeunte te, non alius ibi cuiuscunque obreptionis astutia siue per inuestituram, siue per secularem potestatem ordinetur, nisi quem religiosi fratres eiusdem cenobii cum communi consensu secundum timorem Dei elegerint de eadem congregatione, si idoneus inuentus fuerit. Quod si talis, qui huic regimini congruat, inter eos inueniri non possit, cum consilio religiosorum uirorum aliunde sibi Patrem et magistrum expetant, ordinandum uero ab episcopo in cuius diecesi monasterium uestrum constitutum est, nisi forte ipsum ab apostolica sede interdictum esse claruerit; qui quandiu in eadem interdictione seu rebellione remanserit. nulla sibi a uobis obedientia  exhibeatur. Quod si aliquis episcoporum, seu quelibet ecclesiastica uel secularis persona . . . monasterium uestrum, et abbates eius uel monachi ab omni secularis seruitii sint infestatione securi, omnique grauamine mundane oppressionis remoti in religionis obseruatione seduli atque quieti permaneant. Hec igitur omnia que in huius precepti decretiue pagina nostri continentur in perpetuum seruanda decernimus. Si quis uero regum, imperatorum, sacerdotum, clericorum, iudicum ac secularium personarum hanc constitutionis nostre paginam ignorans contra eam temerario ausu uenire tentauerit, admonitus semel, et iterum, usque tertio per conuenientes inducias, si non resipuerit atque predicte Ecclesie uestre non satisfecerit, potestatis  honorisque sui dignitate careat, reumque se diuino iudicio existere de perpetrata iniquitate cognoscat; et nisi que ab illo sunt male ablata restituerit, uel digna penitentia illicite acta defleuerit, a sanctissimo corpore ac sanguine Redemptoris nostri Iesu Christi alienus fiat. Cunctis autem eidem loco uestro iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant.



LXXIu Priuilegium Gregorii pape de monasterio S. Benedicti. 
[MABILL., Annal. ord. S. Bened. u, 640.]

GREGORIUS episcopus, seruus seruorum Dei, HUGONI,  uenerabili abbati Cluniacensis monasterii, suisque successoribus in perpetuum.

Suscepti nos officii cura compellit uenerabilibus locis, et precipue his que proprii iuris sunt sancte Romane Ecclesie, talem nostre dispensationis adhibere diligentiam, ut in illis ea maxime apostolicis priuilegiis et memorabili auctoritate firmentur que ad sacre eruditionis studium, et ad religiose uite propositum et diuturnam spiritalis gratie edificationem potissimum ualere noscuntur. Quapropter de spiritali gubernatione et statu monasterii Sancti Benedicti, consistentis inter littora Padi et Larionis fluminum, huiusmodi instituta sancire et confirmare dignum duximus, ut nostra, quam semel impendimus,  semper cum Dei adiutorio sollicitudo uigilet. Et sicut in illo auctorum, a quibus, constructum et Deo oblatum est, omni tempore deuotio, fides uiuit et pietas; ita ad commune ipsorum ac nostre deuotionis meritum nostra ibidem prouidentia, Deo disponente, uiuat ac operetur auctoritas. Namque monasterium illud a Thedaldo, illustri uiro, patre marchionis Bonifacii constitutum est, traditum uero et in proprium ius collatum beato Petro et eius apostolice sedi, sicut et aliqua alia monasteria tempore nostri pontificatus, a Mathilde, filia eiusdem marchionis Bonifacii, quondam decreta et corroborata constitutione, sicut etiam in aliis, que ad communionem et confirmationem eiusdem loci fecimus habetur priuilegiis,  ut inde per singulos annos beato Petro et eius apostolice sedi, in presentia Romani pontificis aut eius archilegati, Rome aut ubi ipse iusserit, octo diebus ante uel post Kal. Maii, id est Romane, uncia auri impensioni reddatur. uerum quia tu, dilectissime frater et abbas uenerande, ad regendum illud idem monasterium de congregatione Cluniacensis monasterii, cui, Deo auctore, preesse dignosceris, fratrem Widonem nobis donasti, uirum religiosum et prudenter edoctum, qui ibidem sacre religionis formam atque doctrinam secundum regulam sancti Benedicti et uestre conuersationis consuetudinem edoceret, et, Deo auxiliante, institueret; ne huius edificationis uestigia in posterum deleantur, aut tui, frater, spiritualis germinis fructus, per subrogationem  alicuius extranee conuersationis et infecunde supplantationis, aliquo deinceps tempore deficiat uel occasione depereat; curam illius loci tibi tuisque successoribus in perpetuum in nostra uice committimus, ut in eius gubernatione atque custodia nostre sollicitudinis tu omnesque successores tui et potestatem habeant et studium procurationis impendant. Decernimus etiam ut, obeunte ibi abbate, uestra semper prouideat diligentia quatenus idonea et huic officio digna in loco regiminis secundum regulam S. Benedicti persona subrogetur, et quidquid in monasterio ad augmentum et obseruationem monastice religionis institui uel emendari oportuerit, uestro semper magisterio et dispensatione administretur,  salua quidem in omnibus auctoritate sedis apostolice, cuius iuris locus ille esse dignoscitur, et ceteris que de consecratione abbatis et fratrum monasterii nec non et aliorum ad id pertinentium, seu de redditione census, postremo de omni statu eius, in priuilegiis pro sua stabilitate et speciali munitione sibi concessis, decreta ac statuta firmauimus.



LXXu. Gregorius uII priuilegia Ecclesie S. Audomari in Arthesia, Roberto Flandrie comite postulante, confirmat. 
[MIRAEUS, Opp. diplom., tom. Iu, pag. 5, ex motiuo [iuris capituli Audomari contra Bertinianos.]

GREGORIUS . . . . dilecto . . . . . filio ROBERTO Flandrensium  comiti . . . . .

Ecclesie, quam beatus Audomarus, tertius Morinorum episcopus, fundauit in honore beate Dei genitricis Marie, et que usque in hodiernum diem eiusdem episcopi uenerabilis habetur corpore, huiusmodi priuilegia, . . auctoritatis nostre decreto . . . . concedimus atque firmamus. Renouamusque etiam illa que beatus Nicolaus a beato Gregorio quadragesimus secundus eidem ecclesie fecit priuilegia, presente Balduino quondam tuo progenitore, qui, ad apostolorum limina ad eumdem papam ueniens, promeruit pacificari eorum auctoritate cum socero suo Carolo imperatore, cuius filiam sibi copulauerat eo ignorante. Statuentes nullum regum, antistitum,  nullum quacunque preditum dignitate uel quemquam alium, de his que eidem ecclesie a beato Audomaro, Adroaldo et ceteris donata sunt minuere uel auferre, sed cuncta que ibi oblata sunt, perenni tempore illibata et sine inquietudine aliqua uolumus possideri, eorum . . . . usibus pro quorum sustentatione gubernationeque concessa sunt, modis omnibus profutura.

Item, constituimus ut, obeunte preposito uel decano eiusdem ecclesie, non alius ibi substituatur quacunque obreptionis astutia, nisi quem consensus canonicorum canonice et secundum Dei timorem prouiderit ordinandum, uel elegerit constituendum, etc.



LXXuI. Gregorii uII pape bulla qua monasterio Cauensi Sancte Trinitatis donat et confirmat quedam monasteria. 
[MURATORI, Antiq. Ital., u, 479,]


GREGORIUS episcopus, seruus seruorum Dei, omnibus Christi fidelibus, clericis ac laicis salutem et apostolicam benedictionem.

Notum esse uolumus omnibus clericis ac laicis, Deum pia catholicaque fide colentibus, nos in apostolice defensionis tutelam Cauense monasterium suscepisse, quod apud Salernum in sancte ac indiuidue Trinitatis honore constructum esse dignoscitur; cui monasterio nos quedam in Cilentio monte posita monasteria, uidelicet monasterium Sancte  Marie de Gulia, monasterium Sancti Nicolai, Sancti Archangeli, Sancti Magni, Sancti Fabiani, Sancti Georgii, Sancti Matthei ad duo flumina, et ecclesiam Sancti Angeli de monte Corase, Sancti Blasii de Butrano, Sancti Ioannis de Turesino, Sancti Saluatoris de Nuce, sancti Zacarie de Lauris, cum cellis eorum, iure perpetuo possidenda atque regenda, et secundum Deum ordinanda uenerabili Petro, abbati eiusdem monasterii, carissimo filio nostro Gisulfo principe concedente, olim donauimus, et nunc eidem abbati eiusque successoribus ad regendum corrigendum et procurandum ipsa committimus et auctoritate apostolica confirmamus. Interdicimus igitur in nomine Domini nostri Iesu Christi, et ex auctoritate beati Petri apostolorum principis, cuius  uice sancte Romane Ecclesie presidemus, et omnino prohibemus ut nullus archiepiscopus aut episcopus, nullus regum, ducum, principum, comitum, nullus clericorum, laicorum aut quelibet omnino magna uel parua persona, prefato sancte Trinitatis cenobio in predictis monasteriis uel ecclesiis, cunctisque ad ea pertinentibus, quocunque modo seu qualibet occasione aliquid minuere, uel dolos uel molestias aut aliquam uiolentiam inferre, aut Dei seruos inquietare punienda temeritate presumat, quatenus Romane soli Ecclesie idem monasterium cum prefatis ecclesiis pleno iure uideatur esse subiectum. Tanto enim religiosi monachi, ibidem Deo seruientes, sinceriori mente diuinum opus exsequi  deuotissime poterunt, quanto nos eorum quieti nostra, imo beati Petri apostolorum principis, auctoritate per omnia prouidere studemus. Si quis uero aduersus predictum monasterium iustam se putat habere querelam, et apud cenobii abbatem uel monachos litem suam decidere ac diffinire noluerit, uolumus atque edicto perpetuo statuimus ut ante nos uel legatos nostros querimonia deferatur, quatenus equitate iudicii sine personarum acceptione sua unicuique iustitia, Deo auctore, seruetur. Si quis autem contra hanc nostri decreti auctoritatem ire tentauerit, sciat se beati Petri apostoli gratiam amissurum, et apostolice indignationis ultione feriendum. Obedientes uero, et huius pagine precepta seruantes, dignam a Deo retributionem  accipiant, et apostolicam benedictionem consequantur.



LXXuII. Gregorii uII epistola ad Letum, abbatem S. Michelis in Passiniano. 
[LAMI, Delicie erudit. tom. III-Iu, pag. 198.]

GREGORIUS episcopus, seruus seruorum Dei, dilecto in Christo filio LAETO, abbati monasterii Sancti Michelis archangeli in Passiniano, suisque successoribus ibidem regulariter promouendis in perpetuum.

Supreme miserationis respectu, ad hoc uniuersalis Ecclesie curam suscepimus et apostolici moderaminis sollicitudinem gerimus, ut iustis precantium  uotis attenta benignitate faueamus, et, libramine equitatis, omnibus in necessitate positis, quantum, Deo donante, possumus, subuenire debeamus. Precipue tamen de uenerabilium locorum stabilitate pro debito honore summe et apostolice sedis, cuius membra sunt, quantum ex diuino adiutorio possibilitas datur nobis, pensandum et laborandum esse perpendimus. Proinde, iuxta petitionem tuam, predicto monasterio uel ecclesie tue, cui preesse dignosceris, huiusmodi priuilegia presenti auctoritatis nostre decreto, consensu et rogatu fratris nostri Guillelmi Fesulani episcopi, indulgemus, concedimus atque firmamus, statuentes nullum regum uel imperatorum, antistitum nullum, quacunque dignitate  preditum, uel quemquam alium audere de his que eidem uenerabili loco a quibuslibet hominibus de principio iure iam donata sunt, uel in futurum, Deo miserante, collata fuerint, sub cuiuslibet cause occasionisue specie minuere uel auferre, siue suis usibus applicare, uel quasi piis de causis pro sue auaritie excusatione concedere. Sed cuncta que ibi oblata sunt uel offerri contigerit, tam a te quam ab eis qui in tuo officio locoque successerint, perenni tempore illibata et sine inquietudine uolumus possideri, eorum quidem usibus pro quorum sustentatione gubernationeque concessa sunt, modis omnibus profutura. Nominatim etiam concedimus eidem ecclesie uel monasterio decimas suarum possessionum in usum pauperum et aduenientium; confirmantes,  sicut supra diximus, quecunque nunc iuste habet, aut in postremum, Domino annuente, habere contigerit, in quibuslibet rebus mobilibus uel immobilibus, salua quidem canonica subiectione proprii episcopi. Hec igitur omnia que huius precepti decretique nostri pagina continet, in perpetuum seruanda decernimus. Si quis uero regum, imperatorum, sacerdotum, clericorum, iudicum ac secularium personarum, hanc constitutionis nostre paginam agnoscens, contra eam temerario ausu uenire tentauerit, admonitus semel, et iterum, usque tertio per conuenientes inducias, si non resipuerit atque predicte Ecclesie non satisfecerit, potestatis honorisque sui dignitate careat, reumque se diuino iudicio existere de perpetrata iniquitate cognoscat. Et  nisi ea que ab illo sunt male ablata restituerit, uel digna penitentia illicite acta defleuerit, a sacratissimo corpore ac sanguine Domini, Redemptoris nostri Iesu Christi, alienus fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus hic fructum bone actionis percipiant, et apud districtum Iudicem premia eterne pacis inueniant.



LXXuIII. Gregorii uII pape priuilegium pro ecclesia S. Pauli Rome. 
[MARGARINI Bullarium Casinense, tom. II, pag. 106, ex archiuis sac. monasterii S. Pauli de Urbe caps. T, n. 1-2.]


Domino sancto, ac beatissimo, magnoque predicatori, Magistro gentium in fide et ueritate, PAULO apostolo, GREGORIUS indignus seruus.

Quotiescunque tibi, S. Paule, apostole, uas electionis, aliquid dare uidemur, non nostra concedimus, sed tua potius reddimus uel confirmamus. Nam quid unquam sine te nostrum est? Quapropter ego Gregorius, episcopus seruus eius omniumque seruorum Dei, a remedio anime mee cedo, trado et inuiolabiliter largior omnes oblationes, quecunque a fidelibus Christianis super altare tuum oblate fuerint, sub quo sacrosanctum corpus tuum creditur esse reconditum; nec non et oblationes confessionis et omnium altarium tue ecclesie, et substentationes  fratrum ibidem seruientium Deo in perpetuum, sicuti a sanctis antecessoribus nostris, tibi famulantibus, concessum esse dignoscitur; atque totum Galdum qui uocatur Lapigio in integrum, cum ecclesia S. Proculi, siue quibus aliis nuncupatur uocabulis, cultum, uel incultum, et cum omnibus ad suprascriptum Galdum generaliter et in integrum pertinentibus; et medietatem castelli Ardie, cum rocca sua, et Turre Maiore, cum omnibus suis pertinentiis; et ecclesiam S. Marie in Cannella, cum suis pertinentiis; et massam Fulanam, cum omnibus suis pertinentiis; et medietatem laci Caprulaci; et castrum uelletrum, cum omnibus suis pertinentiis, sicut a sanctis pontificibus concessum est; et in Albano cellam S. Nicolai et cellam S. Marie que uocatur  Minor, sitam in palatio, et cum omnibus ad supra dictas cellas pertinentibus; et in palatio ecclesiam S. Trinitatis, cum toto eodem palatio; et massam que uocatur Floriana, uel quibus aliis uocabulis nuncupetur, cum terris, siluis, campis, pratis, pascuis, uel cum omnibus ad suprascriptam massam Florianam generaliter et in integrum pertinentibus; iterum casale quod uocatur Castellione, cum casale iuxta se, quod uocatur Filioli, cum terris, siluis, campis, pratis pascuis, uel cum omnibus ad ipsos pertinentibus; atque casale quod uocatur Ulmetum, cum uineis suis atque siluis simulque pratis; et casale quod uocatur Squezanellum, cum suis pertinentiis, casis, casalibus, uineis; atque cellam uinariam Antonionum, uillam Pertusam, Bifurcum, et  Priminianum, Cassianum, Silonem, Cornelium, Tesolatam atque Cornelianum, cum omni iure instrumentoque suo, et cum omnibus ad eam generaliter pertinentibus.

Adiicientes etiam huic cessioni hortos duos, positos inter Tiberim et porticum ipsius ecclesie, euntibus a porta ciuitatis parte dextra, quos diuidit fluuius Almon, inter affines horti monasterii S. Stephani, quod est monasterium ancillarum Dei, positum ad S. Petrum apostolum; et fundum Pisciniani, cum uineis et hortis suis; simulque terrule que uocantur Fosse Latronis, posite item iuxta eamdem porticum, euntibus similiter a porta parte sinistra, ubi nunc uinee facte sunt, que terrule coherent ab uno latere possessioni Eugenitis quondam  scholastici, et ab alia parte possessioni monasterii S. Eristi; item monasterium S. Cosmati situm in ualle Tiberina, cum omnibus suis pertinentiis; et ecclesiam S. Pauli apostoli, sitam infra ciuitatem Tibertinam; simulque Antedoniam ciuitatem, cum pertinentiis suis et portu suo; montem qui uocatur Argentarium, cum lacu Catamare, ubi est ecclesia S. Angeli; et medietatem castri Orbitelli cum pertinentiis suis; et castrum quod uocatur Elsa, cum omnibus suis pertinentiis; pari modo lacum prope montem Argentarium, cum piscariis suis, ita ut medietas piscium qui ibi capiuntur reddatur suprascripto monasterio S. Pauli apostoli; insuper et Casamariam, cum terris et familiis suis, sicut in curte regis persoluere solita erat, omnia in integrum, sicuti ab  imperatoribus et sanctissimis pontificibus concessa sunt et in perpetuum confirmata; etiam portionem de lacu qui uocatur Dulia, nec non et Cesinam, que ponitur in Piretu, atque uineas que ponuntur in Semproniano, insuper et terram iuxta Piscariam, seu uineas que ponuntur in Cerbarola; et alias uineas que ponuntur in Querquetu; nec non et casale quod uocatur uisilianum, cum oratorio sanctorum Ioannis et Pauli, cum casis et uineis, massaritiis et familiis suis, et cum omnibus ad se pertinentibus; pariterque salinas in Urbe uetere, et alias salinas positas in Abinea, paria duo; item casa, massaritia cum mancipiis suis, et cum omnibus ei in integrum pertinentibus; et alias salinas, paria duo, positas  in territorio suprascripto; insuper ecclesiam Sancti Angeli in Semproniano, cum oratorio Sancti Ioannis posito in portu Herculis, omnia iuris proprietatis eiusdem monasterii; insuper trado tibi quatuor molas in Albano et unam in ualle Aricia, cum forma sua, cum omnibus que tuo iure uidentur ibidem haberi; itemque confirmamus tibi, Doctori gentium, monasterium Sancti Sergii, cum omnibus suis pertinentiis, situm in Subura; et monasterium Sancte Prisce, cum omnibus suis pertinentiis; item et ecclesiam Sancti Foce martyris, que iuris Sancti Anastasii olim fuit; et ecclesiam Sancti Leonis pape, positam iuxta monasterium Sancti Andree ad cliuum Scauri; nec non et ecclesiam Sancti Nicolai, sitam iuxta formam Claudii; similiter et piscariam in flumine  Tiberis in Marmorata; seu omnia que infra Romana urbe a uiris religiosis seu a quibuscunque personis tibi concessa sunt.

Corroboramus insuper curtem Sancte Cecilie, que uocatur de Mega, cum omnibus suis pertinentiis, sitam foris portam S. Laurentii, his finibus terminatam, ab uno latere flumen Tiberis ab alio latere riuus Mege, et per eumdum riuum ascendit usque ad terram S. Lucie de Renati, indeque usque ad publicam uiam que uocatur S. ualentini, et subinde descendit usque in puteum publicum, et ex eo descendit per formellas, usque in supra scriptum flumen Tiberis; fundum uero Paterni, qui similiter situs est foris portam S. Laurentii, cum terris, plantanis, hortis, aquimolis, terris cultis uel  incultis, et cum omnibus suis pertinentiis et omnibus terminibus sicut concessum est monasterio tuo a papa Paschasio predecessore nostro, excepta terra parua que ibidem detinet S. Sabas; et totam massam Cesanam, cum colonis et colonabus suis, sicut Benedictus Campaninus monasterio tuo dedit, quando effectus est monachus; et totam massam Lulianam cum castello; Iulianellum cum colonis et colonabus. Itemque confirmamus tibi Casale de Solone cum castello suo quod uocatur Ponte de Nona; simulque Casale quod uocatur Casa Arsicia. Quin insuper concedimus tibi castellum quod uocatur Longezze, cum omnibus suis pertinentiis, siluis, campis, pratis, pascuis, arboribus pomiferis, fructiferis uel infructiferis diuersi generis, fontibus,  riuis aque perennis, edificiis, parietinis, cryptis, arenariis, et cum aquimolis suis; simulque medietatem Castelli Noui cum suis pertinentiis; curtem quoque et massam S. Iuliani cum pantanis, et siluis, terris cultis et incultis, sicut antiquitus limitata fuit, cum medietate laci Borrani, uidelicet a primo latere flumen Tiberis, a secundo latere riuus Ose, per eumdem riuum, usque ad pontem sanctarum Digne et Merite; a tertio uero latere, ab eodem ponte per Silicem, usque ad Pilum fractum, et exinde per eamdem Silicem, in riuum Spineti; quarto uero latere terminatur per eumdem riuum Spineti usque in Silicinum riuum, et per eumdem riuum usque in flumen.

 Preterea confirmamus tuo uenerabili monasterio, et corroboramus castellum Passarani cum rocca sua et cum omnibus sibi pertinentibus. Simulque concedimus tibi roccam que uocatur de Guerro, cum omnibus suis pertinentiis, atque medietatem castelli quod uocatur Columna, cum omnibus suis pertinentiis intus uel foris, cum ecclesia tota Sancti Saluatoris, et alia ecclesia Sancta Dei genitricis Marie posita in Oliueto; atque ecclesia Sancti Laurentii que uocatur Marmorio, cum omnibus suis pertinentiis; nec non et castellum Sancti uictorini, cum omnibus que sibi pertinent; et in ciuitate Tiburtina monasterium Sancti Angeli, qui uocatur Placiule; roccam quoque Sancti Ioannis, que uocatur Camporacii, cum omnibus suis pertinentiis;  Poium uero de Numentana cum omnibus suis ecclesiis atque pertinentiis; castrum Rotundum cum ecclesia Sancte Reparate, atque siluam que uocatur de Sancta Reparata; in Albano fundum Tribuni. Quin et donamus tibi, egregio Doctori gentium, castrum Flaiani cum suis pertinentiis intus uel foris, atque castellum uaccaricie, cum omnibus suis pertinentiis; itemque castrum Morilupo cum omnibus suis pertinentiis; castrum uero Lepronianum cum omnibus suis pertinentiis; tertiam partem ciuitatis Scapranate cum omnibus suis pertinentiis; ciuitatem uero de Collinis cum omnibus suis pertinentiis; castrum quoque Formelli cum omnibus suis pertinentiis; fundum quoque Maceranum, positum iuxta ecclesiam Sancti Cornelii;  monasterium Sancti Benedicti de Nepe, positum in Pentoma; massam que uocatur Ulmetum, positam in territorio Nepesino; similiter massam que uocatur Meiana, positam iuxta Nepesinam ciuitatem; atque lacum qui uocatur Iamela; itemque concedimus tibi, egregio Doctori gentium, ecclesiam Sancti Stephani cum castello et burgo suo, positam iuxta ciuitatem Sutrinum, cum terris seu hortis, atque molendinis, uineis, campis, pratis, pascuis, arboribus pomiferis, fructiferis uel infructiferis. Nec non et confirmamus tibi fundum qui uocatur Lubre, cum uineis et pratis, cum terris sementariciis, cum plantariis et paludibus suis.

Itemque confirmamus hereditatem que olim fuit de Guido de Sergi, postea empta a monasterio tuo;  quartam scilicet partem Castellionis, sex pedicis terre sementariciis, cum uineis, seu plantariis, atque pratis, atque cum parte quarta riui Octaui, atque ecclesiam Sancti Ioannis, positam in fundo qui uocatur Maliano, cum ipso fundo, sicuti a sanctis pontificibus concessum est tibi; item in ciuitate Hostiensi, ecclesiam sancte genitricis Marie Domine nostre, cum suis pertinentiis; et iuxta mare, medietatem ecclesie Sancti Laurentii, sitam in territorio Ardeatino; atque ecclesiam Saluatoris, positam in Decimo; castellum quoque quod uocatur Sanctus Paulus in Iona; terram uero de Canneto, que est foris portam Sancti Pauli, iuxta porticum, quam nunc detinent monachi Sancti Bonifacii; atque  portam Urbis que uocatur Sancti Pauli cum reditu suo; et molas duas in fluuio Almonis subtus pontem, cum ecclesia Sancti Andree; totumque castellum Sancti Pauli quod uocatur Ioannipolim, cum mola iuxta se; itemque totum castellum quod uocatur Curcurlum, cum curte Sancti Primi; et castrum quod uocatur Polis; et castellum quod uocatur Fustinianum; et castellum quod uocatur Gallicani, sicuti Theodorus de Rufino olim tibi dedit; ciuitatem uero Patricam, cum omnibus appendiciis, et cum tota ecclesia Sancti Laurentii, sicuti beatus Marinus papa concessit monasterio tuo; et montem Porculi, atque monasterium Sancti Petri de Massa, situm in territorio Palestrino. Itemque concedimus tibi Sanctam Mariam, que cognominatur Domine-Quo-uadis,  et totam planitiem ante ianuas dicte ecclesie, ubi fullones candificant pannos, cum tribus molendinis que ibidem sunt; et medietatem circi cum omnibus cryptis, ubi lutea uasa coquuntur; et balneum, quod nunc detinet Gregorius de Tusculana; ecclesiam quoque S. Saluatoris in capite pontis S. Marie, cum domo eius; et, infra urbem et porticum S. Petri, quinquaginta mansiones; atque decem et octo filas salinarum in campo de Saline; et casale, quod uocatur Fulconis, totum ex integro, usque ad pontem Melli et usque ad S. Leucium; et totum Fascanorum, et totum Quintum; et totam Galleriam cum colonis et colonabus suis; atque medietatem ciuitatis Manturane et totius territorii eius, cum colonis et colonabus suis, sicuti papa Agapitus  dedit monasterio tuo, qui et alteram medietatem retinuit in dominio suo; et medietatem Pontis ueneni; et duas ecclesias in collina, iuxta uaccariciam, cum omnibus uillis suis, id est S. Christinam et S. Luciani; et quatuor massas in Nazzano usque ad portam ipsius castelli quod uocatur Nazzanum, et usque ad casam murmuratam, quorum nomina hec sunt: Monumentum, Priscianum, Paramentum, Cascanum, Casaretuli, prope montem Soracti, cum colonis et colonabus suis, que dedit Farulfus comes tibi, qui sepultus est in monasterio tuo; itemque totum agrum ueranum, ubi ecclesia S. Laurentii martyris sita est, quem Constantinus imperator tibi Doctori gentium dedit, tali tenore ut per singulos annos redderes trecentos quinquaginta  solidos; duo quoque castella que detinet Raynerius comes, filius ueille, id est mons Pado, et Campum lacum, Grossetum, que omnia tibi dedit beate memorie papa Marinus, cum Elsa Maiore, que uocatur Crassa.

Tandem quia longum est ire per singula, summatim confirmamus et corroboramus tibi tuoque cenobio in perpetuum quidquid confirmatum et corroboratum tibi constat per antecessorum nostrorum priuilegia, seu quidquid iustum et concessum tibi est et deinceps concedetur per quorumlibet hominum scripta. Ab omni etiam iugo seu ditione cuiuscunque persone prefatum monasterium hoc priuilegio nostre auctoritatis absoluimus. Decernimus  etiam ut cuncta loca urbana, uel rusticana, id est curtes, massas, casalia, uineas, terras diuersaque predia culta uel inculta, cum colonis et colonabus, seruis et ancillis, que ab aliquibus fidelibus Christianis eidem monasterio concessa sunt, seu et que a beate memorie, octo uidelicet predecessoribus nostris pontificibus Gregorio quondam doctore mellifluo, atque Leone Iu, atque Syluestro et Marino, siue a Leone nono, et Agapito, atque Paschasio et Alexandro, prefato monasterio per precepti paginas concessa et confirmata sunt, et etiam que per aliqua munimina uel precepta antecessorum nostrorum ad eumdem pium locum pertinere uidentur, cum magna securitate seruitores tui loci possideant in perpetuum, ut nichil omnino de iis que a nostris  predecessoribus uel ab aliquibus Deum timentibus inibi concessum est, ullo modo, qualibet occasione, uel cupiditatis ingenio, alicuius discretionis titulo, scilicet de hereditatibus ipsius loci omnino imminuatur, interdicentes per sancte Romane sedis, quam uos Deo auctore fundastis, auctoritatem. Statuimus insuper ut hoc prefatum monasterium nulli alteri ecclesie iurisdictionibus nisi Romano pontifici submittatur. Et ideo omnem cuiuslibet ecclesie sacerdotem in prenominato monasterio et in cunctis ecclesiis sibi pertinentibus, qualibet auctoritate, habere ditionem, preter nostram sedis apostolice, prohibemus, atque terribiliter sub diuini iudicii obtestatione, nostraque, uidelicet tam Petri coapostoli  tui quamque tua potestate, mihi, quamuis indigno, tradita, interdicimus. Et, nisi a rectore ipsius tui predicti monasterii fuerit inuitatus, nec missarum solemnitatem ibidem quis non presumat celebrare omni modo. Et ubicunque et a quocunque episcopo seruitores tui uoluerint ordinari ad diuersos ecclesiasticos ordines, uel altaria edificare, siue chrisma suscipere, liberam habeant facultatem. Concedimus etiam tue sancte congregationi ut nullus episcopus audeat quemque monachorum uel clericorum, per diuersa loca, ecclesias eidem sacratissimo tuo loco subiectas, excommunicare, uel ad synodum sine licentia sui prelati prouocare.

Preterea concedimus eidem congregationi sacratissimi tui loci predicti, omnibusque inibi spiritualiter  secundum regulam, scilicet beati Benedicti, monachis tibi seruientibus, potestatem eligendi sibi specialem rectorem, pari modo communique consilio, ad laudem Dei et salutem suarum animarum, ex eadem uidelicet congregatione, si inter eos fuerit inuentus qui predictum monasterium secundum Deum regere possit. Quod si in eodem monasterio non fuerit inuentus dicti regiminis quisquam specialis idoneus, quod, te cum omnibus sanctis iuuante, nunquam euenturum speramus, tum successor noster, una eum specialibus clericis et laicis diuersi ordinis, de quocunque loco potuerit, tibi sancte Paule, duci bonorum, fortissimoque predicatori,  summa cum diligentia dignum ministrum ad regendum tibi seruientes eligere procuret. Preterea, secundum hoc priuilegium nostre auctoritatis, et propter ipsius cenobii deuotionem, quam specialiter retinemus in te maxime, Predicator ueritatis, et propter utilitatem illius monasterii, quam per omnia comprobauimus et quotidie comprobamus, remittimus et indulgemus tuo monasterio in perpetuum omne seruitium uel xenium quod antecessoribus nostris et nobis solebat persolui ad consuetudinem ceterorum monasteriorum Romane urbis; ita ut nec uinum, nec uerrem, nec uaccam, imo nichil omnino uel intra aut extra Quadragesimam persoluere cogatur, aut facere aliquid in Lateranensi seruitium palatio, nisi forte uoluntarium. Sitque per hanc nostram  decretalem paginam cenobium tuum ab omni conditione, grauamine uel reditu absolutum atque liberrimum, secundum quod ipse, libertatem tuam primis tunc apostolis cequans, gloriam tuam euacuare cogentibus protestaris, dicens: Non sum liber? non sum apostolus? plus enim omnibus laboraui. Quod si quisquam temerarius, paruipendens Dei tremendum iudicium, hoc nostre auctoritatis ac dilectionis et deuotionis erga te priuilegium, uel antiquorum nostrorum predecessorum decreta, minuerit, uel immutare ad damnum cenobii tui presumpserit, omnibus modis, quod contra egerit, euacuetur, atque anathematis ultione multatus partem cum Iuda traditore Christi, nisi resipuerit, in fine extremi examinis habeat; et per auctoritatem,  quam Deus beato scilicet Petro, coapostolo tuo, tibique et in celo et in terra ligandi atque soluendi tribuit, sit a consortio omnium fidelium perenniter exclusus; insuper et nostro palatio et tuo monasterio centum libras pretiosi auri componere cogatur, quatenus honor ab omni Ecclesia tibi debitus, diuina iuuante gratia, in omnibus exhibeatur, et laus Dei omni tempore in tuo sacratissimo monasterio laudabiliter celebretur.

Scriptum per manus Beniamini, notarii sacri palatii, in mense Martio, die XIII, indictione I [
[MIRAEUS, Opp. diplom. Iu, 5.]


Licet hanc sanctam sedem . . . . . Ecclesiam itaque beati Audomari antecessorum nostrorum priuilegiis munitam et summe corroboratam, auctoritatis etiam nostre presentia et apostolice dignitatis censura corroboramus, et corroborando statuimus ut eiusdem Ecclesie fratres et canonici possessionum suarum liberam dominationem obtineant . . . . Statuimus preterea presentibus episcopis Gaulfrido Parisiensi, Rabodone Nouiomensi, Gerardo Cameracensi, Arnulpho quoque eiusdem Ecclesie preposito et Ioanne, abbate sancti Bertini, ut nullus clericorum aut laicorum, magna seu parua persona, Ecclesie memorate canonicis molestiam aliquam in  ferre audeat, aut in eorum monasteriis nouam consuetudinem contra uoluntatem eorum inducat . . . . .



LXXX. Gregorius uII Altmanno, episcopo Passauiensi, »epistolam mittit, in qua ei rigorem canonum pro tempore flecti permittit.« 
[uita Altmanni, Acta SS. Bolland., Aug. II, 374.]

GREGORIUS episcopus, seruus seruorum Dei, dilecto  in Christo fratri Altmanno, Patauiensi episcopo, salutem et apostolicam benedictionem.

Ex quo a nobis dicessisti, frater carissime, aliquoties legatus ex tuo nomine ad nos uenisse neminimus . . .





DUBIA.



LXXXI. Gregorii uII priuilegium pro monasterio uindocinensi. 
[LAUNOII Opp., tom. III, part. I, pag, 367.]


GREGORIUS episcopus, seruus seruorum Dei, ODERICO religioso, abbati uenerabilis monasterii uindocinensis, cunctisque successoribus eius ibidem regulariter promouendis in perpetuum.

Iustis petitionibus et quieti seruorum Dei prospicientibus competens et facilis debetur assensus. Quapropter monasterium sancte et indiuidue Trinitatis, apud castrum uindocinum situm, quod a suis fundatoribus, Gaufredo scilicet nobilissimo Andegauorum comite, et Agnete nobilissima comitissa,  coniuge eius, oblatum B. Petro Romane Ecclesie in alodium et patrimonium nouimus, tam iuxta uotum fundatorum ipsius loci, quam etiam omnibus huius loci abbatibus ecclesiam B. Prisce cum dignitate cardinali, sancti Spiritus iudicio decernentes, ut nulla deinceps ecclesiastica secularisue persona predictam B. Prisce ecclesiam seu ecclesie dignitatem eis auferre qualibet occasione presumat. Statuimus etiam ut, defuncto abbate ipsius monasterii, successor ei eligatur de eadem congregatione, si tamen dignus sancto regimine inueniatur. Quod si dignus apud eos non fuerit inuentus, quod absit! a Cluniaco, seu a Maiori Monasterio, uel undecunque melius poterunt, procurent monachi sibi Patrem secundum Deum  eligere, non tamen sine trium abbatum consilio, quos religiosiores de uicinis locis habere poterunt. Electus autem, ne statim Romam uenire fatigetur, a quocunque uoluerit catholico episcopo consecrationem suscipiat: electio uero uel ordinatio qualiter facta fuerit studeant monachi pape litteris intimare, ut aut emendet, si opus fuerit emendandum, aut si fuerit secundum Deum et nostrum decretum facta electio siue consecratio, bono studio congratuletur et ab ipso confirmetur. Precipimus etiam ut abbas ipse qui alodiarius Romane Ecclesie dignoscitur, ab episcopo uel a quolibet apostolice sedis uicario ad concilium non uocetur, nec coactus ueniat, sed Romanam Ecclesiam per se aut per legatum suum studeat uisitare. Censum uero ad memoriam et cognitionem sempiternam duodecim solidorum  de moneta eiusdem patrie, sicut statutum est a fundatoribus loci, B. Petro reddi per unumquemque annum uolumus. Quod si forte legatus Romane Ecclesie supradictum B. Petri locum uisitare uoluerit, ibi cum caritate suscipiatur, et que corpori erunt necessaria ei a fratribus diligenter, iuxta loci possibilitatem, ministrentur: ipse uero in eodem loco nichil per se corrigere, neque occasione legationis rectorem loci uel fratres molestare presumat; sed si quid uiderit corrigendum, pape litteris intimare licebit. Illud etiam confirmamus, ut locus Sancti Saluatoris, prope muros Andegauis constructus, sub monasterio uindocinensi semper maneat, nec aliquando ibi ordinetur aliquis rector uel prepositus nisi uoluntate abbatis uindocinensis. Hoc etiam, diuina  fulti fiducia, apostolica auctoritate prohibemus, ne in uindocinensi cenobio, seu in predicta Sancti Saluatoris ecclesia, nulli unquam persone nisi soli pape liceat potestatem aliquam aut dominationem exercere, aut excommunicare seu interdicere, etiamsi Carnotensis uel Andegauensis patria excommunicata fuerit aut interdicta; excommunicatos tamen monachi non suscipiant. Nos autem ea que ab ipsis fundatoribus uel ab aliis personis usque ad hunc diem eidem loco oblata sunt, nostra auctoritate firmamus et corroboramus in perpetuum iuri eiusdem loci sine diminutione uel qualibet detractione persistant. In quibus hec propriis uisa sunt exprimenda nominibus: Ecclesia sancti Georgii Oleronis in insula cum magna parte eiusdem insule, ecclesia Beate Marie  de Castro Oleronis, ecclesia sancti Nicolai de Olerone, ecclesia Beate Marie de Surgeriis, ecclesia Sancti Sepulcri de Balgentiaco, ecclesia parochialis Sancti Clementis de Credone; et omnes ecclesie que infra huius decreti pagina continet, tam tibi quam cunctis qui in eo quo es ordine successerint, in perpetuum seruanda decernimus. Si quis uero regum, sacerdotum, clericorum, iudicum, aut secularium personarum, hanc constitutionis paginam agnoscens, contra eam tentauerit, potestatis honorisque sui dignitate careat, reumque se diuino iudicio existere de perpetrata impietate agnoscat; et nisi male ablata restituerit, uel digna penitentia defleuerit illius acta, a sacratissimo corpore et sanguine Redemptoris nostri Iesu Christi alienus fiat, atque  in extremo examine districte ultioni subiaceat. Cunctis autem eidem loco iusta seruantibus sit pax Domini nostri iehsu Christi, ut hic fructum bone actionis percipiant, et apud clementem Iudicem premia eterne pacis inueniant.

Datum Laterani, per manus Petri, sancte Romane Ecclesie presbyteri cardinalis.



LXXXII. Confirmatio primatus Ecclesie uiennensis, et concessio priuilegiorum, confirmatis iis que a predecessoribus pontificibus eidem concessa sunt. 
[COCQUELINES, Bullar. Rom. pont. Collect., tom. II, pag. 41.]

GREGORIUS episcopus, seruus seruorum Dei, WARUMUNDO  uenerabili fratri, uiennensi archiepiscopo, et per eum ipsius successoribus, et uiennensi ecclesie, in perpetuum.

Cum ex apostolice sedis moderamine, cui Deo auctore presidemus, omnium que usquam sunt Ecclesiarum curam gerere, et tamen illis nos conuenit inuigilare, ut et de ipsarum iuribus quod modo forte diminutum est in reliquum inuiolabiliter custodiatur, omnem nostram sollicitudinem iis exhibere que principales ac speciales filie sancte sedis apostolice et appellantur et existunt, et aliarum primatum continent Ecclesiarum. Certum quippe est uiennensem Ecclesiam huius sedis concessione super septem prouincias primatum tenere, ipsam uiennensem, Bituricam, Burdegalam, Auxionensem,  que appellatur Nouem-Populana, Narbonam, Aquensem et Ebrudunum, in quibus uiennensi archiepiscopo, iuxta Nicolai decretum, Romani pontificis uices agere, conuentus scilicet synodales indicere, et iura ecclesiastica iuste ac regulariter apostolica auctoritate concessum est definire. Hoc utique in priuilegiis eidem Ecclesie a sanctissimis predecessoribus nostris collatis habetur; hoc quoque in priuilegio beate memorie Leonis pape continetur. Ex quo liquet priuilegio, et aliis quampluribus et his authenticis, supradictas uII prouincias ad uiennensis Ecclesie priuilegium, utpote a beatissimis apostolis Petro et Paulo fundate, iuste et rationabiliter pertinere. Et ad potestatem eiusdem ecclesie, secundum  antiquam auctoritatem catalogi X et uIII, pertineant; definitum est ut uII oppida uel ciuitates, Gratianopolis uidelicet, ualentia, et Dia, Alba uiuarium, Tarentasia, Geneua, Maurienna, uiennensi Ecclesie interim subiecte permaneant, donec que residue sunt, certius discusse et plenius uentilate, sub potestate uiennensis Ecclesie redigantur. Porro Tarentasiam ita semper sub primatu uiennensis Ecclesie permanere decernimus, sicut a sanctis Patribus Leone et Nicolao noscitur confirmatum. Preterea de Salmariacensi archidiaconia unum nobis intimasti. Consecrationes uel ordinationes, et quidquid ad pontificale pertinet officium, sicut tuus predecessor  Leodegarius et alii predecessores firmius obtinuerunt, ita tibi tuisque successoribus absque ulla inquietatione seu diminutione, obtinere concedimus; sed et abbatiam S. Petri foris portam uienne sitam, et infra eamdem urbem S. Andree abbatias, unam monachorum et alteram sanctimonialium; nec non abbatiam sancti Theuderii, quam idem uenerabilis confessor edificauit, iuri uiennensis Ecclesie per omnia subiectas esse non dubium est. In Romanensi quoque Ecclesia, quamuis se fulciat nostre libertatis, uisis tamen imperatorum preceptis, tam in secularibus quam in regularibus canonicis, per consilium uicarii nostri Hugonis Diensis episcopi, inibi ordinatis tibi tuisque successoribus, in omnibus omnem potestatem habere apostolica  auctoritate decernimus. Quoniam igitur, dilectissime frater, qui diuina dispositione eiusdem Ecclesie regimini prees, tua ueneranda religiositas ab apostolica sede humiliter postulauit ut antiqua priuilegia a sanctis predecessoribus nostris sacre sedi uienne tradita confirmaremus; quoniam res digna petebatur, tui dilectione cum eiusdem Ecclesie debita caritate libenter annuimus. Priuilegia igitur et predia, uel bona que a beato Siluestro, Leone et Nicolao, et ab eorum successoribus, uel a Romanorum imperatoribus, seu Francorum uel Burgundie regibus, Ecclesie tue sunt data uel reddita, confirmamus et apostolica auctoritate presenti priuilegio corroboramus; ex parteque Dei omnipotentis et beati Petri apostolorum principis  precipimus ut futuris temporibus deinceps firma et inconuulsa permaneant et incommutabiliter consistant. Si quis autem huius priuilegii nostri sanctionem uiolauerit, nisi resipuerit et digna satisfactione emendauerit, sit extorris a regno Dei, et digne excommunicatione damnatus ab Ecclesia Dei efficiatur extraneus, perpetueque subiaceat maledictioni.

Data per manum Petri cancellarii, II Nonas Martii, anno Domini Incarnationis 1077, indictione Xu, anno pontificatus domni Gregorii uII PP. Iu.



LXXXIII. Epistola Gregorii uII ad clerum et populum uiennensis Ecclesie.---De Warmundi electione in ipsorum archiepiscopum gratulatur, hortaturque ut eum adiuuent in recuperandis rebus uiennensi ecclesie ablatis. 
[D. BOUQUET, Recueil, tom. XIu, p. 609.]


GREGORIUS  episcopus, seruus seruorum Dei, clero et populo uiennensis Ecclesie, quibus pro meritis et deuotione debetur, salutem et apostolicam benedictionem.

Non solum uobis, sed et omni pene mundo manifestissime notum est quod per multa iam tempora Simoniaca heresis Ecclesiam Dei suis callidis machinationibus perturbauit, et adeo in eam inualuit uiolenter, ut quasi fera bellua , per crudeles suos ministros suis iam morsibus dilaniando prope contriuerit. Unde nos qui nutu diuine dispositionis ac prouidentia diuine clementie, licet non nostris meritis, in uertice tamen uniuersalis Ecclesie speculatores existimus ad defendendam libertatem matris nostre sancte Ecclesie, nec debemus nec possumus animum cohibere uel linguam. Scriptum est enim, Maledictus qui prohibet gladium suum a sanguine , hoc est, qui prohibet linguam suam a correptione carnalium. Nos quidem semina, loquendo ueritatem, in terris cordium seruorum Dei iactare studebimus; ipse autem, qui ueritas est, messem ad fructum maturitatis ut sibi placet enutriat. uobis quidem, modernis temporibus, adeo maturum ac laudabilem fructum concessit,  ut non solum nos, sed uniuersa Ecclesia, pabulo  tante . . . . .  saginata congaudeat. Quis non letetur canonice et per omnia, iuxta normam ecclesiastice institutionis, in Ecclesia Dei uirum religiosum atque prudentem ordinari episcopum? Habetis quidem ex dono diuine propitiationis ordinatum Warmundum  bonum et iustum episcopum. Studete ergo sic sibi in omnibus obedientiam exhibere et pro timore diuini nominis et reuerentia apostolice sedis, cuius auctoritate  hoc actum est, cuncta que iuris sunt Ecclesie uestre, sicut ipsa Ecclesia antiquitus tenuit, tenere, et que uiolenter sibi ablata sunt, eum recuperare iuuare, nominatim autem abbatiam S. Bernardi, quatenus ipsum Deum possitis exinde habere propitium, et B. Petrum uobis debitorem faciatis, ut in presenti et futura uita  suum uobis auxilium impertiri dignetur.





EPISTOLA DIuERSORUM AD GREGORIUM uII.





I. Lanfranci, archiepiscopi Cantuariensis, ad Hildebrandum, Romane Ecclesie archidiaconum.---De sua in illum beneuolentia prefatus, docet Eboracensem controuersiam fuisse compositam, missamque ad sedem apostolicam rei geste relationem, quod ab ipso legi cupiat.
[Opp. Lanfranci, p. 304.]


Domino sancte Romane Ecclesie archidiacono HILDEBRANDO LANFRANCUS suus sanctis principiis sanctum coniungere finem.

Explicare litteris mens mea non potest quanta dilectione uestre sinceritati connectitur, quantaque dulcedine gratiarum uestrarum, quas mihi tam presenti quam absenti benignitas uestra semper  exhibuit, indesinenter reminiscitur. Propterea si, donante Deo, in quibuslibet rerum generibus aliquid boni facio, salutem uestram tam temporalem quam tempore carentem tradere obliuioni non ualeo. Et hoc oro omnipotentem Deum, quatenus uitam uestram ad honorem et firmamentum sancte Ecclesie sue prolixam in hoc seculo faciat, incontaminatam ab omni peccati contagione custodiat, et in futuro centuplicatis operibus uestris uitam uobis permanentem copiosus remunerator retribuat.

Porro calumnia quam Eboracensis Ecclesie antistes aduersum me mouit de primatu et subiectione quorumdam episcoporum, secundum preceptum apostolice sedis audita et determinata est. Cuius negotii gestionem breuiter ex ordine scriptam Domino  nostro Pape transmisi, quam uolo et rogo a  uobis competenti diligentia legi, quatenus caritas uestra certissimum teneat quid mihi Ecclesieque mee sedes apostolica confirmando concedere, et concedendo confirmare per priuilegium debeat.





II. Hildebrandi ad Lanfrancum.---Ideo pallium, quod eius legati petebant, missum non fuisse, quod absentibus mitti non soleat. Proinde necessarium esse ut Romam ueniat.
[Ibid.]

LANFRANCO uenerabili Cantuariorum archiepiscopo sancte Romane Ecclesie HILDEBRANDUS archidiaconus salutem in Domino.

uerba legatorum uestrorum grauiter [al. gratanter]  accepimus, sed quod uoluntati uestre in mittendo absenti persone uestre priuilegio, ut illi petebant, rite non potuimus satisfacere, ualde doluimus; neque id egre ferat uestra prudentia, quoniam si alicui archiepiscoporum uestris temporibus absenti hoc concessum fuisse uidissemus, profecto religioni uestre promptissima caritate honorem hunc absque uestra fatigatione impenderemus: unde necessarium nobis uidetur uos apostolorum limina uisitare, quatenus de hoc et ceteris una nobiscum efficacius quod oportuerit consulere ualeamus atque statuere. De cetero si legatos nostros ad uos uenire contigerit, solita caritate recipite, qui [al., et que] uobis in aure dixerint, prout carissimum sancte Romane Ecclesie filium, et religiosum decet sacerdotem,  procurare studete.





III. Lanfranci ad Gregorium uII.---Purgat quod obiectum fuerat a pontifice, minus se ab eo et Ecclesiam Romanam post adeptum episcopatum diligi, quam solebat; amorem contra pontificis remissiorem ait erga se uideri. Se regi, quod per legatum suggesserat, suasisse, sed non persuasisse.
[Opp. Lanfranci, p. 304.]


Reuerendo sancte uniuersalis Ecclesie summo pastori GREGORIO peccator, et indignus antistes LANFRANCUS seruitium cum debita subiectione.

Litteras excellentie uestre per Hubertum sacri uestri palatii subdiaconum porrectas, qua decuit humilitate, suscepi: in quarum fere omni contextu paterna me dulcedine reprehendere studuistis, quod in episcopali honore positus sanctam Romanam  Ecclesiam uosque ob eius reuerentiam minus diligam quam ante honoris ipsius susceptionem diligere quondam solebam, presertim cum apostolice sedis auctoritate ad ipsius apicem honoris me peruenisse non dubitem, nec quemquam dubitare existimem.

Et quidem, uenerande Pater, uerbis tuis calumniam ingerere nec uolo nec debeo; ego tamen, teste conscientia mea, in memetipso intelligere non possum quid uel corporalis absentia, uel locorum tanta intercapedo, aut ipsa qualiscunque honorum sublimitas, in hac parte uindicare sibi quidquam preualeat, quin mens mea preceptis uestris in omnibus et per omnia, secundum canonum precepta, subiaceat; et si, prestante Deo, presens presenti  loqui quandoque ualerem, me amando creuisse, uos uero  a pristino amore nonnulla ex parte defecisse, non tam uerbis quam rebus ipsis ostenderem. uerba legationis uestre cum prefato legato uestro prout melius potui Domino meo regi suggessi; suasi, sed non persuasi. Cum [al., cur] autem uoluntati uestre omnifariam non assenserit, ipsemet uobis tam uerbis quam litteris innotescit.





Iu. Sigefridi Moguntini episcopi ad Hildebrandum, Romane Ecclesie archidiaconum, epistola.
[MANSI Concil. XX, 53.]

SIGEFRIDUS Moguntinus, id quod est. Dei gratia,  HILDEBRANDO sancte apostolice sedis archidiacono, et archicancellario, salutem et fraterne dilectionis integram ueritatem.

Plurimum gratie uestre referimus caritati, pro  eo quod omnibus et legationibus et rationibus nostris, quas ad sedem apostolicam direximus, semper dexter stetistis, et in omne disceptatione et negotio semper partes nostras sapientie et bone uoluntatis uestre scuto defendistis. Proinde multiplices primum uobis grates referimus; deinde ut quandoque occasio subluceat qua uobis uicem dilectionis rependere possimus, uehementer exoptamus. Licet enim, inter multimoda Ecclesie, que quotidie portatis, negotia, nichil nisi Dei gratiam requiratis, neque de terrenis rebus quidquam, nisi ad ordinandum potius quam ad possidendum, attingere uelitis; tamen, quia hilarem datorem, ut pro Deo multa possit dare, necesse est multa iuste habere, mandamus uestre dilectioni ut, si quid nostrum  est quod uestro sedeat beneplacito, si nobis scire detur, statim uestrum fiet ex nostro. Quis enim tantum uirum possit non diligere? Quis ei quidquam audeat denegare?

Rogamus autem dulcedinem uestre caritatis ut per uos legationi nostre, quam nunc ad sacram sedem apostolicam dirigimus, aditus pateat, et de his que postulamus uestra ope effectum obtineas, scilicet ut ad synodum quam super rebellibus Thuringis pro decimationibus decreuimus celebrare, domnus apostolicus de latere suo dignetur mittere qui et synodo presint, et auctoritate eius determinent ea quacunque determinanda occurrerint. Quod si hoc fieri nequit, saltem scriptis beatitudinis eius  synodus nostra roboretur, et rebellium temeritas tali auctore comprimatur. Adnitatur ergo dilectio uestra ut hoc obtinere ualeat petitio nostra.





u. Sigifredi Moguntini archiepiscopi ad Gregorium uII epistola  .
[MANSI Concil. XX, 390.]

Reuerentissimo Patri, nouiter sacerdotio prime sedis apostolice infidato, S. Moguntine dispensator Ecclesie, sedulam beneuolentie seruitutem, et debitam obedientie subiectionem.

Semper quidem desiderio desiderabamus eum apostolice sedis presulem esse, qui uita et moribus, uerbis, exemplis ad salutem preesset et prodesset sancte Dei Ecclesie. Nunc uero quomodo melliflui  facti sunt celi, solito dulcius distillantes rorem gratie Dei, diuina miseratio uotis nostris solito cumulatius satisfecit, et eum, quem maxime optabamus, eidem sancte Romane Ecclesie prefecit, qui nobis  semper dexter stetit in omnibus negotiis, nunquam nobis defuit in nostris. Unde totis precordiorum medullis gratias agimus Deo altissimo, qui cathedram Petri, caput scilicet ecclesiarum, uestro, mi reuerende Pater, illustrauit et ornauit sacerdotio, humili supplicatu orantes et deprecantes ut qui primitias apostolatus uestri perfudit oleo letitie pre participibus uestris, gratiam et pacem multiplicet Ecclesie sue cunctis diebus uestris. Optamus autem promereri ut peculiarem gratiam apud uos obtineamus, et a uestra paternitate specialem nobis prouenire clementiam, non solum ea caritate quam uniuersali debetis Ecclesie, sed etiam eo gratie priuilegio quod semper sacra sedes uestra Moguntine impendit Ecclesie, ut pia mater speciali filie. Hac ergo freti  gratia, in omnibus que nobis obuiant, ad uos recurrimus, et quidquid nobis aduersatur, ad uos uelut membra ad caput referimus. Unum humiliter intimamus uestre sanctitati quod sub antecessore uestro pie recordationis papa A. contigit nos, ut salua reuerentia dixerimus, iniuste preiudicium pati, et inclementer deturbatos esse ab eo iure, quod sacri canones et Patrum scita metropolitanis iubent seruari. Denique eidem sanctissimo Patri de fratre et suffraganeo nostro episcopo Pragensi sinistra relatione suggestum est, et, me ignorante, ab inimicis apud eum accusatus est; unum et hactenus insolitum ab eo exiit edictum, ut eumdem fratrem, et cepiscopum nostrum nec inter fratres suos canonice prius auditum, nec canonice ad se uocatum, nec inobedientie  culpa denotatum, non solum ab officio suo suspenderit, sed etiam rebus et reditibus sue Ecclesie omnino spoliauerit et extruserit, ita ut missis nuntiis publice nuntiari fecerit in clero et populo ut, eum qui excommunicatum habentes, nichil quod episcopi esset uel quererent uel acciperent ab eo. Quod factum si apostolicam deceat mansuetudinem, si decretorum seruet auctoritatem, uestram non preterit sanctitatem. Debuit namque, iuxta decreta canonum, ad nos primum causa deferri, et ad concilium uocatus intra prouinciam, inter fratres suos audiri; ego uero et fratres mei deberemus ad apostolicam sedem, uelut ad caput nostrum referre, si tanta res esset ut per nos nec posset nec deberet terminari. Nunc autem frater noster et cepiscopus  a sede sua uagus et profugus, et, ut diximus, rebus et reditibus Ecclesie sue iniuste spoliatus et extrusus, indignum patitur iudicium, et omnibus fratribus et cepiscopis nostris magnum inde prouenit scandalum, et episcopale nomen et officium, quod apud Deum et homines sacrum est, intolerabile patitur opprobrium. Porro Ecclesia illa iam multis diebus pastorali caret administratione, et unico pastore uidua episcopali uacat benedictioni, in quo episcopus ille qui expulsionis et perturbationis huius auctor est, eius sibi usurpat officium, et, quod omnibus conciliis et decretis maxime cautum est, consecrando et confirmando eumdem circuit episcopatum. Quod maxime ob hoc periculosum est, quod  gens illa catholice fidei nouella est plantatio, et nondum radicata et fundata in Christianismo, et facile ad antiquum paganismi reuolabit errorem, si inter pastores suos tantam uiderit durare dissensionem. Quapropter ego et omnes fratres mei uestigiis uestre sanctitatis affusi oramus et obsecramus, primum Ecclesie rationes, necnon maligni huius temporis inclamare importunitates. Habebam quoque de quibusdam agere uobiscum ipse presens, quod nec litteris intexere, nec nuntio etiam alicui fidelissimo habeo aperire. Quapropter presentes fratres cum litteris mee excusationis ad uos dirigo, qui uobis suggerant quod ad uos non ueni non esse temeritatis, sed ineuitabilis et supreme necessitatis. Nouerit autem sancta paternitas uestra quod non est homo  in terra me uobis fidelior, et ad omne preceptum uestrum implendum deuotior, nec aduentum meum ad uos aliquod negotium posset retardare, si tamen iuuarer uirium ualetudine. Pro inueterata autem Thuringorum obduratione nouam uobis facio conquestionem, qui, sicut semper, sic etiam adhuc Spiritui sancto eiusque iustissimis resistunt legibus, redituum suorum negando decimationem, usque adeo ut, dum monerem eos ut omnipotenti Deo obedirent, ipsi e contra armata manu promiscue plebis me et meos obsiderent; nisi Dominus omnipotenti manu liberauisset, forsitan crudelitas eorum usque ad internecionem in nos deseuisset. Unum rogo sacram paternitatem uestram, ut contra tam nefarium tamque insolitum facinus, respectu ecclesiastice discipline,  nobis compatiendo succurratis, et contra inimicos Dei gladium arripiatis, quatenus sentiat contumax et rebellis serua Thuringia, quod adhuc in clauigera manu Petri uiuit et regnat imperatrix Roma.





uI. Epistola Sigefridi Moguntini archiepiscopi ad Gregorium papam.
[MANSI Concil. XX, 433.]

Domino uenerabili, et Patri in Christo amabili GREGORIO, prime sedis antistiti S. Moguntinus, id, quod est gratia Dei, debite obedientie subiectionem, et sedulam obsequii deuotionem.

Quid cause intercedat, et quid impedimenti intercipiat quod sacro huic sancte apostolice sedis concilio interesse non possum, sicut iam priori legatione significaui, ita et nunc sancte paternitati  uestre ex ipsa ueritate denuntio, uidelicet quod eodem paralysis morbo quo tunc laborabam, non quidem remissius, sed in dies auctius acriusque laboro. Non hoc premitto, aut fastu superbie, aut contemptu inobedientie, quem anime morbum diuina miseratio longe faciat a me. Non enim cuiuslibet negotii quamlibet maximi me retinere posset impedimentum, cum me ad uos non sola ducit uoluntas, sed et ardens trahit desiderium. Mea namque intererat, et hec obedientie ratio et caritatis ordo poscebat, ut huic consortio sanctorum interessem, et de presentia uel allocutione atque de salutifera collatione diuini Patris mei, Gregorii, et Christi sacerdotum hilarescens in melius proficerem. Non  penitendum esset longe uie et magni laboris; quippe inde proueniret fructus magne salutis. Maximas autem grates cum humili inclinio uestre refero sanctitati quod legationi nostre tam clementer aurem inclinastis, ipsosque legatos bene admisistis et melius dimisistis, quodque placuit uestre sanctitati antique dilectionis et germane affectionis nostre tam benigne reminisci, nec in summa speculationis arce, et in ipsa omnium Ecclesiarum sollicitudine duxistis pretereundum quod olim, adhuc in ipsa priuata conuersatione, Christi inter nos fuerat caritate coniunctum. Primum multiplices erga me benignitatis uestre gratias nulla temporum longinquitate deleri, nulla unquam rerum uel euentuum inequalitate poterit oblitterari; sed ad hoc remedium  nostra sedulo uigilabit industria, ut in hac perseuerare uestra dignetur beneuolentia. Quod autem in commonitorio uestro posuistis, me uestre paternitati secretorum, imo salutis mee commisisse consilium; quod alia quedam et correctionis limam addidistis ad castigationem uite et morum; hoc semper feci et semper faciam, nec ab hoc opere unquam uita comite desistam; et quod ibi cautum est, cautissime cauebo, et quod ibi preceptum est, prout uires dederit Deus, pleniter adimplebo. Et si aliter de me alicuius aduersantis uobis suggeret relatio, nouerit sanctitas uestra quod unitatem scindere et caritatem corrumpere suo mendacio conetur, nisi forte hoc accuset quod aliquando illud, quo me castigo, frenum discipline aliquantum laxare consilio  fratrum compellor causa medicine. Porro quod, de examinandis episcopis quos mihi nominastis, et introitum eorum et conuersationem diligentissime inquirere, et per nuntios nostros uobis insinuari mandastis, perpendat uigilans ille oculus sapientie uestre quod, a reditu legatorum nostrorum usque ad hanc iteratam legationem, non tantum erat temporis interstitium ut uel fratres colligere uel examinationis etiam possem habere iudicium, non aliud super hac re adhuc uobis de his intimare ualeo, quam quod uel uos scitis uel communis habet opinio. uerum litteras uestras illis quantocius direxi, et ut mandatum uestrum impleant etiam nostris litteris diligenter submonui. De penitentia autem Strasburgensis episcopi nichil certi possumus uobis respondere,  quod nec, si ei iniuncta esset, antehac sciui, nec, si eam obseruet, propter temporis compendium inquirere potui. De castitate uero clericorum et de Simoniaca heresi, ad summam de omnibus quam mihi mandastis, semper, prout ipse adiuuerit, obediam Deo et uobis. Erit autem apostolice mansuetudinis et paterne dilectionis, si ad fratres mandata dirigere ecclesiastica, ut et temporum opportunitates et singulorum possibilitatem dignemini inspicere, ut et deuiantibus et dyscolis adhibeatur disciplina que debetur, et infirmis, et opus habentibus medico, compassio caritatis non negetur, sepeque examinatis negotiorum causis adhibeatur iudicii censura, ut apostolice discretionis et paterne pietatis modum  non excedat iustitie mensura. Sacrum apostolatum uestrum pro nobis orantem Samarites ille custodiat, qui in custodiendo suum Isrel non dormit neque dormitat, et diuisiones gratiarum, quas in claue Petri adunauit, ipse in uobis unitas integrasque conseruet, qui ipsam clauem uobis commisit.





uII. Eiusdem ad eumdem.
[Mansi Concil. XX, p. 433.]

Specialis reuerentie patri GREGORIO, prime sedis antistiti S. Moguntinus id quod est Dei gratia, quod patri filius, quod prelato subiectus.

Adhibito desidie pastorum et negligentie sacre exhortationis et ammonitionis incitamento, uigilantia pastoralis officii uestri, mi reuerende Pater, nos  quasi de somno excitauit, et ut opus Euangelii, ad quod serui Patrisfamilias deputati sumus, indesinenter curemus implere, quam studiose incitat, tam religiose inuitat. Sacra namque est pia sollicitudo prouidi pastoris, beata et renumerabilis exsecutio huius diuini operis, sed heu! multum reclamat rerum uertigo, et iniquitas temporis. At uero si dies mali sunt, tamen admonita uestra uigilanti cautela tempus redimendum est, ne, si propter aure intemperiem uineam Domini culturare desistat, de negligentia condemnetur quilibet inutilis operarius, et, si tempestas hodie ingruit que nos ab opere repellat, cras celitus reddita serenitate studium nimirum in id ipsum recurrat. Itaque indixit auctoritas uestre sancte paternitatis ut statuta die, collectis fratribus ex apostolice legationis  mandato, concilium debeamus celebrare, et quidquid in prouincia aut in regno nostro uel per Simoniacam heresin uel quomodocunque contra regulam ecclesiastice rectitudinis perperam gestum aut male usurpatum uel temere presumptum occurrerit, iudicio fratrum recidere non differamus falce iustitie. Quod precipitis mihi, Pater, equum est et iustum, et hoc per prouincias bis in anno fieri mandant decreta sacrorum canonum; sed ad quod decretorum auctoritas et uestra paternitas impellit, ab hoc et rerum inequalitas et huius maligni temporis importunitas nos longe repellit. Denique auditum credimus uestre paternitati, quantus in regno nostro motus, quanta sit perturbatio, quam periculose bella grassantur et seditiones, sicut audiuimus  in euangelico. Auditum, inquam, credimus uobis de bello, quod a Domino nostro rege factum est contra Saxones et Thuringos, et quomodo dextra Domini prostrauerit et fugauerit rebelles et impios; et tamen adhuc in eadem obstinatione perdurant etiam uicti, et iterum perfidie caput leuant, ac totius regni gladios contra se acuentes iterum recidua bella parant. Unum timemus, quod pro peccato populi de uagina sua eductus sit gladius Domini, et tamen [nisi] per nostram aliorumque sanctorum propitietur intercessionem, forsitan deseuiet usque ad internecionem. Soluto namque pacis uinculo et rupto discipline freno, gens insurgit contra gentem de terminis regni. Hostilis gladius exterminauit concordiam et pacem, et ita  obmutescentibus Euangelii tubis, nec preco clamoris uocem, nec populus habet audiendi aurem. Hostili preda et peruasione magna ex parte disperit res et reditus episcopi nostri, et hoc idem patiuntur plurimi fratres nostri, neque hec rerum angustia eos patitur uenire ad concilium. Huc accedit quod plures cepiscopi nostri, qui ad concilium uocati sunt, non sunt in gratia principis, nec usquam audent progredi sine dispendio salutis sue. Et si consideremus eos episcopos qui accusantur, et eos qui adesse non audent, si concilium congregetur, uix inueniantur qui iudicent. Accedit hic etiam ad cumulum nostri timoris et exaggerat uim nostri doloris, quod, si de diuersis imo aduersis regionibus ad concilium conuocentur, qui ad inuicem inimicantur, dum  putamus nos colligere ad concilium fratres, paratas habeamus acies ad bellum: et dum corrigendis erroribus et sopiendis querelis in unam tendimus pacis ecclesiastice communionem, forsitan, nisi Deus prospiciat, conuentus noster turbabitur usque id internecionem. Recordetur autem sanctitas uestra quod propter Wultensem abbatem aliquando contigerit Goslarie, quot boni milites in ipsa uespera Pentecostes gladio perempti sunt intra septa ecclesie, perfusa sunt altaria sanguine interfectorum, et instigante diabolo totum profanatum est sanctuarium. Et tunc certe omnes conuenerant ad curiam sub specie pacis, nisi quod inter eos latebat quedam simultas, quasi doloso cineri suppositus ignis. Et quid credimus futurum si illi qui aperte inimicantur, congregentur  in unum? Pro his et pro huiusmodi fratres nostri, qui sunt sanioris sententie, dicunt sibi bonum uideri ut adhuc concilium differatur, donec uideamus si quomodo reddita pace Dominus propitietur. Nos autem omnibus consiliis et conciliis uestram preferimus sententiam, id quod nobis indicitis nullo modo propter uestram omittemus conscientiam. Unde statim post regiam expeditionem multa cum festinantia nostram uobis dirigemus legationem, nec ad hoc intemperiem consideramus anni, ut aduertatis quanti nobis constet auctoritas precepti uestri. Ergo sapientia uestra, que in se ipsa cuncta metitur, retractet quis huius perturbationis prouenire posset euentus; et pericula, que timemus, consilio et oratione preueniens disponat in melius,  et quidquid dictante Spiritu sancto super huiusmodi fieri decernitis, nobis de oraculo sacri pectoris uestri respondere uelitis. Quod si probatis, propter pericula, que timemus, ad presens indictum concilium differatur, et quidnam uobis placuerit, et opportunitas euenerit, celebretur in id ipsum.





uII bis. Epistola Manasse Remorum archiepiscopi ad Gregorium uII.---Scripta post concilium Aeduense, siue Augustodunense, sed ante Pictauense 
[MANSI Concil. XX.]

Domino GREGORIO, summo pontifici, Patri et domino suo, MANASSES Dei gratia, Remorum archiepiscopus,  fidelem seruitutis et obedientie subiectionem et orationis deuotionem.

uestro, domine, interuentu et obsecratione reddidi domine M. marchise omnia que de me suus antecessor tenuit, et ad defendenda eadem consilium meum et auxilium ac receptus meos promitto fideliter et promisi: et de reiiciendo G. et recipiendo comite A. quidquid ipsa quesierat paratus sum exsequi. Ad que omnia confirmanda diebus sacris Pentecostes cum fratre nostro, fideli uestro Theoderico uirdunensi episcopo, sue ciuitati interfui, relictis causa necessitatis sue in sacrosancto tempore meis omnibus necessariis. Sed ego, fidelis uester et per omnia Ecclesie iura uobis obedire paratus, uestrum de archiepiscopo uiennensi Guarmundo  summopere requiro consilium et implere iudicium, qui in archiepiscopatu meo presbyteros degradauit, et eosdem iterum regradauit. Legatum se Romanum cum non esset simulauit, marsupium suum, non sub appellatione ueritatis, sed imitatus eos qui, ut ait Apostolus, questum estimant pietatem, cum tandem implesset, a diecesi mea ad suam rediit. Quapropter, ad honorem Dei et Romane Ecclesie, huiusmodi presumptionem et simulationem sicut decet corrigite, ne deinceps quisquam in alieno presumat aliquid tale. Notum etiam facio uobis quod duo suffraganei mei episcopi, Laudunensis et Suessionensis tertium Ambianensem in archiepiscopatu meo, me nesciente, utpote Rome posito, episcopum consecrauerunt. Primum contra decretum  uestrum, quo statueratis ne quis saltem archiepiscoporum eum consecraret episcopum qui a laica persona accepisset episcopii donum; maxime cum idem ipsi interfuissent apud Augustodunense concilium, ubi dominus Hugo, Diensis episcopus, promulgauit et statuit coram omnibus hoc uestrum ecclesiasticum decretum. Hoc igitur preter id quod diximus contra auctoritatem et canones factum, et etiam inauditum, cunctisque qui sanum sapiunt mirabile, et plus quam dici possit stupendum, si placet, deputetur irritum. Quin potius, quia sine metropolitano iuste expleri non potest a quibuslibet cepiscopis consecratio pontificis, sicut scitis, oratum et exoratum uos esse uolo, ut ad honorem Dei uestrumque ac nostrum tam temerariam ecclesiastici ordinis  confusionem zelo iustitie corrigatis, ut sciat unusquisque in gradu suo et modo persistere, non aliena sibi temere arrogare. Obsecro etiam beneuolentiam honoris uestri ut dignitatem quam antecessores uestri antecessoribus meis archiepiscopis seruauerunt, et priuilegiis aliisque scriptis ad posterorum memoriam reliquerunt, mihi reseruare dignemini. Ne irritum aut infractum fiat priuilegium quod ipse dedistis mihi, scilicet ut uobis ipsis interpellatus et non interpellatus respondeam et legatis uestris Romanis, non ultramontanis, qui coniuncti Romanis querunt que sua sunt, non que Iesu Christi, et sub honestis nominibus cupiditati sue consulunt, non Ecclesie Dei. Unde, propter talium  pudendas reprehensiones et uocationes, mihi qui totius Gallie episcopos debeo conuocare, liceat confidere de uobis sine legatorum uocatione, donec ad Pascha ueniam ad uos, Deo uolente. Preterea uolo obnixe supplicare et prenuntiare uobis ut, quoniam in absentia mei, nuper apud uos commorantis, multa praue et inordinate acta sunt in partibus mee diecesis, ego uero non potero omittere quin ministerio uestro utar in his ecclesiastice corrigendis. Si quid pro hoc de me accusationis perlatum fuerit uobis, ne hoc uel cito credatis uel moleste erga me accipiatis; sed illud in presentia nostra ante uos dimittatis, quia ego nullatenus uolo excedere metas auctoritatis. Quandoquidem enim illis qui legatos uestros se faciunt multo iustius ego debeo per uos  ea que sunt prouidentie nostre corrigere, quam quisquam aliena tractare. De comite Oebalo, qui me in presentia uestra accusare tentabat, et se suamque fidelitatem uobis uerbis simulantibus commendabat, satis in promptu habetis cognoscere cuius potius sinceritas fidelitatis erga uos uideatur existere: utrum mea, qui Deo et uobis paratus sum per omnia obedire, an illius, qui et apud uos per semetipsum impugnat beati Petri Ecclesiam, et apud nos per Manassem et suos sequaces in suo castro receptos persequitur beatam Mariam. Manasses enim de quo diximus, cui nos iussu uestro quod in nos admiserat, si ad Ecclesiam matrem suam rediret, indulsimus, conscientia sceleris sui depressus nec ad nos uult redire, nec paci Ecclesie concordare;  quin potius cum illis suis sequacibus, quia factis non potest, uerbis et maledictis Ecclesiam meque lacerare non desinit. Unde, ut de ipso Oebalo taceam, in quem uos credo iustam et apostolicam exercere sententiam, super Manasse instanter deprecor sanctitatem uestram, ut aut iubeatis eum ad sua regredi et ulterius non impugnare Ecclesiam, aut in eum eiusque fautores et cooperatores apostolici uigoris dirigatis animaduersionem. Dignemini etiam ad eorum receptores scribere aptam epistolam, ut aut eos contra Ecclesie iura non retineant, aut pari sententia se multatos agnoscant. Restat mihi hoc uobis dicere quia dominus Hugo Diensis episcopus interdixit episcopum nostrum Drogonem sedis Taruennice,  qui tante est senectutis, ut cum ante episcopatum diu permanserit in ordine presbyterii, iam nunc ultra tempus LX annorum gradum tenuerit episcopi, et pene per singula momenta propinquat exitui. Quapropter uolumus uos obnixius exorare ut eum iussu uestro dignemini restituere ministerio suo, ne, quod magnopere formidamus, in hac moriatur interdictione. De hac uero quod me interpellastis ut in conductu episcopi Parisiensis, aliquos uobis milites mitterem, notum uobis facio quod ego uolebam dirigere; sed comes de Arlonis Fulco rediens ab urbe Roma hoc mihi intimauit ex uestra parte, quia libenter me de ipsa transmissione militum importabatis, ideo ut in regione nostra strenue et intentius exsequerer domine marchise M. Pro  hoc ergo a uobis ueniente missatico remansit a nostra parte predicte expeditionis transmissio. ualeat sanctitas uestra pater reuerendissime.





uIII. Epistola Hugonis Diensis episcopi ad papam.
[MANSI Concil., tom. XX.]

Reuerendissimo patri et domino pape GREGORIO sue sanctitati inutilissimus seruus, HUGO, humilis presbyter Diensis, salutem.

Quoniam didicimus R. uestrum Parisiensem rediisse, cui iniunxeramus ut fideliter, sicut filius uester, uobis referret gesta Augustodunensis concilii, cui interfuit, qui neque per nos rediit, neque quidquam de statu uestro nobis scripsit; rogamus paternitatem uestram ut sententiam suam nobis dignetur  scribere super ordinatione Remensis, Bituricensis et Carnotensis Ecclesiarum. Sciat quoque paternitas uestra quia ille Nouiomensis dictus episcopus, sub comminatione publice examinationis a nobis familiariter exactus, confessus est nobis Simoniam suam presentibus Laudunensi et Lingonensi episcopis, cum aliis quibusdam. Unde etiam sacramento supra sacra Euangelia nobis firmauit quod, uisis litteris uestris uel legatione uestra, Ecclesiam quam male occupauerat bene dimitteret, et pro posse et scire suo ut iuxta Deum ordinaretur, adiuuaret. Siluanectensis uero episcopus, accepta inuestitura de manu regis, ordinatus est ab illo Remensi heresiarcha, cui litteris uestris interdixistis ne huiusmodi in episcopos acciperet. Antissiodorensis infra annos ordinatus,  inuestituram quidem de manu regis non accepit, quanquam per familiares regis gratiam eius consecutus sit. De Senonensi autem archiepiscopo, quantam contumeliam quantamue iniuriam auctoritati uestre in nostra legatione intulerit, a predicto R., ut spero, sufficienter audistis. Neque hoc dicens, Deus testis est, gloriam meam quero. Burdegalensis quoque, quoniam uocatus preterito anno ad Aruernense concilium neque uenit neque canonice se excusauit, in eodem concilio ab episcopali officio suspensus est. Quod ille uilipendens, interdictum sibi usurpauit officium. Rursus uocatus ad Augustodunense concilium, quoniam nullam causationem nobis misit, etiam a sacerdotio suspendimus  eum. De his ergo omnibus quid magnitudo uestra iudicauerit, quid inde agere placuerit, paruitati nostre, rogamus, rescribite. Preterea summopere poscimus ut per dominum ualentinum episcopum pallium nobis mittatis ad confirmandam ordinationem religiosissimi Lugdunensis Ecclesie archiepiscopi, contra oblatrantes hereticos, et de regis indignatione aduersus ordinationem Dei carnaliter gloriantes. Ipse enim, postpositis omnibus incommodis et periculis penurie atque itineris, sanctitatis uestre conspectui deuotissime se presentaret, si Ecclesia illi commissa, tandiu languida et pastoris solatio destituta, quoquomodo absentiam eius sine magno detrimento pati potuisset. ualentino episcopo precipite, et securitatem in manu uestra accipite,  quatenus circa festum S. Ioannis Baptiste, prout nos cum eo condiximus, Ecclesia sua ad celebrandum officium illum accipiat, quia ualde opportunus uidetur ad oppugnandam prouincialium arrogantiam. Manassem autem amicum nostrum in Christo, qui in Claromontano concilio Remensis Ecclesie male acquisitam preposituram in manu nostra dimisit, commendamus gratie sanctitatis uestre, sicut catholice fidei sincerum defensorem et dominum Brunonem Remensis Ecclesie in omni honestate magistrum  . Digni sunt enim ambo a uobis, et in his que Dei sunt uestra auctoritate confirmari, quoniam digni habiti sunt pro nomine Iesu contumeliam pati. Et ideo consultores profuturos cause Dei et cooperatores in partibus Francie adhibeatis. Remensis  heretici depositionem con . . . . . reuelatam iniquitatem sanguis celi et . . . . . . . clamat, auctoritatis uestre scripto robora . . . . . . . hos rogamus Remensi Ecclesie destinate . . . . . . . suam satisfactionem, aut ipse si placit . . . . . . . . aut nobis suscipiendam precipite. Quia . . . . . . . . . . . excommunicationem uestram, nobis inconsultis, episcopi electionem fecerunt. Tiezo filius uester iam redisset ad uos, nisi ad conuocandum concilium XuIII Kalendas Februarii, Pictauis, Deo annuente, celebrandum detineretur; in quo concilio meritorum uestrorum patrocinium adesse nobis suppliciter exoramus. Orate pro nobis, sanctissime Pater.







IX. Epistola Saxonum ad Gregorium uII.---Quid egerint ut decretis eius parerent; quod minus sibi, plus aduersariis faueat, queruntur.
[MANSI, Concil. XX, 385.]

Nouit sanctitas uestra et omnibus circumquaque notum est quam difficulter quantoque baiulorum discrimine legationes ad uos transmittimus, quia iter, quod omnibus temporibus, populis, tribubus, linguis fuit peruium, nunc clauditur illis maxime qui non minimum pro honore illius laborauerunt, ad cuius corpus eadem uia ducit. Et post aliqua: Post longam exspectationem reuerso nuntio nostro, nichil aliud nobis consolationis relatum est, nisi ut  decretis his que mandauimus fidem uos non habuisse. Ex qua re, carissime domine, incredibile uobis uisum est quod fratres nostri et cepiscopi Wiceburgensis et Patauiensis cum aliis religiosis uobis in ueritate nuntiauerunt, quodque se uidisse et audisse testati sunt; certe non in uerbis mendacii confidimus liberari, sed credimus quia ueritas liberabit nos; Deus non deseruit sperantes in se; nam rex noster Rodolfus, fortis in eo qui dat salutem regibus, de inimicis Domini potenter triumphauit. Heinricus autem cum suis complicibus, preter eos qui in gladio ceciderunt, in fugam uersus est, comite illo cuius malitiam uos in bono uincere frustra tentastis,  Roberto Bambergense, qui horum omnium auctor et incentor est. Et o utinam de sua et sociorum eius fallacia satis edoctus fuissetis! Nolite, carissime domine, amplius ad irrisionem sancti nominis uestri huiusmodi homines mulcere, et post tam frequentes repulsas iterum ducatum ab eis querere. Aduentus uester ad nos tantum nobis esset desiderabilis quantum et necessarius, sed uere scimus quia sponte illorum ad nostras partes nunquam uenietis, nisi certi sint uos illorum parti fauere. Et post pauca: Ergo si non propter nos, tamen propter honorem sedis apostolice confirmate quod operatus est eiusdem sedis legatus, ita ut sine ambiguitate denuntietis quid in hac Ecclesie diuisione tenendum sit, quid sequendum; quod si iamdudum factum  fuisset, forte pars iniqua adeo iam uires perdidisset, ut nec nobis nec uobis nocere preualeret. Rogamus etiam ne in hec statuta canonica deficere patiamini, ut corpora excommunicatorum, qui in persequendo Ecclesiam occisi sunt in atriis ecclesiarum sepeliri non permittatis; ubi autem sepulta sunt, diuina officia celebrari prohibeatis. Multi ex eis in Augusta ciuitate sepulti sunt: eiusdem loci congregationibus litteras uestras per discurrentes peregrinos satis mittere potestis.





X. Saxonum Rodulpho fauentium ad Gregorium epistola.
[Apud MANSI, ibid.]

Testis est excellentia uestra et littere uestre, quas in testimonium habemus, quia nec pro consilio nostro  nec pro causa nostra, sed pro illatis sedi apostolice iniuriis regem nostrum regia dignitate priuastis, nobisque terribili interminatione, ne ei sicut regi seruiamus, interdixistis, et omnes Christianos a uinculo iuramenti quod ei fecerunt uel facient, absoluistis, eumque uinculo anathematis alligastis. In his omnibus paternitati uestre cum magno periculo nostro, sicut nunc patet, obediuimus, et quia eidem deposito ad depositionem uestram cum ceteris concordare noluimus, tantam in nos crudelitatem exercuit, ut plures ex nostris, amissa omni substantia, animam in hoc certamine ponerent et filios exheredes et ex diuitibus pauperes reliquerunt: qui autem residui sunt, de uita quotidie solliciti, uite subsidia  pene omnia amiserunt. Sed cum nulla nos persecutione superaret, superatus est ille, ut licet nolens suam nobis presentiam exhiberet, et ei quem inhonorauit cum suo dedecore honorem impenderet pro quo labore hunc fructum recepimus, quod his qui cum periculo animarum nostrarum uestigia pedum uestrorum adorare coactus est, absque nostro consilio et sine correctione absolutus, ad nocendum nobis libertatem recepit. Et paucis interpositis: Ergo cum iam ultra anni terminum sine rectore essemus, in locum de quo preuaricatus est, ille alius principum nostrorum lectione subrogatus est. Cumque de electo nobis rege, et non de regibus spes ad  refocillandum imperium succresceret, ecce ex insperato littere uestre duos in uno regno reges pronuntiant, duobus legationem decernunt, quam regii nominis pluralitatem ac regni diuisionem diuisio quoque populi ac studia partium subsecuta sunt; quippe cum in epistolis uestris preuaricatoris personam semper preponi cernerent, et ab eo sicut a potente exigi, quatenus ducatum uobis in has partes ad discutiendam causam preberet. Et post pauca: Hoc quoque infirmitatem nostram mouet, quod sicut nobis persuadetur ut in incepto firmiter perduremus, sic etiam contrarie parti uerbis et rebus spes innuitur. Nam familiares predicti Heinrici, qui ab omni regno infamia notantur, quique illi ut regi seruiendo synodalibus preceptis manifeste inobedientes sunt,  et una cum capite suo per legatum apostolicum ab Ecclesia separati, ad hanc sedem uenientes benigne suscipiuntur, et non solum impuniti redeunt, sed insuper gloria et honore coronantur, et ad priorem inobedientiam superbiendo reuertentes nostre miserie insultant. Nobis autem quasi ridiculis ad insipientiam reputatur quod ab illorum consortio abstinemus, qui ab ipso capite nostro tam caritatiue in communionem recipiuntur. Accedit et hoc ad cumulum infortunii nostri quod preter illa que nos ipsi delinquimus, etiam aduersariorum culpa in nobis cuditur, dum nostre negligentie attribuitur quod idoneos et frequentes legatos huc non mittimus; luce enim clarius patet quod illi hoc fieri prohibent, qui ne prohiberent iureiurando uobis promiserunt.  Et nunc de uiolentia sacri itineris interclusionis et de manifesto illorum periurio tacetur, et nobis imputatur, quod nuntios non mittimus. Scimus et ex consideratione uestre pietatis speramus quia hec omnia bona intentione et subtili aliqua deliberatione agitis, sed nos homines imperiti occultam illam dispensationem penetrare non sufficientes, quod manifeste audiuimus et uidimus de illa utriusque partis confortatione, et rerum certarum incerta dilatione ortum esse et quotidie oriri uobis exponimus, hoc est bella intestina, homicidia innumerabilia, uastationes et incendia domorum et ecclesiarum sine differentia, oppressiones pauperum, direptiones rerum ecclesiasticarum, quales  nunquam audiuimus, legum quoque diuinarum et secularium defectus sine spe reparationis; postremo in dimicatione duorum regum, quorum uterque ad obtentum regni spem a uobis accipit, tanta profligatio regalium, ut posthac reges nostrarum partium rapinis sint sustentandi. Hec incommoda aut nulla essent iam, aut multo minora, si neque ad dexteram, nec ad sinistram uestra sententia diuertisset. Et quibusdam interpositis: Nam si hoc quod in synodo Romana definitum, et post a legato sedis apostolice confirmatum est, silentio contegi oportet, quid posthac nobis credendum uel pro rato habendum sit, omnino nescimus.





XI. Willelmi regis Anglorum ad Gregorium uII.---Admonitus rex a legato, de fidelitate facienda pontifici et de pecunia Romam mittenda, de pecunia annuit, de fidelitate, quia inusitatum, recusauit.
[LANFRANCI Opp. pag. 304.]


Excellentissimo sancte Ecclesie pastori GREGORIO gloriosus gratia Dei Anglorum rex et dux Northmannorum WILLELMUS salutem cum amicitia.

Hubertus legatus tuus, religiose Pater, ad me ueniens ex tua parte, me admonuit quatenus tibi et successoribus tuis fidelitatem facerem et de pecunia, quam antecessores mei ad Romanam Ecclesiam mittere solebant, melius cogitarem: unum admisi, alterum non admisi. Fidelitatem facere nolui, nec uolo, quia nec ego promisi, nec antecessores meos  antecessoribus tuis id fecisse comperio. Pecunia tribus fere annis, in Galliis me agente, negligenter collecta est; nunc uero diuina misericordia me in regnum meum reuerso, quod collectum est per prefatum legatum mittitur; et quod reliquum est, per legatos Lanfranci archiepiscopi fidelis nostri, cum opportunum fuerit, transmittetur. Orate pro nobis et pro statu regni nostri, quia antecessores uestros dileximus et uos pre omnibus sincere diligere et obedienter audire desideramus.





XII. Iusiurandum Roberti, dicti Carnotensis episcopi, cuius meminit Gregorius uII Registri lib. Iu, epist. 14.
[MANSI, Concil. XX, 461.]


Ego Robertus promitto omnipotenti Deo, et B. Petro apostolorum principi, cuius corpus hic requiescit, quod in quocunque tempore legatus apostolice sedis directus a domino nostro Gregorio, qui nunc est Romanus pontifex, uel ab aliquo successorum suorum item Romanorum pontificum, ad me uenerit, infra terminum quem ideo legatus [f. idem legatus. HARD.] mihi constituerit, Carnotensem episcopatum, omni occasione sublata uel fraude, dimittam, et cum bona fide studebo quatenus Ecclesia illa secundum Deum ordinetur, nichil acturus, me sciente, per me uel per aliquam a me submissam personam, unde eadem Ecclesia, uel clerici eius  meo studio uel malitia lesionem aut detrimentum accipiant. Hoc sacramentum [iubente] domino nostro Gregorio uII papa, ego Cono humilis presbyter tituli Christi martyris et uirginis Sancte Anastasie scripsi, et in ecclesia Beati Petri in confessione ad corpus eius ubi factum est interfui. Interfuerunt etiam Ioannes Portuensis episcopus, Theodinus archidiaconus, Gregorius, Bernardus, diaconi [diaconus] sancte Romane Ecclesie, et alii duo, uidelicet Ingelrannus [Engelramus] decanus Carnotensis Ecclesie, et Iuo tunc magister scholarum in eadem Ecclesia.

Actum Rome mense Aprilli, indict. XIu.





GREGORII PAPAE uII DECRETUM.


 Gregorius papa uII et Urbanus papa II constituerunt ut festiuitates Romanorum pontificum celebres habeantur. Martyrum in IX lectionibus, confessorum in tribus saltem lectionibus preter quorumdam, qui pro sua excellentia celeberrimi haberentur, sicut et S. Siluester, Gregorius et alii. Nam cum quelibet Ecclesia sui patroni, et si confessor fuerit, festum solemniter obseruet, quanto magis eorum qui totius Ecclesie non tam patroni quam Patres exstiterunt, quam et usque ad martyrium  uerbis et exemplis instituere non destiterunt. De his quidem sanctis martyribus inuitatorium, hymnus, responsoria, psalmi et uersus, ut de martyribus, decantantur. Nota autem S. Gregorium papam I in graduali libro de his martyribus, sicut et de confess. pontificalia administrantibus instituisse officia, ut de S. Marcello P. et M. Statuit ei Dominus; et de S. Felice P. et M. Sacerdotes. Et hoc utique satis congrue propter excellentiam dignitatis apostolice.



SANCTI GREGORII uII PONTIFICIS ROMANI OPERUM PARS TERTIA.---CONCILIA ROMANA.





[CONCILIA ROMANA.]



CONCILIUM ROMANUM I PRO REFORMANDO ECCLESIAE STATU. Celebratum anno Domini 1074.


 Gregorius, predecessorum suorum uestigiis insistens, per epistolam ad episcopos Longobardie datam indixit synodum prima hebdomada Quadragesime celebrandam. Statuto die episcopi qui conuocati fuerant magno numero adfuerunt. Ad expurgandam Ecclesiam a concubinariis sacerdotibus principio statuerunt, ut, secundum instituta antiquorum canonum, inquit Lambertus, presbyteri uxores non habeant, habentes aut dimittant aut deponantur. Nec quisquam omnino ad sacerdotium admittatur, qui non in perpetuum continentiam uitamque celibem profiteatur. Quam constitutionem dum iussu pontificis episcopi in Germania promulgassent, acciderunt que a Lamberto anno 1074 describuntur his uerbis: Aduersus hoc decretum  protinus uehementer infremuit tota factio clericorum, hominem plane hereticum et uesani dogmatis esse clamitans, qui oblitus sermonis Domini, quo ait: Non omnes capiunt hoc uerbum: qui potest capere, capiat ; et Apostolus: Qui se non continet, nubat; melius est enim nubere quam uri : uiolenta exactione homines  uiuere cogeret ritu angelorum, et dum consuetum cursum nature negaret, fornicationi et immunditici frena laxaret. Quod si pergeret sententiam confirmare, malle se sacerdotium quam coniugium deserere, et tunc uisurum eum, cui homines sorderent, unde gubernandis per Ecclesiam Dei plebibus angelos comparaturus esset.

Nihilominus instabat, et assiduis legationibus episcopos omnes socordie ac desidie arguebat, et nisi ocius iniunctum sibi negotium exsequerentur, apostolica se censura in eos animaduersurum comminabatur. Archiepiscopus Moguntinus sciens non paruo constare operam hanc, ut tanto tempore inolitam consuetudinem reuelleret, atque ad rudimenta nascentis Ecclesie senescentem iam mundum reformaret,  moderatius agebat cum eis. Et primo eis in dimidium annum inducias et deliberandi copiam dedit, hortans eos ut quod necessario faciendum sit sponte faciant, et tam sibi quam Romano pontifici necessitatem adimant aliquid in eos quod secus sit decernendi. Ad ultimum congregata synodo in Erfordia mense Octobri pressius iam imminebat,  ut, relegata omni tergiuersatione impresentiarum aut coniugium abiurarent, aut sacri altaris ministerio se abdicarent. Multas econtra illi rationes afferebant, quibus instantis perurgentisque improbitatem [forte, importunitatem] eludere, sententiamque cassare niterentur. Cumque aduersus apostolice sedis auctoritatem, qua se ille ad hanc exactionem preter uoluntatem propriam compulsum obtendebat, nichil argumenta, nichil supplicationes precesque proficerent, egressi tanquam ad consultandum, consilium ineunt ut in synodum non redeant, sed iniussi omnes in domos suas discedant. Nonnulli etiam confusis uocibus clamitabant, melius sibi uideri ut in synodum regressi ipsum episcopum, priusquam exsecrabilem aduersus eos sententiam promulgaret, cathedra episcopali  deturbarent, et merita morte multato insigne monumentum ad posteros transmitterent, ne quis deinceps successorum eius talem sacerdotali nomini calumniam struere tentaret. Cum ad episcopum relatum esset hoc eos machinari, commonitus a suis ut tumultum qui oriebatur matura moderatione preuerteret, misit ad eos foras, rogauitque ut sedato pectore in synodum regrederentur, se, cum primum opportunitas arrisisset, Romam missurum, et dominum apostolicum, si qua posset ratione, ab hac sententie austeritate deducturum. Postero die admissis in auditorium communiter laicis et clericis, ueterem illam de reddendis decimis querelam replicat, etc.

In hac eadem synodo excommunicatus est Robertus Guiscardus Nortmannorum princeps, de quo in  fine libri primi epist. Gregorii supra hec referuntur: Celebrauit Rome synodum, in qua, inter cetera que ibi gesta sunt, excommunicauit atque anathematizauit Robertum Guiscardum ducem Apulie et Calabrie atque Sicilie, cum omnibus fautoribus suis, quousque resipisceret. Post hec diuersorum abbatum et episcoporum cause cognite sunt et diiudicate. Pictauensibus canonicis indultum fuit, ut eorum episcopus, decanus, uel alius aliquis prelatus, ius retineat certis diebus cantandi missam in aliena et exempta ecclesia, sicut Rome atque alibi in stationibus obseruari consueuerat. Decreto huius synodi mandatum est Hispaniarum Ecclesiis, ut Romanum ordinem atque officium recipiant,  prout Hispaniarum episcopi qui presentes erant se facturos promiserant. Insuper lecte fuerunt littere Geise Hungarie regis, quibus idem rex suum erga sedem apostolicam incomparabile studium et obseruantiam indicabat, petens ne aduersantium hostium suorum querelis et calumniosis accusationibus ulla fides adhibeatur.

In eadem synodo Guilielmus episcopus Bellouacensis dignum exhibuit specimen Christiane caritatis et episcopalis modestie, ut qui grauissima a suis tam clericis quam laicis perpessus, pro iisdem ea de causa excommunicatis apud pontificem intercesserit, eosque ab excommunicatione absolui petierit et impetrauerit. Ad hanc eamdem synodum uocati sunt canonici Lucenses, ut causam redderent  cur aduersus Anselmum episcopum suum Lucensem conspirassent. Qui de conspiratione et insidiis suo episcopo instructis conuicti, iuxta canones et capitulum sancti martyris et pontificis Fabiani, quo conspiratores et insidiatores suorum episcoporum curie tradendos esse decernitur, iudicio totius sancte synodi etiam ipsi curie traditi fuerunt. Hec ex Gregorii epist. 51 et sequentibus decem, Baronius anno 1074, num. 36 et sequentibus.

uide epistolam Gregorii ad Ottonem Constantiensem episcopum, infra capitulo primo sequentis apologetici, qua eum de rebus in hac synodo gestis summatim ac breuiter informat, queque in ea salubriter contra Simoniacos et concubinarios decreta sunt per eumdem promulgari precepit. Apologeticum  sermonem pro hac synodo scripsit auctor quidam huius temporis, qui exstat in antiquissimo manuscripto codice monasterii Weingartensis, quem inde descriptum hic subiungimus.




INDEX CAPITULORUM

    I. Decretalis epistola uenerabilis pape Gregorii, etc.
    II. De auctoritate quatuor principalium conciliorum ecumenicorum.
    III. De auctoritate apostolicarum constitutionum.
    Iu. De auctoritate reliquorum conciliorum.
    u. Breuis enumeratio decretorum superioris epistole.
    uI. De primo statuto, id est de Simoniacis.
     uII. De secundo statuto, id est de emptoribus ecclesiarum.
    uIII. Quod et sacra Scriptura damnet uenditores spiritualium officiorum.
    IX. X. Item quod emptores eorum damnet, et quod mediatores huius negotii damnet.
    XI. De tertio statuto dicte decretalis epistole, id est, ut incontinentes altari nullatenus ministrent.
    XII. De anathemate eorum qui defendunt incontinentiam sacerdotum per Sozomeni cap. ex Tripartita historia depromptum.
    XIII. Quod non sacrorum ministris, sed laicis, permissum sit ut unusquisque suam habeat uxorem.
    XIu. Quid Apostolus constituat de sacris ordinibus.
    Xu. Utilis consideratio eiusdem institutionis.
     XuI. Expositio beati Hieronymi super eamdem institutionem.
    XuII. De quarto statuto predicte accretalis epistole, ne populus officia clericorum recipiat, quos apostolica statuta contemnere uideat.
    XuIII. Cur eorum officia populo sint prohibita.
    XIX. Explanatio cuiusdam capituli quod presenti statuto uidebatur aduersari
    XX. Quid dominum apostolicum compulerit ut hec statuta depromeret.
    XXI. Quod non illis, sed sanctis Patribus, pro huiusmodi statutis esset indignandum.
    XXII. Cur eisdem statutis nulle apposite sint inducie.
     XXIII. Quod domnus apostolicus non solum episcopos sed et subditos eorum damnare possit.
    XXIu. Quod cuiuslibet episcopi parochianus domno apostolico etiam plus debeat obedire quam proprio episcopo.





APOLOGETICUS SUPER DECRETA Que uenerabilis papa Gregorius eiusdem nominis septimus in Romana synodo promulgauit contra Simoniacos et incontinentes altaris ministros. PROLOGUS.

In superioribus epistolis illi nostro, nolit Deus ut deinceps dicam, emulo, sed amicissimo satisfacere studui, et capitulum statutis nostri apostolici contrarium nullatenus attendendum, ut puta sub anathemate prohibitum euidenter monstraui, adeo  uidelicet ut ipse amicus noster se iam non ulterius contentioni, sed amicitie operam daturum mihi rescriberet. Sed plures adhuc restant, qui eisdem statutis obstinato animo nimium periculose, imo perniciose resistunt, qui et alios simpliciores, quippe non multum studiosos ad considerandos canones adeo seducunt, ut et ipsi predictas authenticas sanctiones contemnant, et suam consuetudinem iucundissimam quidem, sed perniciosissimam, retinere contendant. Quod non plures eorum fecissent, ut mihi uidetur, si ipsis compertum bene esset quam parum et potius quam nichil noster apostolicus in predictis statutis deuiet a sanctis Patribus. Quapropter mihi meisque similibus commodum fore censui, si eadem statuta canonicis  scripturis conferrem, et mutuam eorum concordiam qualiscunque styli officio breuiter ac fideliter commendarem, et hoc ea intentione: ut si quis forsitan ex idiotis hoc inspicere dignetur, tanto uiuacius ad obediendum apostolicis institutis resipiscat, quanto euidentius uideat hec eadem nullatenus a sacratissimis canonibus deuiare, sed cum eisdem ex ipsa sacra Scriptura processisse.



CAPITULA.

I. In primis igitur decretalem epistolam nostri apostolici describere iuuat, ut tanto apertius sequentia elucescere ualeant.

»GREGORIUS episcopus, seruus seruorum Dei, dilecto in Christo fratri OTTONI Constantiensi episcopo, salutem et apostolicam benedictionem.

 »Instantia nuntiorum tuorum,« etc. Exstat supra inter epistolas.

II. Sed priusquam statuta singulatim consideremus, quiddam de ipsorum canonum auctoritate non incommodum estimo prelibare, ut tanto firmius teneatur quidquid ex eis ad obseruandum nobis denuntiatur.

Sanctissimus papa Gregorius, quem noster apostolicus nomine et actione nostris representauit temporibus, in sua synodica, id est synodali epistola, sanctissima quatuor concilia confirmat ita: Sicut sancti Euangelii quatuor, sic quatuor concilia suspicere et uenerari me fateor: Nicenum scilicet, in quo peruersum Arii dogma destruitur; Constantinopolitanum  quoque, quo Eunomii et Macedonii error conuincitur; Ephesinum etiam primum, in quo Nestorii impietas iudicatur; Chalcedonense uero, in quo Eutychetis Dioscorique prauitas reprobatur, tota deuotione amplector, intergerrima approbatione custodio; quia in his uelut in quadrato lapide sancte fidei structura consurgit, et cuiuslibet uite atque actionis norma consistit. Quisquis eorum soliditatem non tenet, etiamsi lapis esse uideatur, tamen extra edificium iacet. Cunctas uero personas quas prefata ueneranda concilia respuunt respuo, quas uenerantur amplector; quia dum uniuersali consensu sunt constituta, se et non illa destruit, quisquis presumit aut soluere quos religant, aut ligare quos soluunt. Quisquis ergo aliud  sapit, anathema sit. Hucusque Gregorius.

Hanc autem synodalem epistolam idem apostolicus statim post ordinationem suam composuit, et reliquis patriarchis, quippe Constantinopolitano, Alexandrino, Antiocheno, Hierosolymitano transmisit. Consuetudo enim erat eo tempore ut quilibet in aliqua patriarchalium sedium nouiter ordinatus, se predictas quatuor synodos custodire, reliquis sedibus transmissa epistola profiteretur, antequam nomen eius apud reliquas sedes in diptychis describi mereretur: nomen uidelicet predecessoris eius, licet defuncti, relique sedes computabant inter uiuentes, donec ipsius nouiter inthronizati presulis synodicam reciperent epistolam: que quia eumdem episcopum quatuor synodos recepisse denotauit,  hoc sibi nomen synodicam ab eisdem synodis non incongrue uidetur mutuasse. Hanc autem consuetudinem illius temporis fuisse idem sanctissimus papa testatur in epistola ad Secundinum seruum Dei inclusum, quam et usque ad beati pape Adriani tempora, quippe ad Carolum regem, perdurasse Ioannes Romane Ecclesie diaconus asserit, qui uitam S. Gregorii ex precepto Ioannis pape fideliter descripsit. Sed utrum adhuc eadem consuetudo perduret ignoro, quam tamen prefatis temporibus fuisse non dubito. Patet ergo euidentissime quam magne sint auctoritatis illa quatuor concilia, que sanctus Gregorius, imo per ipsum Spiritus sanctus, non semel, ut predictum est, sed sepius et Euangeliis  comparat, et omnes ab eisdem dissentientes anathematizat, que et quilibet nouitius patriarcha se obseruaturum per epistolam suam reliquis sedibus profiteri debebat, si se inter catholicos patriarchas in diptychis describi uolebat.

III. Decreta uero sanctissimorum Romanorum pontificum, si possemus, etiam studiosius quam illa quatuor concilia uenerari et obseruare deberemus, cum et ipsa concilia omni firmitate carerent, si non apostolice sedis pontifices eadem per apostolicam auctoritatem congregare et corroborare decreuissent. Unde et beatus papa Marcellus, qui et ante Nicenum concilium sua decreta martyrio consecrauit, ipse, inquam, uir apostolicus in decretis suis capite undecimo testatur ita: Ipsi apostoli eorumque  successores, Domino inspirante, constituerunt ut nulla fieret synodus preter Romane sedis auctoritatem. Sanctus quoque Athanasius presul Alexandrinus, qui non minima pars Niceni concilii fuit in epistola ad Felicem papam cap. 2, ita dicit: Scimus in Nicena magna synodo trecentorum decem et octo episcoporum ab omnibus concorditer esse roboratum non debere absque Romani pontificis sententia concilia celebrari. Sed et beate memorie Iulius papa idipsum cap. 5 profitetur, dicens: Ipsi uero prime sedis Ecclesie conuocandarum generalium synodorum iura et iudicia episcoporum singulari priuilegio euangelicis et apostolicis atque canonicis concessa sunt institutis. B. quoque Damasus papa in decretis suis cap. 9 hanc intulit sententiam: Nulla  unquam concilia rata leguntur que non sunt fulta apostolica auctoritate. His autem sententiis B. Isidorus, rimator Scripturarum sagacissimus, fideliter astipulatur, dicens: Synodorum uero congregandarum auctoritas apostolice sedi priuata commissa est potestate, nec ullam ratam esse legimus que eius non fuerit auctoritate congregata et fulta. Hec canonica testatur auctoritas. Hec ecclesiastica historia roborat. Hec sancti Patres confirmant. Si ergo illa quatuor concilia omni auctoritate carerent, nisi principaliter ex decretis Romanorum pontificum firmitatem obtinerent, quis inficiari poterit quanto decreta per ipsos apostolicos uiros promulgata maiori ueneratione digna merito censeantur quam ipsa concilia, que non per ipsorum apostolicorum  presentiam, sed tantum per eorum legationem authentica fieri merebantur? Sic enim legati sedis apostolice eorumdem principalium conciliorum sanctiones primaria subscriptione apostolica uice canonizabant. Nempe sub piissimo imperatore Constantino, magnus Osius Cordubensis episcopus, uictor et uincentius presbyteri Romane Ecclesie ex parte sancti Siluestri pape Niceno concilio prefuerunt, et ipsum principali subscriptione firmauerunt. Item temporibus Theodosii iunioris Augusti sanctus Cyrillus patriarcha Alexandrinus et Arcadius episcopus ex Italia uice beatissimi pape Celestini Ephesino concilio prefuerunt, et ipsum apostolica uice corroborauerunt. Item tempore Marciani  principis Paschasius et Lucentius episcopi et Bonifacius presbyter uice S. Leonis pape in Chalcedonensi concilio per duodecim dies celebrato primi fuerunt qui et Anatolio patriarche Constantinopolitano quoddam priuilegium in concilio usurpanti liberaliter contradixerunt, et reliquis statutis apostolica uice subscripserunt, ut liber Liberati Carthaginensis diaconi de eodem concilio testatur. Hec autem omnia manifestius ille uidebit, quicunque eorumdem conciliorum subscriptiones studiose perspexerit. Ergo reuerentiam siue obedientiam, quam sacratissimis Iu conciliis iuxta S. Gregorium merito exhibemus, decretis apostolice sedis nullatenus denegare, imo, si possibile est, studiosius impendere debemus, cum sine eorum auctoritate nec ipsa concilia fas esset recipere.

 Iu. Sed nec reliqua concilia paruipendere debemus, in quibus multa nusquam alibi inuenta, ecclesiastice tamen dispensationi necessaria, reperimus; que quidem a superioribus authenticis sanctionibus nullo modo discrepant, cum Christiane religioni apertissime conueniant. Huiusmodi, inquam, capitula in quibuslibet conciliis inuenta, nullatenus ab aliquo catholico sunt contemnenda, presertim cum ipsa reliqua concilia ex sacratissimarum auctoritate sanctionum descendisse non dubitentur, que per singulas prouincias bina episcoporum concilia annuatim fieri firmissime decernunt. Hoc, inquam, beatus Anacletus ab ipso principe apostolorum presbyter ordinatus in decretis suis cap. 17 certissime decernit. Congregatio, inquit, summorum per singulos  annos fieri solet et debet. Hoc excellentissima synodus Nicena cap. 5 constituit. Bene, inquit, placuit singulis annis per unamquamque prouinciam bis in anno concilia celebrari, ut communiter omnibus simul episcopis congregatis discutiantur huiusmodi questiones. Item Constantinopolitanum concilium, enumeratis priuilegiis diuersarum Ecclesiarum, cap. 2 constituit: Seruata regula que scripta est de gubernationibus, manifestum est quod illa que sunt per unamquamque prouinciam ipsius prouincie synodus dispenset, sicut Niceno constat decretum esse concilio. Item Chalcedonense concilium cap. 19 dicit: Decreuit sancta synodus secundum canones Patrum bis in anno episcopos in idipsum in unamquamque prouinciam conuenire, quo  metropolitanus antistes probauerit, et corrigere, si quedam fortassis emerserint. Patet ergo quod authentice sanctiones etiam prouincialia concilia fieri precipiunt, quod incassum preciperent, nisi et nos eorumdem conciliorum probabiles sententias obseruare decernerent. Unde et in tertio Toletano concilio uniuersali decretum est: Qui concilia orthodoxorum episcoporum consona sanctissimis quatuor conciliis non recipit, anathema sit. Quicunque ergo et horum conciliorum rationabilibus statutis obuiare conatur, etiam a superioribus authenticis sanctionibus in periculum suum dissentire probatur. Beatus quoque Isidorus in quadam sua prefatione de canonibus cap. 11 predictis rationibus astipulatur  hoc modo: Nosse etiam oportet, licet cetera non infirmentur, quatuor esse principalia concilia. His autem enumeratis, subinfert in eodem capitulo: Sed et si que sunt concilia que sancti Patres Spiritu Dei pleni sanxerunt, post istorum quatuor auctoritatem omni manent stabilita uigore. Est ergo dignum, ut et huiusmodi conciliorum statutis obtemperetur: si enim non parue stultitie constat, si quis cuiuslibet unius hominis sano consilio aquiescere detrectat, quanto magis reprehensibile uidetur, si quis impudenter resistat huiusmodi conciliorum statutis, non unius, sed plurimorum sapientium, auctoritate et iudicio prolatis atque probatis. Nempe huiusmodi conciliis plures catholici et eximii doctores interfuisse leguntur, ut in Africanis  conciliis legati sedis apostolice, Faustinus, Honoratus, Urbanus, episcopi; sanctus etiam Aurelius Carthaginensis archiepiscopus; item ipse uir omnium uirtutum Augustinus Hipporegiensis [Hipponensis] episcopus, quem et Celestinus uir apostolicus in decretis suis ita nobis commendat: Augustinum, inquit, sancte recordationis uirum, pro uita sua atque meritis in nostra communione semper habuimus, nec unquam hunc sinistre suspicionis saltem rumor aspersit, quem tante scientie olim fuisse meminimus, ut inter magistros etiam a meis predecessoribus haberetur. Bene ergo de eo omnes in commune senserunt, utpote qui ubique cunctis et amori fuerit et honori. Huic etiam Augustino, ut liber Liberati testatur, Theodosius imperator per sacram suam  mandauit, ut se Ephesino concilio presentaret: sed heu! tam egregius doctor ante mundo substractus est, quam ad illum inuitatoria Romani principis epistola peruenisset. Hi ergo quos predixi, et alii innumerabiles sancti Patres, Africanis conciliis interfuere, imo prefuere. Sic etiam sanctus Marianus [Marinus] Arelatensi concilio per sanctum Siluestrum papam approbato; sic sanctus Cesarius Agathensi; sic sanctus Hilarius Arausicensi, sanctus Albinus  Aurelianensi, sanctus Bonifacius Moguntiensi concilio. Sic et alii aliis conciliis non soli, sed cum pluribus aliis sanctis Patribus, interfuisse leguntur, qui in Christiana religione et doctrina tam insignes fuisse creduntur, ut uel unius eorum singulari iudicio obuiare nimium esset temerarium.  Ergo multorum sapientium iudicio non acquiescere multo magis est intolerabile, in his duntaxat capitulis que predictis authenticis statutis non aduersantur; sed institutioni Christiane religiosis procul dubio suffragantur. Nam iuxta beati Augustini iudicium, pro nullius persone reuerentia est recipiendum, si quid canonice ueritati in aliquo concilio uel alicubi reperitur aduersum. Preterea sancta et ueneranda synodus Chalcedonensis etiam prouincialia concilia ante ipsam transacta canonizasse non dubitatur, ita decernens cap. 1: Regulas sanctorum Patrum per singula nunc usque concilia constitutas proprium robur habere decreuimus. Hec autem concilia ante ipsum Chalcedonense leguntur fuisse Ancyranum, Neocesariense, que et Niceno  concilio antiquiora traduntur: item Gangrense, Sardicense, Antiochenum, Laodicense; ergo eadem et in Chalcedonensi synodo non dubitantur esse roborata, que etiam cum Africanis canonibus beatus Adrianus papa Carolo imperatori ad disponendas Ecclesias in regno suo Rome tradidisse legitur. Quapropter nec prouincialium conciliorum statuta a quolibet temere sunt respuenda, que et apostolica sedes censuit recipienda. Hucusque sufficiat dixisse de sacrorum canonum auctoritate: nunc ad propositum redeamus, et statuta, que noster apostolicus in superiori epistola Ottoni Constantiensi episcopo cautissime descripta transmisit, per ordinem digeramus.

 u. Horum illud erat primum, ut clerici aliquem sacrorum ordinum gradum et officium per pretium adepti nullatenus deinceps in Ecclesia ministrent; secundum, ut Ecclesiam pretio acquisitam nullus retineat, nec alicui deinceps Ecclesie iura uendere uel emere liceat; tertium, ut a clericali officio cessent quicunque se pro incontinentia reprehensibiles exhibent; quartum, ut populus clericorum officia nullatenus recipiat, quos apostolicas institutiones contemnere uideat. Curramus ergo per singula et eadem, quam authentica, quam attendenda, imo quam ineuitabilia sint, non ex nostris coniecturis, sed ex sanctorum Patrum statutis compendiose monstremus.

uI. Primum itaque statutum in Chalcedonensi  concilio plenissime et euidentissime reperitur, quod unum ex quatuor predictis conciliis tempore quidem, non dignitate ultimum, sancti Patres Leoni Augusto usque ad sanguinem uindicandum esse mandarunt, ut Liberatus in libro suo testatur: in ipso, inquam, concilio scriptum est capite 2: Si quis episcopus per pecunias fecerit ordinationem, et sub pretio redegerit gratiam que non potest uendi, ordinaueritque per pecunias episcopum, aut presbyterum, aut diaconum, aut quemlibet ex his qui numerantur in clero, aut promouerit per pecunias dispensatorem, aut defensorem, uel quemque qui subiectus est regule pro sui turpissimi lucri commodo, is, cui hoc attentanti probatum fuerit, proprii gradus periculo subiacebit: et qui ordinatus  est, nichil ex hac ordinatione uel promotione, que est per negotiationem facta, proficiat, sed sit alienus a dignitate uel sollicitudine quam pecuniis quesiuit. Si quis uero mediator tam turpibus et nefandis datis uel acceptis exstiterit, et ipse, si quidem clericus fuerit, proprio gradu decidat; si uero laicus aut monachus, anathematizetur. Et notandum quam caute istud caput omnes Simoniacorum astutias excludat, cum quolibet modo per pecuniam promotos absque omni spe recuperationis deponat. Solent enim Simoniaci diuersis modis, sed uno reatu, sacras dignitates mercari, nempe nunc ipsi, nunc pro ipsis eorum amicis, pretium pro sacra dignitate uel ante ordinationem suam dederunt, et in ipsa dant,  et postmodum se daturos promittunt, et hoc nunc electoribus eorum, nunc eorum ordinatoribus, uel demum quibuslibet eorum fautoribus. Quicunque ergo aliquo horum modorum, quemlibet promouerit, uel seipsum ita promotum esse cognouerit, indubitanter a superiori capite degradari iubetur, cum per pecuniam uel alium promouisse, uel ipse promotus esse non dubitetur. Sed nec hoc sine consideratione pretereundum uidetur, quod idem caput duo negotiatorum genera damnauit, unum quidem eorum qui ad diaconatum, uel presbyteratum, uel ad aliquem huiusmodi gradum per pecuniam ordinantur, alterum eorum qui ad dispensationis ministerium,  uel ad aliquod huiusmodi clericale officium, per pecuniam promouentur, qualis est uicedominatus, prepositura, decania, archipresbyteratus, et his similia. Sic ergo et noster apostolicus duo negotiatorum genera, et omnes negotiantium uersutias in primo eius statuto comprehendit, in quo clericos aliquem sacrorum ordinum gradum et officium quoquo modo per pecuniam adeptos deponit, quod tamen statutum superiori capite mitius liquido probatur, cum spiritualium officiorum uenditores, et tam nefarie negotiationis mediatores, debita ultione non damnet, quos tamen predictum caput cum ipsis emptoribus degradandos et anathematizandos esse decreuit. Et nota si mediator degradari uel anathematizari merito iubetur, quid de illo censes qui per eamdem negotiationem  indigne promouetur. Hoc utique quod sanctissimus papa Gregorius, imo per illum Spiritus sanctus, de huiusmodi negotiatoribus indubitanter decreuit, qui in eiusdem apostolici auriculam sub columbina specie quelibet decernenda dictare consueuit. Nempe scriptum est in decretis suis capite 131: Quicunque ergo ecclesiasticum officium pretii studet datione mercari, dum non officium sed nomen attendit, sacerdos non esse, sed inaniter tantummodo dici concupiscit. Et paulo post in eodem cap. : Cum liqueat hanc heresim ante omnes radice pestifera subrepsisse, atque in ipsa sua origine apostolica detestatione esse damnatam, cur non cauetur, cur non perpenditur, quia benedictio illi in maledictionem uertitur, qui ad  hoc ut fiat hereticus promouetur? Quid ergo mirum si noster apostolicus eos tantum ab ecclesiasticis ministeriis separauit, quos sanctissimus eius equiuocus ab Ecclesia separatos esse cum reliquis hereticis deputauit?

uII. Secundum quoque statutum nostri apostolici quod Ecclesias emptoribus earum adimi precipit, item in predicto Chalcedonensis concilii capite, licet obscure, comprehensum uidetur, quod etiam dispensatori rerum ecclesiasticarum per pecuniam promoto officium dispensandi iubet auferri; quilibet enim presbyter dispensator debet existere, non predicationis tantum, sed etiam rerum Ecclesie sibi commisse, quas sancti Patres non solius presbyteri,  sed quorumlibet egentium necessitati dispensandas esse censuerunt. Preterea in eodem capitulo cuilibet clerico omnis ecclesiastica sollicitudo per pretium acquisita iubetur adimi, procurare autem ipsam Ecclesiam cum sacerdotali diligentia, ni fallor, clericalis sollicitudo est et ecclesiastica. Ergo et in eodem capitulo ecclesie sollicitudo per pecuniam usurpata iubetur auferri. Unde et beatissimus papa Gregorius scribens ad Clementem Bizanzenum [forte, Byzacenum] de quodam presbytero, decernit ita: Ut si idem presbyter quamdam Ecclesiam obtinuisset per pecuniam, non solum eadem Ecclesia priuaretur, sed etiam presbyterii honore spoliaretur. Sic quoque et in antiquis nostrarum prouinciarum conciliis, Moguntiacensi uidelicet, Remensi,  siue Turonensi statutum legitur, ut presbyter Ecclesiam pretio adeptus, et presbyterio et Ecclesia priuetur. Item beatus Leo papa eius nominis nonus, nostro tempori pene contiguus, in prima sua Romana synodo Simoniacam heresim penitus damnauit, emptiones et uenditiones altarium sub anathemate prohibuit; quod anathema illi non euaserunt quicunque deinceps tam nefariam negotiationem exercere presumpserunt. Libet ergo considerare quam clementer noster apostolicus tantum emptas Ecclesias emptoribus eorum ademerit, quos iuxta censuram sanctorum Patrum et Ecclesia et presbyterio, imo Christiano nomine et communione, priuandos esse non ignorauit.

uIII. Sed cur in tantum laboramus, ut predicta  nostri apostolici statuta ex synodicis sanctorum Patrum sententiis processisse demonstremus, cum eadem ex ipso sacre Scripture armario emanasse nullum dubitare eruditum putemus? Nam in eadem Scriptura omnes persone tam nefarii mercimonii damnate reperiuntur, scilicet et uenditores et spiritualium officiorum emptores, atque huius negotii mediatores. Ipse enim Dominus pariter ementes et uendentes de templo suo eiecit, et cathedras uendentium columbas iam tunc ipse subuertit ; quod S. Gregorius ille theologus noster in uigesima secunda homilia exponit ita: Cathedra ergo uendentium columbas euertitur, quando hi qui spiritualem gratiam uendunt, et ante humanos oculos, et ante Dei oculos, sacerdotio priuantur; et merito,  nam ipsa ueritas precipit in Euangelio: Gratis accepistis, gratis date : quod cum tales non attendant, etiam a Deo seipsos alienant, qui in eodem Euangelio dicit: Qui est ex Deo, uerba Dei audit: ideo uos non auditis, quia ex Deo non estis . Preterea princeps apostolorum Petrus, imo per illum ipse Christus omnibus prelatis in Ecclesia precipit ita: Pascite, qui in uobis est, gregem Dei; prouidentes non coacte, sed spontanee secundum Dominum; non turpis lucri gratia, sed uoluntarie . Contra hoc preceptum illi agunt, quicunque hoc spirituale officium pro seculari lucro subiectis suis turpiter impendunt, de quibus idem apostolus in sua posteriori epistola testatur:  Secuti sunt uiam Balaam ex Bosor qui mercedem iniquitatis amauit; correptionem uero habuit sue uesanie: subiugale mutum animal, hominis uoce loquens, prohibuit prophete insipientiam . Quod uenerabilis presbyter Beda in tractatu super eamdem epistolam dilucidat ita: Nonnulli catholicorum intantum mercedem amant iniquitatis, ut etiam docti ab indoctis, a laicis clerici merito lacerentur: qui iure comparantur prophete, qui uerbis asine contra naturam loquentis corripitur, nec tamen a proposito praui itineris retardatur. Iste uidelicet Balaam idem esse asseritur qui et beatum Iob in libro superflue et arroganter docuisse legitur, qui et Eliu, id est diuinus, ab officio diuinandi est cognominatus. Sic enim testatur sanctus Hieronymus  in libro De Hebraicis questionibus. Hic ergo cum esset propheta a Balaac rege Moabitarum ad maledicendum filiis Isrel conductus, illis quidem in uerbo Domini pro pretio studuit maledicere, sed prauitatem suam, Domino uetante, ad effectum non perduxit, nec mercedem iniquitatis accepit, qui tamen adeo a Deo reprobabilis denotatur ut asina eius sapientiam, imo uesaniam eius et insipientiam corripuisse, et eum a gladio eius [f., ei] resistentis angeli eripuisse, legatur, quam ipse angelus non morituram fore testatus est, etiamsi ipsum reprobum prophetam debita morte multasset.

Si ergo Balaam tantum amando mercedem iniquitatis adeo legitur reprobabilis, quanto magis ille inter reprobos est computandus, qui cum Balaam  de iniquissima uenditione spiritualis officii pretium studiosissime requirit, nec cessat donec ambitionem suam ad effectum perducat. Preterea beatus Hieronymus in tractatu super Mattheum, illum scribam qui dixit Iesu: Magister, sequar te quocunque iueris , ideo repudiatum a Domino testatur, quia more Simonis Magi eum sequi uoluerit, ut ex operum miraculis lucrum assequeretur, unde et sibi a Domino respondetur: uulpes foueas habent , etc.; ac si diceret: Cur propter lucra et diuitias uis me sequi, cum tante sim paupertatis ut nec proprium habeam hospitium, cum uulpes etiam et uolucres proprias habeant mansiones? Si ergo ille, qui spirituale officium pro lucro tantum exercere uoluit, ab ipso Domino iure reprobatur,  quanto magis ille qui et huiusmodi officium penitus aliis uendidisse detegitur!

IX. Emptores autem spiritualium officiorum cum ipso principe eorum Simone Mago in Actibus apostolorum damnati leguntur, ubi ille noster Simon princeps apostolorum eumdem alium Simonem principem apostatarum eterna damnatione multauit, ita decernens: Pecunia tua tecum sit in perditionem, quoniam existimasti donum Dei pecunia possideri. Non est tibi pars neque sors in sermone isto. Cor tuum non est rectum coram Deo. Penitentiam itaque age de hac malitia tua, et roga Dominum, si forte remittatur tibi hec cogitatio cordis tui. In felle enim amaritudinis et obligatione iniquitatis uideo te esse. Respondens autem Simon, dixit: Precamini et uos  pro me ad Dominum, ut nichil ueniat super me horum que dixistis . Et nota ipsum heresiarcham Simonem Magum pro sola nefaria cogitatione ab equiuoco suo damnatum, quem uidelicet spirituale officium mercari solummodo cogitasse, nullatenus autem tam nefariam negotiationem legimus implesse: uidesne quam rationabiliter illi damnentur qui et tam inhianter, ut Simon Magus, spiritualia officia mercari concupiscunt, et insuper desideratam negotiationem perficiunt: et qui et eadem scelerate acquisita sceleratius uti, imo abuti non uerentur, unde non parum ipsum Simonem Magum in culpa precedere uidentur. Ille enim emptionem, quam male concupiuit, nullatenus ad effectum perduxit,  qui pro solo nefario appetitu damnatus, per ipsos apostolos apud Dominum efficere studuit ut damnatorias eorum sententias subterfugeret, non ut officium criminose appetitum criminosius obtineret. Sed cur idem heresiarcha spirituale officium mercari appetisset, nisi emptum deinde nefandius uendere uellet, non enim frustra de eo scriptum esse uidetur, quod stupidius de signis et uirtutibus admiretur, que ut ipse posset facere per pecuniam suam uoluit efficere, uidelicet, ut, iuxta sancti Hieronymi assertionem, temporale lucrum ex miraculis assequeretur. Ergo non solum emptores, sed et uenditores spiritualium officiorum, sectatores prefati heresiarche denotantur, unde et cum eodem eterne damnationis uinculo adstricti non dubitantur, attestante beato Gelasio in  decretis suis capitulo uigesimo quarto. Quos uero constiterit indignos meritis sacram mercatos esse dignitatem, conuictos oportet arceri, non sine periculo tale facinus patrantes, quia dantem pariter et accipientem damnatio Simonis, quam sacra lectio testatur, inuoluit.

Hanc autem generalem sententiam B. Gelasius papa pertractans de singulorum graduum ordinationibus subintulit, inter quos etiam ostiarios, notarios, siue defensores, numerauit, qui nec per manus impositionem ordinantur, nec ipsi manus alicui imponere permittuntur; unde et illum in decretis sancti Alexandri Simoniacum uocari non dubium est, qui penitenti ad reconciliationem pro pretio apud episcopum iuuat. Ex qua re colligitur, non solum illos  reputari inter Simoniacos, qui per pretium ad manus impositionem perueniunt, sed et illos qui et alia clericorum officia per pecuniam acquirunt. Omnia autem in eiusmodi officiis operatur unus atque idem Spiritus , cuius donum non gratis, sed per pretium dare et accipere, non catholicum, sed indubitanter est Simoniacum.

X. Mediatores quoque huius nefandissime negotiationis ab ipso uase electionis damnantur, qui eos ita detestatur: Nam digni sunt morte non solum qui nefanda faciunt, sed qui facientibus consentiunt . Item citharista noster Dauid: Si uidebas, inquit, furem, currebas cum eo . Et illud: Os tuum abundauit malitia; et lingua tua concinnabat dolos . Deinde in eodem psalmo  terribilis sententia de huiusmodi assentatore profertur, uidelicet quod a Domino arguendus, nec per aliquem a manu Domini deinceps eripiendus. Nec mireris si spiritualis officii mercator sub nomine furis designetur, cum ab ipsa ueritate in Euangelio ita nominetur: Qui enim aliunde intrat nisi per ostium, non pastor ouium, sed fur et latro nuncupatur a Domino . Nempe nullus in Ecclesia prelatus per ostium, hoc est per ipsum Dominum, ad pastoralem curam intrauit, qui per auaritiam, id est idolorum seruitutem, ad hoc officium peruenit. Non est ergo indignum huiusmodi mercatorem siue mercenarium sub nomine furis infamari, cuius furtiuam irreptionem non expauit imitari. Huius  autem criminosissimi mercimonii mediatores non negligenter attendant Giezi puerum Elisei, qui ex parte domini sui, eo quidem nesciente, munera sponte oblata suscepit a Naaman Syro, qui iam a lepra mundatus est ab Eliseo propheta. Idem quippe Giezi, licet inter Eliseum et Naaman medius nefarie lucraretur, neutrum tamen secum sceleris fecit eiusdem obnoxium. Nam et ille spontaneam oblationem sortis eleganter respuit, quam iste non quasi ex debito ementis, sed ex benigno affectu mentis, liberaliter obtulit; sed quamuis Giezi neutrum horum in crimine secum attraxerit, sed se solum in hos medium simplici crimine obligauerit, ipse tamen et omnes et posteri pro eadem culpa leguntur seuerissime puniti; sed et lepram,  a qua mundatus est Naaman, quasi hereditariam in sempiternum sortiti. Quapropter mediatores Simoniace negotiationis attendant quam districte, imo quam districtissime sint damnandi, qui non solum se ipsos, sed et illos quorum mediatores sunt sub eterna damnatione secum posuerunt. Satis ergo, ut opinor, declaratum est quam summopere predictas nostri apostolici sanctiones uenerari et obseruare debeamus, quas non solum ex synodicis et authenticis sanctorum Patrum sententiis promanasse, sed etiam ex propheticis, euangelicis et apostolicis scripturis processisse probatum est euidentissime. Ipsa uidelicet ueritas eadem, et per seipsam, et per suos fideles indubitanter promulgauit, que et sub fideli attestatione nobis dicit: Amen, amen  dico uobis: Si quis sermonem meum seruauerit, non uidebit mortem in eternum . Item alibi: Si quis diligit me, sermonem meum seruabit . Ergo qui mandata eius non obseruat, ipsam ueritatem non amat: Qui autem non diligit, attestante sancto Ioanne, manet in morte ; qui uero diuina precepta contemnit, nullatenus mortem subterfugere ualebit.

XI. Tertium autem apostolici nostri statutum, quod incontinentibus clericis ministerium altaris interdicit, nichilominus definitum est a sanctis Patribus, est enim scriptum in Niceno concilio, quod maximum est inter quatuor concilia Euangeliis adequata, capite tertio: Interdicit per omnia magna synodus, non episcopo, non presbytero, non diacono,  nec alicui omnino qui in clero est, licere subintroductam habere mulierem, nisi forte matrem, aut sororem, aut amitam, uel eas tantum personas que suspicionem effugiunt. Ut autem huius capitis intentio clarius elucescat, apertiorem eius translationem subnectere non pigeat: Omnimode sancta interdixit synodus, neque episcopo, neque presbytero, neque diacono, neque ulli omnino clericorum, licere habere secum mulierem extraneam, nisi forte mater sit, aut soror, aut amita: in his namque personis, et harum similibus, omnibus suspicio declinatur: qui aliter preter hec agit, periclitabitur de clero suo.

uidesne ergo, quod penitus clericis coniugale  opus interdicatur, qui et pro ipsa cohabitatione feminarum non solum de ministerio altaris, sed de clericatu suo periclitari iure censentur. Nec hoc tantum de sacerdotibus, sed de omnibus sacris ordinibus euidenter decernitur. Item Neocesareense concilium, quod ante Nicenum concilium fuisse legitur, capite primo decreuit: Presbyter si uxorem duxerit, ab ordine deponatur; si uero fornicatus fuerit, aut adulterium perpetrauerit, amplius pelli debet, et ad penitentiam redigi.

Chalcedonense etiam concilium, quod ipsas Neocesareenses et Nicenas, imo omnium sanctorum Patrum sanctiones ante ipsum transactas, ut predictum est, confirmat, etiam earumdem sanctionum preuaricatores generaliter ita condemnat capite 10:  Eos autem qui ausi fuerint per [lege post., HARD.] diffinitionem magne et uniuersalis huius synodi quecunque ex his que sunt prohibita penetrare, decreuit sancta synodus a proprio gradu recedere.

Item beatissimus papa Siluester, qui Nicenam synodum congregauit et eamdem apostolica auctoritate corroborauit, in suis synodalibus decretis ita decernit capite sexto: Nemo presbyter a die honoris presbyterii sumat coniugium: quod si quis neglecto hoc aliter egerit, duodecim annis eum iubemus priuari honore; quod si quis contra hoc chirographum presens et publice dictum egerit, damnabitur in perpetuum.

Item beatus Siricius papa in decretis suis capite septimo: Quilibet episcopus presbyter atque diaconus,  quod non optamus, deinceps, si incontinens fuerit inuentus, iam nunc sibi per nos omnem aditum indulgentie intelligat obseratum. Item in eisdem capite duodecimo: Feminas etiam non alias esse patimur in domibus clericorum, nisi eas tantum, quas propter solas necessitudinum causas habitare cum eisdem synodus Nicena permisit. Item sanctissimus papa Gregorius scribens ad Romanum defensorem ita decernit capite decimo: Si quis episcoporum, quos commissi tibi patrimonii finis includit, cum mulieribus degunt, hos ut omnino compescas iubemus, et de cetero illic eas inhabitare nullo modo patiaris, exceptis iis quas sacrorum canonum censura permittit, id est matrem, amitam, germanam, et alias huiusmodi, de quibus praua suspicio  non possit esse. Melius tamen faciunt, si se etiam a talium cohabitatione contineant. Nam legitur quod beatus Augustinus nec cum sorore habitare consenserit; dicens: Que cum sorore mea sunt sorores mee non sunt. Docti ergo uiri cautela magna nobis debet esse instructio. Et post pauca: Preterea cure tue sit eosdem confratres nostros adhortari, ut subiectos sibi in sacris ordinibus constitutos, quod ipsi seruant, ad similitudinem suam, modis omnibus seruare commoneant. Item Zacarias papa in decretis suis capite primo: Decernimus ut episcopi cum mulieribus omnino non habitent, ne ab antiqui hostis fraude decipiantur. Item in eisdem capite undecimo: Ut presbyteri et diaconi  subintroductas mulieres nullo modo secum habere audeant, nisi forsitan commatrem suam, aut proximitatem generationis sibi habentes, que suspiciones effugiunt; sicut in Niceno concilio habetur: Si quis preter hec statuta presumpserit agere, sacerdotii sui honore priuetur.

Item beatus Hieronymus scribens ad Oceanum, authenticis rationibus probauit non licere clericis conuersari cum feminis; et postmodum subintulit: Quod si post nostra monita aliquis clericus agapetas amplius quesierit amare quam Christum, secundum synodalem regulam conueniatur, et precepta in Nicea diffinita ei legantur; iam uero si conuentus predictos fugerit et reliquerit, consecuti sumus maximum lucram. Alioquin talis ab Ecclesia  anathematizandus est, germinant enim femine spinas cum uiris habitantes, et arcana mentium acuto mucrone percutiunt.

Sed quid dicam ulterius? deficit enim mihi tempus, ut enarrem uiritim sanctos Patres predictis nostri apostolici statutis subscribentes. Nam omnes Catholici eadem obseruanda esse censuerunt; qui et a sacratissimis Iu conciliis dissentire noluerunt, ex quibus noster apostolicus prefata produxit decreta: quapropter nec idiotas latere estimo, quam periculose uel potius quam perniciose sibi suisque sectatoribus desipiant, quicunque per Sozomeni caput sacerdotibus incontinentiam ascribere non formidant: quibus licet superiorum epistolarum assertio sufficere debeat, iterum tamen eos premonere  de cauendo anathemate non tedeat.

XII. uetus Testamentum partim in mysteriis, partim in moralibus preceptis continetur: sed, adueniente Christo, cessauit in mysteriis et carnalibus obseruantiis, quia ipse est finis siue completio legis; in moralibus preceptis adhuc manet, quia semper est obseruandum: Diliges proximum tuum sicut teipsum , et reliqua. Quicunque ergo ex lege aliquam carnalem obseruantiam nouo quidem Testamento aduersam adhuc obseruandam esse dogmatizat, procul dubio cum Galatis, imo cum Ebionitis, iudaizat. Coniugale autem opus sacerdotum inter carnalis legis obseruantiam computatur: quibus unquam [forte, in quam, HARD.] sacerdotibus  hoc tantum in lege successionis causa legitur concessum, quia ex alia tribu nullus eo tempore peruenit ad sacerdotium. Nam nostro tempore ex quolibet genere sacerdotes eligere licet, quibus et merito interdicitur coniugale opus, cum non iam successores habeant necessarios. Quapropter quisquis et hoc tempore illud Iudaicum coniugium sacerdotibus licere cum Sozomeno, uel potius cum Ebione, dogmatizat, non negligenter illud ineuitabile anathema considerat [forte, consideret. HARD.], quo ipse Apostolus specialiter Iudaicarum obseruationum predicatores anathematizat, Galatas iudaizantes ita deterrens: Sed licet nos aut angelus de celo euangelizet uobis, preterquam quam quod euangelizamus uobis, anathema sit . Item uero inculcans,  subiungit: Nunc iterum dico uobis, si quis euangelizauerit, preter id quod accepistis, anathema sit . Idem quoque Paulus ipsum principem apostolorum Antiochie, licet eiusdem sedis episcopum, liberaliter corripuit, eo quod non quidem predicando, sed suo exemplo iudaizare cogeret, cum se ab eorum conuiuio pro timore Iudeorum simulando subtraheret. Preterea ipse heresiarches Ebion cum omnibus suis sectatoribus inter reliquos hereticos anathematizatus est a sacratissima synodo Constantinopolitana, et a beato Gelasio papa in apostolica sede: quod anathema nullus subterfugere poterit, quicunque ipsum heresiarcham per Sozomeni caput sectari presumpserit.

XIII. Quidam etiam uidentur sibi nimium scholi  [scioli], asserentes incontinentiam sacerdotibus esse concessam in illo Apostoli: Unusquisque suam uxorem habeat ; qui autem non intelligunt que loquuntur, neque de quibus affirmant ; aut, si intelligunt, suam ipsorum conscientiam impugnant. Nam, attestante beato Hieronymo, Corinthii inter cetera ab Apostolo quesierant an nuper renatis in Christo carnalis copula licita esset: quibus ita rescripsit Apostolus: De quibus autem scripsistis mihi, bonum est hominem mulierem non tangere: propter fornicationem aut unusquisque suam uxorem habeat, unaqueque uirum suum. Uxori uir debitum reddat, similiter autem et uxor uiro. Mulier sui corporis potestatem non habeat, sed uir;  similiter et uir sui corporis potestatem non habeat, sed mulier. Nolite fraudare inuicem, nisi forte ex consensu ad tempus, ut uacetis orationi : quod ita exponit beatus Hieronymus in libro contra Iouinianum: Non dixit Apostolus propter fornicationem ducat unusquisque uxorem, alioquin hac excusatione libidini frena laxasset, ut quotiescunque uxor moriatur, toties ducenda sit alia, ne fornicemur; sed unusquisque uxorem suam habeat: suam, inquit, habeat, sua utatur, quam habebat antequam crederet: quam bonum erat non tangere, et post fidem Christi sororem tantum nosse, non coniugem, nisi fornicatio tantum excusabilem faceret. Nolite fraudare inuicem, nisi forte ex consensu ad tempus, ut uacetis orationi. Oro te, quale  illud bonum est, quod orare prohibet, quod corpus Christi accipere non permittit, quandiu enim impleo mariti officium, non impleo continentis. Iubet idem Apostolus in alio loco ut semper oremus : si semper oramus, nunquam coniugio seruiendum est, quandoquidem quotiescunque uxori debitum reddo, orare non possum. Sic et Petrus apostolus docet Christianos ut infirmiori uasculo muliebri honorem tribuant, ab opere coniugali cessantes, ne impediantur eorum orationes. Quis ergo sane mentis predictas apostoli sententias de exercendo coniugali opere sacerdotibus ascribat, quorum quotidianum est officium non modo orare, sed et diuina sacramenta contrectare, presertim cum in eodem loco etiam cuilibet Christiano tempore orationis iniungatur  continentia? Nempe si Apostolus his etiam sacerdotibus carnalem copulam concederet, profecto contrarius sibi esset, qui ad Titum scribens precipit ut sacerdotes sobrii, iusti sint, atque continentes . Et non hic sacerdotibus, sed laicis, et his non solidum cibum sed lacteum potum ministrat, utputa neophytis, qui nondum sibi, necdum aliis sufficienter erant instructi . . . . idem Apostolus sacerdotale officium penitus intercludit. Eadem etiam ratione probatur ad laicos, non sacerdotes, spectare quidquid idem Apostolus scribit de exercendo opere coniugali, ut illud: Quod si se non continent, nubant. Melius est nubere quam uri : id est, melius est legitimo marito misceri quam fornicari. Et illud: Solutus es ab uxore? noli querere uxorem;  si autem acceperis uxorem, non peccasti; et si nupserit uirgo, non peccat . Hoc itaque nullo modo de sacerdotibus uel de aliis continentie dedicatis dicitur, sed de illis tantum qui legitime coniugari possunt. Unde beatus Hieronymus in libro supradicto: Si, inquit, nupserit uirgo, non peccabit, non illa uirgo que semel Dei cultui dedicata: harum enim si qua nupserit, damnationem habebit, quia primam irritam fecit fidem. Si autem hoc de uiduis dictum obiecerit, quanto magis de uirginibus preualebit, cum etiam his non liceat quibus aliquando licuit: uirgines enim que post consecrationem nupserint non tam adultere sunt quam inceste. Si ergo predicte apostoli sententie huiusmodi continentibus carnalem copulam non concedunt, quanto minus  sacerdotibus; maxime cum ille simpliciter ad continentiam sint consecrate, illi autem ipsis continentibus sint prelati, et per uenerandam manus impositionem, et per sacrosancti chrismatis unctionem. Preterea idem Apostolus ipsis quibus coniugale opus exercere concedit, eisdem etiam secundas nuptias inire licenter permittit. Soluto enim ab uxore aliam ducere concedit, et uidue nubendi licentiam attribuit. Nullatenus ergo sacerdotes sub permissoria carnalis copule sententia comprehendit, quibus in epistola ad Timotheum et Titum bigamiam penitus prohibuit, cum iubeat tantum unius uxoris uirum eligi ad sacerdotium: nam nec apud ethnicos bigamia licebat sacerdotibus beato Hieronymo asserente contra  Iouinianum. Legant, inquit, nostrates, antequam religio nostra fulgeret in mundo, unicubas semper habuisse inter matronas decus, per illas Fortune muliebri sacra fieri solita, nullum sacerdotum bigamum, nullum flaminem bimaritum. Hierophantas quoque Atheniensium usque hodie cicute sorbitione castrari, et postquam in pontificatum electi fuerint, uiros esse desinere; quicunque autem predicti Apostoli uerba intantum adulterant ut sub eorum peruersa interpretatione, etiam sacerdotibus incontinentiam licere consignent, procul dubio sequuntur Nicolaum heresiarchen, quem Clemens Alexandrinus in tertio libro Stromatum refert uxorem suam cuilibet etiam uolenti prostituisse, et hoc exemplo suo docuisse cunctis promiscua atque communia  feminarum consortia licere: et hoc ideo ut a maioribus . . . . . quia scriptum est: Et erant illis omnia communia , inter que Nicolaus numerauit et coniugia. Sicut ergo ille apostolicum exemplum nimis generaliter et peruerse acceptum in heresim mutasse refertur, sic et isti illud Apostoli: Unusquisque uxorem suam habeat , nimis generaliter et peruersissime interpretantes, in errorem uertisse notantur, qui sub eodem exemplo contra eumdem Apostolum sacerdotibus coniugale opus concessum fallaci pertinacia contendunt. Quamuis enim in sacris ordinibus promiscua feminarum consortia magis detestanda sint quam singularia, deprauatori tamen apostolice institutionis ipsi heresiarche Nicolao minus imputanda uidetur quam  istis. Ille enim eo quidem tempore apostolicam doctrinam male interpretatus est, cum uix in primis nomen Christianitatis incepisset, cum euangelica et apostolica doctrina nondum esset per totum mundum dilatata, nondum tot uirtutibus, tot signis, tot sacratissimis sanctorum martyrum triumphis approbata; isti autem eamdem doctrinam iam ubique ignotam, nec rusticis iamdudum [notam nec rusticis iamdudum ignotam], imo iam ab antiquo sanguine sanctorum Patrum consecratam et irrefragabiliter corroboratam, obstinatissima temeritate nituntur deprauare. Unde et illam perditionem subterfugere nequibunt quam ipse princeps apostolorum deprauatoribus Scripturarum assignat, qui Epistolas coapostoli eius Pauli ita nobis commendat: In quibus, inquit,  Epistolis sunt quedam difficilia intellectu, que indocti et instabiles deprauant, sicut et ceteras Scripturas, ad suam ipsorum perditionem . uos ergo, fratres, prescientes custodite ne insipientium errore traducti excidatis a propria firmitate. Ut autem clarius eniteat Apostolum in superioribus sententiis non sacerdotibus, sed laicis, carnale commercium indulsisse, diligenter inspiciamus quid idem Apostolus ministros sanctorum obseruare decernat, et quibus sacros ordines concedi uel denegari constituat. Nam in eadem apostolica institutione et defensoribus sacerdotalis incontinentie perpetuum silentium euidenter imponitur, et prefata nostri apostolici statuta irrefragabiliter corroborantur;  quippe que nulli sacrum officium interdicunt, nisi quem et apostolica precepta penitus ab ipso sacro ordine secludunt.

XIu. Beatus ergo Paulus apostolus scribens ad Timotheum de sacris ordinibus ita testatur: Fidelis, inquit, sermo: Si quis episcopatum desiderat, bonum opus desiderat. Oportet ergo episcopum irreprehensibilem esse, unius uxoris uirum, sobrium, prudentem, pudicum, ornatum, hospitalem, doctorem, non uinolentum, non percussorem, sed modestum; non litigiosum, non cupidum, sed sue domui bene prepositum; filios habentem subditos cum omni castitate. Si quis autem domui sue preesse nescit, quomodo Ecclesie Dei diligentiam habebit? Non neophytum, ne in superbiam elatus in iudicium incidat diaboli.  Oportet autem et illum testimonium habere bonum ab his qui foris sunt ut non in opprobrium incidat et in laqueum diaboli. Diaconos simililiter pudicos, non bilingues, non multo uino deditos, non turpe lucrum sectantes, habentes mysterium fidei in conscientia pura. Et hi primum probentur, et sic ministrent, nullum crimen habentes. Mulieres similiter pudicas, non detrahentes, sobrias, fideles in omnibus. Diacones sint uiri unius uxoris, qui filiis suis bene presint et domibus suis; qui enim bene ministrauerint, gradum sibi bonum acquirent et multam fiduciam in fide que est in Christo Iesu . Item ad Titum: Huius, inquit, rei gratia reliqui te Crete, ut ea que desunt corrigas, et constituas per ciuitates presbyteros, sicut ego tibi disposui; si  quis sine crimine est, unius uxoris uir, filios habens fideles, non in accusatione luxurie, aut non subditos. Oportet autem episcopum sine crimine esse, sicut Dei dispensatorem; non superbum, non iracundum, non uinolentum, non percussorem, non turpis lucri cupidum, sed hospitalem, benignum, sobrium, iustum, sanctum, continentem, amplectentem eum qui secundum doctrinam est fidelem sermonem, ut potens sit et exhortari in doctrina sana et eos qui contradicunt arguere. Sunt multi inobedientes, uaniloqui et seductores, maxime qui de circumcisione sunt; quos oportet redargui, qui uniuersas domos subuertunt, docentes, que non oportet, turpis lucri gratia. Et post pauca: Increpa illos dure, ut sint sani in fide, non intendentes  Iudaicis fabulis et mandatis hominum auersantium se a ueritate .

Xu. In primo igitur notandum est in his apostolicis institutionibus sub nomine episcopi etiam presbyteros comprehendi; inconuenienter enim Apostolus post descriptionem episcopi statim de diaconibus subinfert, si non et presbyteros sub episcopali descriptione comprehenderet, qui post episcopum proximi, et ipsis diaconibus indubitanter sunt antepositi. Aut enim nusquam de ordinatione presbyterorum dixit, aut sub nomine episcoporum eos descripsit. Sed incongruum esset ut pretermisso magistro ministrum eius describeret, cum tamen magister ecclesiasticis dispositionibus magis esset necessarius. Preterea cum Apostolus Tito precipiat  ut per ciuitates presbyteros ordinet, statim eum de ordinatione eorum informans subinfert: Oportet episcopum sine crimine esse . Idem Timotheo scribit: Noli negligere gratiam que data est tibi per prophetiam cum impositione manuum presbyterii ; cui in sequentibus statim dixit: Nemini manum cito imposueris , quod proprie episcoporum est: ergo eumdem episcopum dicit quem et presbyterum nominauit. Sic beatus Hieronymus et sanctus Ambrosius, predictas Apostoli sententias fideliter exponentes, testantur apud antiquos idem fuisse episcopum et presbyterum, ut nomen unum esset officii, aliud etatis. Postea autem, ut Hieronymus asserit, cum unusquisque eos quos baptizauerat suos esse putaret, non Christi,  propter auferenda schismata in toto decretum est orbe ut unus de presbyteris preponeretur ceteris, ad quem omnis cura Ecclesie pertineret. Post descriptionem autem episcopi et presbyteri caute Apostolus subiungit de diaconibus ita decernens: Diaconos similiter, id est, oportet esse pudicos, etc. , ac si diceret. Quod de episcopis et presbyteris decreui, hoc idem et de diaconibus me sciatis decreuisse. Satis ergo euidenter patet, ut estimo, Apostolum in superioribus suis diffinitionibus etiam presbyteros cum episcopis et diaconibus comprehendisse: unde et merito quilibet eorum a sacris officiis dimouentur, quicunque ex illis in se apostolicam informationem corrupisse probantur. Nempe Apostolus testatur episcopos, presbyteros et  diaconos oportere turpis lucri non esse cupidos. Omnis autem Simoniacus turpissimi et nefandissimi lucri indubitanter est cupidus, ergo inter sacros ordines nullatenus est computandus, scilicet iamdudum per apostolicam sententiam penitus ab eisdem segregatus. Notandum autem, si neophytus inter sacros ordines non recipitur, qui tamen inter laicos posse saluari creditur, quanto magis inde sunt segregandi cupidi, siue auari, qui sunt idolorum serui; qui, iuxta Apostolum, nullatenus habent hereditatem in Christo et regno Dei . Item Apostolus precipit in superioribus ut episcopi, presbyteri, diaconi sint pudici et continentes; nec mirum, cum et laicos hortetur ad continentiam, dicens: uolo autem omnes homines esse sicut meipsum, utique continentes  . Item: Reliquum est, ut qui habent uxores, tanquam non habentes sint . Item: uiri, diligite uxores uestras, sicut et Christus Ecclesiam . Unde Hieronymus: Si Christus, inquit, sancte, caste, si absque ulla macula diligit Ecclesiam, uiri quoque in castitate uxores suas diligant, et sciat unusquisque uas suum possidere in sanctificatione et honore, non in passione desiderii, sicut et gentes, que Deum ignorant . Quem honorem ita interpretatur beatus Hieronymus: Si, inquit, abstinemus nos a coitu, honorem muliebri uasculo tribuimus; si non abstinemus, perspicuum est honori contrariam esse contumeliam. Preterea omnis populus filiorum Isrel, ad montem  accessurus et Dei eloquium de longinquo tantum auditurus, triduo sanctificari et se continere ab uxoribus iubetur . Iure ergo Apostolus sacrorum ministris incontinentiam interdixit, qui et secularibus debent preminere in castitate, qui et ipsius Spiritus sancti locutorium effecti, quotidie Dominum pro populo debent interpellare. Quicunque ergo horum incontinens esse detegitur, ab ipso Apostolo sacris ordinibus interesse prohibetur, cum per incontinentiam apostolice institutioni scipsum subtraxisse uideatur. Nam quod Apostolus dicit: Unius uxoris uirum , iuxta attestationem sanctorum Patrum, ante ordinationem tantum, non post ipsam est intelligendum Unde sanctus Cyprianus, in libro De duodecim abusionibus, dicit quod  talis esse debeat episcopus ut ante episcopatum unam tantum uxorem habuerit, non plures. Unde et sanctus Hieronymus in apologetico ad Pammachium: Episcopi, presbyteri, diaconi, aut uirgines eligantur aut uidui, uel certe post sacerdotium in eternum pudici. Item, beatus Zacarias, uir apostolicus, scribens ad sanctum Bonifacium Moguntiacensem archiepiscopum ita decreuit: Cum, inquit, tua fraternitas in concilio Moguntino consederit cum Carolomanno excellentissimo uiro, si quos repererit episcopos, presbyteros, aut diaconos, contra canones uel statuta Patrum excessisse, id est in adulterio, uel si plures uxores habuerunt, aut etiam aliis capitulis, quibus canones obuiasse reperit, tua sanctitas nulla ratione apostolica auctoritate permittat  eos sacerdotio fungi, quia tales a suo proprio ore falsi nominantur sacerdotes, et deteriores secularibus esse noscuntur qui se neque a fornicationibus neque a nefariis matrimoniis abstinent. Nam quod inde sentiunt, dicente Domino: Sacerdotes mei semel nubant; et Apostolus: Unius uxoris uirum; et hoc ante sacerdotium susceptum uti licitum est: nam a die suscepti sacerdotii etiam ab ipso proprio coniugio prohibendi sunt. Unde et Hieronymus ad uigilantium scribens testatur: Ecclesia Orientis et Aegypti, et apostolica sedes, aut uirgines clericos accipiunt aut continentes, aut, si uxores habuerint, mariti esse desistunt; quomodo enim iuxta eumdem Apostolum, ut predictum est, se continerent, si cum coniugibus incontinentiam  exercere deberent? Que quia contraria sunt, nullatenus simul esse possunt. Sed et hoc diligenter inspiciendum quod Apostolus iusserit eligi ad sacerdotium, nam qui iam per incontinentiam filios generaret, sed qui dudum filios adultos et bene nutritos habuisset.

Nota autem Apostolum inobedientes et uaniloquos nullatenus inter sacros ordines computasse, imo peritos sacerdotes constitui precepisse ad hos utique arguendos qui uniuersas domos subuertunt, docentes que non oportet turpis lucri gratia; quos etiam dure increpari iubet ne Iudaicis fabulis intendant, et mandatis hominum auersantium se a ueritate, ut illi qui iuxta mandatum Pauli Samosateni,  siue Ebionis, Iudaicam incontinentiam Christianis sacerdotibus licere dogmatizant. Quid ergo mirum si etiam noster apostolicus huiusmodi inobedientes a sacro officio dimouit, quos et Apostolus dure increpari, non sacris ordinibus annumerari, decreuit. uidesne ergo quam ineuitabiliter sint obseruanda nostri Gregorii statuta, que a sacratissimo fonte Scripturarum uidemus deriuata. Sciendum autem Apostolum constituisse ut ordinandi siue ordinati sine crimine essent, non sine peccato. Nam in mundo nullus, iuxta Augustinum, exceptis paruulis baptizatis, sine peccato conuersatur, attestante ipso dilectissimo Domini Ioanne: Si dixerimus, inquit, quia peccatum non habemus, ipsi nos seducimus, et ueritas in nobis non est . Item frater  Domini Iacobus: In multis enim offendimus omnes . Multi autem sine crimine reperiuntur. Unde beatus Augustinus in tractatu quadragesimo primo super Ioannis euangelium testatur. Sed plane multi iusti dicti sunt sine querela, quod intelligitur sine crimine. Nulla enim querela iusta est de his in rebus humanis, qui non habent crimen. Crimen uero est peccatum graue accusatione et damnatione dignissimum; qui ergo tam graue admiserit, iuxta Apostolum, peccatum, sacrum ordinem obtinere non debeat.

XuI. Ut autem hec apostolica institutio de sacris ordinibus nobis euidentior fiat, beati Hieronymi expositionem super eamdem considerare non pigeat, qui eam in libro contra Iouinianum ita dilucidat.  Sed et ipsa episcopalis electio mecum facit; non enim dicitur: Eligatur episcopus qui unam ducit uxorem, et filios faciat, sed qui unam habuerit uxorem et filios in omni subditos disciplina. Certe confiteris non posse esse episcopum qui in episcopatu filios faciat. Alioquin si deprehensus fuerit, non quasi uir tenebitur, sed quasi adulter damnabitur; aut permitte sacerdotibus exercere opera nuptiarum, ut idem sint uirgines quod mariti, aut si sacerdotibus uxores non licet tangere, in eo sancti sunt quia imitantur pudicitiam uirginalem. Sed et hoc inferendum: Si laicus et quicunque fidelis orare non potest nisi uacet [careat] ab officio coniugali, sacerdoti, cui semper pro populo offerenda sacrificia,  semper est orandum: si semper orandum est, ergo semper carendum matrimonio. Nam et in ueteri lege, qui pro populo hostias offerebant, non solum in domibus suis non erant, sed etiam purificabantur [ad tempus] ab uxoribus separati et uinum et siceram non bibebant , que solent libidinem prouocare. Eliguntur mariti in sacerdotium: non nego, quia non sunt tanti uirgines quanti sunt necessarii sacerdotes. Nunquid quia in exercitu fortissimus quisque eligendus est, idcirco non assumentur et infirmiores, cum omnes fortes esse non possunt? si exercitus uiribus tantum constaret, et non etiam numero militum, adiicerentur imbecilliores: nunc et secundarum et tertiarum uirium gradus assumitur, ut turba et numero exercitus compleatur. Et quomodo,  inquies, frequenter in ordinatione sacerdotali sacerdos uirgo negligitur, et maritus assumitur? Quia forte et cetera opera uirginitati non habet congruentia, aut uirgo putatur, et non est, aut est uirginitatis [uirginitas] infamis, aut certe ipsa uirginitas parit ei superbiam, et dum sibi applaudit de sola corporis castitate, uirtutes ceteras negligit: non fouet pauperes, aut pecunie cupidior est. Euenit interdum ut tristior uultus, adductum supercilium, incessus pomparum ferculis [similis] offendat populum, et qui nichil habet quod reprehendat in uita habitum solum oderit et incessum. Multi eliguntur non amore sui, sed alterius odio. In plerisque suffragium meretur sola simplicitas, et alterius prudentie et calliditati quasi malitia opponitur.  Nonnunquam erat uulgi plebisque iudicium, et in sacerdotibus comprobandis unusquisque suis moribus fauet, ut non tam bonum quam sui similem querat prepositum. Euenit aliquoties ut mariti, que pars maior est in populo, maritis quasi sibi applaudant, et in eo se esse arbitrentur non uirgines, si mariti uirgini preponantur. Dicam aliquid quod forsan cum offensione multorum dicturus sum, sed boni non mihi irascentur, quia eos peccati conscientia non remordet. Interdum hoc et pontificum uitio accidit quia non meliores, sed argutiores in clerum eligunt, et simplices quosque atque innocentes inhabiles putant. Et affinibus et cognatis quasi terrene militie officia largiuntur; siue diuitum obediunt iussioni; quodque his peius, [illis]  clericatus donant gradum, quorum obsequiis sint deliniti. Alioqui si iuxta sententiam Apostoli, non erunt episcopi, nisi mariti, ipse Apostolus episcopus esse non debet, ut qui docet [qui dixit]: uolo autem omnes esse sicut ego sum . Et Ioannes indignus hoc gradu estimabitur, et omnes uirgines [et] continentes, quibus quasi pulcherrimis gemmis Ecclesie monile decoratur. Episcopus, presbyter, diaconus, non sunt meritorum nomina, sed officiorum, nec dicitur: Si quis episcopatum desiderat, bonum honorem [gradum] desiderat, sed bonum opus desiderat , quod in maiori ordine constitutus possit, si uelit, occasionem exercendarum habere uirtutum. Oportet ergo episcopum irreprehensibilem esse, ut nulli uitio mancipatus sit;  unius uxoris uirum, qui unam uxorem habuerit, non habeat; sobrium, siue, ut melius in Greco dicitur, uigilantem, , pudicum, hoc enim significat []; ornatum et castitate et moribus; hospitalem, ut imitemur Abraham, et cum peregrinis, imo in peregrinis suscipiat Christum; doctorem, nichil enim prodest ei conscientia uirtutum perfrui, nisi et creditum sibi populum possit instruere et ualeat exhortari in doctrina et eos qui contradicunt redarguere; non uinolentum, quia qui semper in sanctis sanctorum est, et offert hostias, et uinum et siceram non bibit; [qui] sic bibat episcopus ut an biberit ignoretur [quia in uino luxuria est]; non percussorem, id est, qui conscientias  singulorum non percutiat; neque enim pugilem describit sermo apostolicus, sed pontificem instituit; quid facere non debeat docet, nunc e regione quid faciat. Sed quid? modestum, non litigiosum, non cupidum, domum suam regentem, filios habentem subditos cum omni castitate . uide quanta pudicitia exigatur in episcopo, ut si filii eius impudici fuerint, ipse episcopus esse non possit, et eodem officio offendat Dominum quo offendit et Heli pontifex; corripuerat quidem filios, sed quia non abiecerat delinquentes, retrorsum cecidit et mortuus est, lucerna Dei antequam exstingueretur. Mulieres similiter pudicas et reliqua . In omni gradu et sexu tenet pudicitia primatum. Cernis ergo quod episcopus, presbyter, diaconus non ideo sint beati quia episcopi,  presbyteri, aut diaconi sunt, sed si uirtutes habuerint nominum suorum et officiorum. Alioquin si diaconus episcopo suo sanctior fuerit, num non ex eo quod in inferiori gradu est, apud Christum deterior erit? Absit ut Stephanus diaconus, qui primus martyrio est coronatus, minor futurus sit in regno celorum multis episcopis, et Timotheo et Tito, quos ut subiicere non audeo, ita nec anteponere.

Hucusque sanctus Hieronymus, qui quante auctoritatis fuerit, etiam apud episcopos, apostolice sedis decreta beati Gelasii pape satis insinuant, que inter authenticas et canonicas sanctiones opuscula ipsius recipienda esse decernunt: sicut et sancti Cypriani, Ambrosii, Augustini opuscula, siue  tractatus reliquorum sanctorum Patrum, qui nec in fide nec in predicatione a sancta Romana Ecclesia deuiarunt, sed in eius communicatione usque ad finem uite perdurarunt. Intantum namque beatus Gelasius in predictis decretis auctoritatem sancti Hieronymi nobis commendat ut et aliorum opuscula, iuxta eius iudicium, rapienda uel respuenda esse ibidem decernat. Quicunque ergo debitam obedientiam apostolice sedi impendere uoluerit, nullatenus huiusmodi sanctorum Patrum singularibus sententiis repugnabit. Hucusque sufficiat dixisse quid Apostolus exigat a sacerdotibus, quod quicunque fideliter perspexerit, nequaquam statuta nostri apostolici obliteranda iudicabit, que nec aliquis contemnere poterit, nisi et ipsorum  apostolorum sententiis repugnare uelit, quibus ipsa ueritas in Euangelio fidelissime promittit: Amen dico uobis: Erit remissius terre Sodome in die iudicii quam illis qui sermones uestros non receperunt .

XuII. Quartum autem nostri apostolici decretum precipit ut populus clericorum officia non recipiat, quos sacris canonibus, imo euangelicis et apostolicis institutionibus, aduersari percipiat: uidelicet quos iuxta consuram sanctorum Patrum damnatos in propriam eorum perniciem altari ministrare uideat. Nempe Antiochenum concilium a sacratissimo Chalcedonensi concilio, ut prediximus, indubitanter roboratum, officia damnatorum clericorum a  populis recipi districtissime prohibet, intantum scilicet ut etiam ab ecclesia abiiciendos esse censeat qui illis clericis saltem communicauerint, quos interdictum sibi ministerium usurpare cognouerint. Sic enim quartum eiusdem concilii caput testatur: Si quis episcopus a synodo damnatus, uel presbyter aut diaconus ab episcopo, ausi fuerint aliquid de sacro ministerio contingere, siue episcopus iuxta precedentem consuetudinem, siue presbyter aut diaconus, nullo modo liceat ei et in alia synodo restitutionis spem aut locum habere satisfactionis; sed et communicantes ei omnes abiici de ecclesia, et maxime posteaquam [forte, qui posteaquam] didicerint aduersus memoratos prolatam fuisse sententiam, eis communicare tentauerint. Iuxta huius capitis tenorem  sancti Patres, qui in Chalcedone sacratissimos canones promulgauerunt, omnes communicatores cuiusdam damnati Timothei Alexandrini presulis excommunicatos esse censuerunt; qui Leoni imperatori pro eodem Timotheo consulenti hoc modo rescripserunt: Eos etiam qui, cum scirent Timotheum fuisse damnatum, communicare ille sine periculo crediderunt, extraneos esse a Dei Ecclesia iudicamus, secundum consequentiam regularem nulla eis uenia nec spe restitutionis ullo modo remanente, sicut 83 regula de talibus aperte decernit, cuius initium est: Si quis episcopus a synodo, etc. Quapropter et noster apostolicus merito populis officia huiusmodi clericorum prohibuit, eorum, inquam, quos non tam ipse damnauit quam a sanctis  Patribus iamdudum damnatos esse monstrauit. Preterea sanctissimus papa Alexander, a B. Petro quintus, qui potius in camino ignis concremari quam mentiri fortissimus athleta delegit, ipse namque nec loquendum eis esse testatur quibus et episcopus pro sceleribus eorum sentitur aduersus, et hoc ex ipsius principis apostolorum auctoritate confirmat, ita dicens, cap. 6: B. Petrus in ordinatione sancti predecessoris nostri Clementis instruens clerum et populum ait: Si inimicus fuerit Clemens alicui pro actibus suis, nolite uos exspectare, ut ipse uobis dicat: Cum illo nolite amici esse; sed obseruare prudenter debetis et uoluntati eius absque commonitione obsecundare, et auertere uos ab eo cui ipsum sentitis aduersum; sed nec loqui his quibus  ipse non loquitur, ut unusquisque qui in culpa est, dum cupit omnium uestrum amicitias ferre, festinet citius reconciliari ei qui omnibus preest, et per hoc redeat ad salutem, cum obedire ceperit monitis presidentis. S. uero quis amicus fuerit his quibus ipse non loquitur, unus est et ipse ex illis qui exterminare Dei Ecclesiam uolunt; et cum corpore uobiscum esse uideatur, mente et animo contra uos est; et est multo nequior hostis hic quam illi qui foris sunt, et euidenter inimici sunt; hic enim per amicitiarum speciem que inimica sunt gerit, et Ecclesiam dispergit ac uastat. Ubi ergo ipse princeps apostolorum tam stricte prohibet ne quis eis saltem loquatur qui apostolicis institutis non obsecundare deprehendantur, ibi etiam euidentissime  uetat ne populus missas aut reliqua officia huiusmodi ab eis recipiat. Mos enim populi Dei, iuxta Augustinum, pro lege tenendus comprobat nobis cum canonibus, ut  populus cuiuscunque sacerdotis missas audiat, eius etiam singulis salutationibus in missa respondeat. Quapropter populus huiusmodi preuaricatorum missas nullatenus recipiat, si ipsius principis apostolorum sententiam obseruare uolet.

XuIII. Sanctissimus papa Gregorius scribens ad reges Francorum de huiusmodi sacerdotibus canonum contemptoribus, cap. 135, testatur quod regnum ex culpa talium sacerdotum pregrauetur; et post pauca subiungit: Maior, inquit, metuenda est locis  illis calamitas, ubi tales intercessores ad locum regiminis adducuntur, qui Dei magis in se iracundiam promouent quam per semetipsos populis placare debuerant.

Iure ergo nostri temporis Gregorius populum huiusmodi presumptorum officia recipere prohibuit, quos sanctissimus equiuocus et regnum culpa sua pregrauare, et Dei iracundiam in se magis prouocare asseruit: scriptum est enim: Qui auerterit aurem suam ne audiat legem, exsecrabilis erit eius oratio . Quo crimine omnes obligantur, quicunque canonicis sanctionibus obstinato animo refragantur; unde et eorum officia merito populis interdicuntur quorum orationes omnipotens Deus non dico non recipit, sed exsecratur. Sed iam ad  ipsum uas electionis ueniamus, qui et presenti statuto nostri apostolici consonare non dubitatur: Si is, inquit, qui frater nominatur, est fornicator, aut auarus, aut idolis seruiens, aut maledicus, aut ebriosus, aut rapax, cum huiusmodi nec cibum sumite , uidelicet qui nolunt iuxta ecclesiasticas sanctiones emendari, licet certis et publicis criminibus sint obligati. Item ad Thessalonicenses: Renuntiamus autem uobis, fratres, in nomine Domini nostri Iesu Christi, ut subtrahatis uos ab omni fratre ambulante inordinate et non secundum traditionem quam acceperunt a nobis . Et paulo post: Si quis non obedit uerbo nostro, per epistolam hunc notate, et non commisceamini cum illo, ut confundatur . Cum quibus igitur Apostolus  fideles nec corporalem cibum sumere permittit, et a quorum consortio fideles discedere precipit, de eisdem apostolice institutionis contemptoribus populo precipit noster apostolicus, ut eis saltem ad Dominicam mensam non communicaret, et eorum societati se saltem eo tempore subtraheret, cum illi contra fas et ius sacra mysteria in perniciem suam usurparent; iuxta Apostolum enim: quicunque Dominicum panem et calicem sumit indigne, corporis et sanguinis Domini reus erit, et iudicium sibi manducat et bibit ; quod omnes faciunt, qui fornicationem et auaritiam non solum exercere, sed etiam obstinato animo defendere presumunt: de quibus Apostolus dicit: Quoniam  qui talia agunt, regnum Dei non possidebunt : qui etiam pro eisdem criminibus iuxta canonicas sanctiones damnati interdictum sibi officium temeraria usurpatione frequentant. Nempe ipsi quos proprie uocamus penitentes, licet pro huiusmodi criminibus canonice discipline colla submittant, non tamen diuinis sacramentis tam temere approximant. Unde, iuxta sententiam beati Innocentii pape, nec infirmos penitentes et reliquos egrotantes sacro chrismate ungi licet, quibus, inquit, penitentibus reliqua denegantur sacramenta, ne sibiipsis damnationem potius quam remissionem acquirant, si eadem tam indigni, nondum sane per penitentiam ad plenum purgati, percipiant. Si ergo penitentes, etiam canonice pro criminibus suis satisfacientes,  diuinis sacramentis iudicantur indigni, quanto magis illi qui non penitere, sed culpas suas iamdudum publicatas pertinaciter defendere conantur, qui et obstinato animo resistentes etiam Spiritum sanctum blasphemare probantur? Sic enim beatus Damasus papa in epistola ad sanctum Aurelium Carthaginensem archiepiscopum testatur. uiolatores, inquit, canonum uoluntarii grauiter a sanctis Patribus iudicantur, et a Spiritu sancto, cuius instinctu ac dono ditati sunt, damnantur, quoniam blasphemare Spiritum sanctum non incongrue uidentur, qui etiam contra sanctos canones non necessitate compulsi, sed libenter, ut prefixum est, aliquid aut proterue agunt, aut loqui presumunt, aut facere uolentibus sponte consentiunt. Talis  enim presumptio manifeste unum genus est blasphemantium Spiritum sanctum, quoniam, ut iam prelibatum est, contra eum agit, cuius nisu et gratia iidem sancti canones sunt editi. Itaque illi sacerdotes, qui tam grauissimis criminibus sunt obligati, imo qui pro eisdem secundum canonica instituta iam sunt damnati, nullatenus nisi in perniciem suam sacrificare possunt. Unde et illi non parum deliquerunt [forte, delinquerent], quicunque ipsis in propriam necem sacrificare usurpantibus per solitas responsiones in missa scienter cooperari presumerent. Non enim pro paruo crimine haberetur, si quis alicui seipsum crudeliter occidenti scienter cooperaretur. Sapientissime ergo uir apostolicus populum huiusmodi presumptorum usurpationibus interesse  prohibuit, quas non solum ductoribus eorum, sed et receptoribus, perniciosas esse non ignorauit. Sic enim ipse Dominus a Core eiusque sequacibus sacrificandi officium usurpantibus reliquos filios Isrel discedere precepit, ne peccatis eorum inuoluerentur, sicque crudelissima morte cum eisdem damnari mererentur. Nam ipsi heresiarche, uidelicet Core, Dathan, et Abiron, cum uniuersa eorum substantia uiui ad infernum ex improuiso descenderunt; sequaces uero eorum per ignem a Domino penitus comburi meruerunt . Horum itaque subitaneam et crudelissimam ultionem illi diligenter attendant, qui contra apostolica precepta interdictum sibi sacerdotale officium obstinata temeritate  usurpant; nec otiose mortem Osee considerent, qui, cum Dauid arcam Domini de Philistiim in nouo plaustro reduceret, a Domino percussus interiit, eo quod arcam, licet iam casuram, manu sustentare presumpserit. Si enim ille merito periit qui temere quidem, sed benigne, arcam Domini tantum tetigit, quanto magis ille qui contra fas et ius ipsum corpus Domini contrectare sibique incorporare presumit indignus?

XIX. Quidam tamen satis imperite nostro apostolico obiiciunt quartum Gangrensis concilii capitulum: Quicunque discernit a presbytero qui uxorem habuit quod non oporteat eo ministrante de oblatione percipere, anathema sit. Hoc etiam capitulum, iuxta Petri apostoli attestationem, in suam ipsorum  perniciem deprauantes ita pronuntiant: Quicunque recusauerit missam coniugati presbyteri, anathema sit, uidelicet ut eos anathematizatos esse demonstrent qui apostolicis institutis obedientes incontinentium sacerdotum missas recipere detrectant. Sed frustra; nam predictum caput illos tantum anathematizat qui respuunt presbyteri oblationem, non qui modo habet, sed qui quondam habuit uxorem. Eo enim tempore, ut prologus Gangrensis concilii testatur, erant heretici sectatores cuiusdam Eustathii, qui legitimas nuptias quasi mortale crimen condemnabant, asserentes nullum in coniugali gradu positum spem habere apud Dominum; unde et oblationes presbyterorum etiam ante ordinationem legitime coniugatorum respuisse traduntur, quippe  legitimum coniugium pro mortali crimine deputantes; quales etiam si quis hoc tempore perpetrasse detegitur, altari ministrare iuxta canones non permittitur. Merito ergo anathematizantur iidem heretici dogmatizantes contra illud Apostoli: Si acceperis uxorem, non peccasti ; et illud: Oportet episcopum unius uxoris esse uirum . Sepe positum autem nostri apostolici institutum nulli prohibet audire missam illius presbyteri qui, iuxta apostolicam permissionem, ante sacrum ordinem unam tantum uxorem habuit, quando et sine crimine uxorem ducere potuit; sed illius presbyteri qui, contra Apostolum, in crimine fornicationis detegitur iacere, quem ipse Apostolus, et reliqui sancti. Patres successorque eorum noster apostolicus  a sacratissimo officio segregauere. Igitur quicunque huiusmodi presbyterorum missas respuit, nullatenus tamen superiori Eustathianorum anathemati subiacebit, cum optime Apostolo consentiat qui et sacerdotibus continentiam indicit et fideles preuaricatoribus sermonum eius admisceri non permittit. Notandum autem quod noster Gregorius, iuxta sanctorum Patrum statuta, prius incontinentes presbyteros officio priuauit, postmodum populo, ne eorum officia reciperet, interdixit; unde non tam incontinentium quam pro incontinentia damnatorum missas audire prohibuit, ne et populus se iuxta Antiochenum concilium sub excommunicatione poneret, si eorum officia recipere  presumeret. Ipse autem Spiritus sanctus per Samuelem prophetam docet populum ut canonicis institutionibus nostri apostolici potius obediat quam huiusmodi presumptorum sacrificia in periculum suum recipiat. Dicit enim: Melior est obedientia quam uictime, et auscultare magis quam offerre adipem arietum, quoniam quasi peccatum ariolandi est repugnare, et quasi scelus idololatrie nolle acquiescere . Igitur populus apostolicis institutis obediens inobedientium sacerdotum officia et sacramenta recusat, ne ipse crimen idololatrie per inobedientiam incurrat. Item Dominus alibi protestatur: Misericordiam uolo, et non sacrificium , quibus scilicet placens Deo, ut per obedientiam potius anime sue misereatur ,  cui potissimum est miserendum, quam cum inobedientia, aut per se aut alium Domino offerat sacrificium. Libet autem considerare quam clementer noster apostolicus etiam ipsos contemptores canonum in superioribus statutis tractauit, quos tantum a tali officio remouit, quod tamen nullatenus nisi in perniciem suam celebrare possent, si canonicis sanctionibus repugnantes ipsum Spiritum sanctum blasphemare non desisterent. Ipsorum sane diuturnam obstinationem iamdudum acrius plectendam nondum debita seueritate puniuit. Sed illos, ut saltem adhuc redirent ad cor, paterno affectu exspectauit, ut uel in hoc suam damnationem cognoscere uellent, cum populum a recipiendis eorum officiis iustissime prohibitum negare non possent.

 XX.---Fortassis autem aliquis dicit: Cur noster Gregorius tam contraria nostre consuetudini statuta obseruari preceperit, cur non potius nostram consuetudinem quasi misericordi dissimulatione tolerarit? Sed ille audiat quid B. Leo papa, qui sacratissimo Chalcedonensi concilio prefuit, decernat; qui Anatolii presulis Constantinopolitani presumptionem cohibens ita pronuntiat: quod in reatum Romani pontificis deputetur, si institutio canonum non prohibente, et in hoc quasi conniuente alicubi uioletur. Item sanctissimus nostri apostolici homonymus scribens uictori episcopo hanc terribilem et generalem sententiam protulit: Quisquis ad hoc facinus, uidelicet Simoniace aut neophytorum hereseos, emendandum officii sui consideratione uehementer  non arserit, cum ipso se habere non dubitet portionem a quo prius hoc piaculare flagitium et crimen sumpsit exordium. Igitur et ille nichilominus Ebionis heresiarche particeps detegitur, quicunque pro debito officii illius heresim, id est Iudaicam incontinentiam, modernis sacerdotibus prohibere non studuerit. Ipsa quoque sacratissima concilia, ex quibus statuta nostri apostolici profluxerant, adeo amplexati sunt sancti Patres, ut, sicut ipsorum scripta testantur, potius seipsos diuersis tormentis affligi, imo se potius crudeliter occidi permitterent quam uiolatoribus earumdem sanctionum consentire uellent. Ob hanc causam magnus Athanasius patriarcha Alexandrinus post diuersas calamitates in exsilium deportatur. Ob hoc etiam Felix papa Romanus ab  episcopatu depositus martyrio legitur coronatus, et multi eius presbyteri, diacones et reliqui ex clero, etiam intra Ecclesiam, ob eamdem causam, heu! crudelissime occisi leguntur, uidelicet quia sectatoribus Arii in uiolationem Niceni concilii assentiri nolebant. Hec autem et huiusmodi innumerabilia ex ecclesiasticis historiis affatim colligere poteris. Dicat ergo quiuis quomodo noster apostolicus sine suo periculo aut potius exitio negligere posset quin tam ineuitabilium sanctionum, non dico uiolatoribus, sed impugnatoribus, ex debito officii sui obuiaret, quibus ipsos sanctos Patres etiam usque ad sanguinem restitisse non ignoraret. Quamuis enim modo quidam non tam aperte cum Ario et reliquis  heresiarchis fidem sanctorum Patrum impugnent, tamen eorum moralibus statutis cum ipsa quidem fide per eosdem sanctos Patres eodem tempore eadem subscriptione roboratis obstinate resistunt, que et cum eadem fide ex sacratissimo fonte Scripturarum emanauerunt.

Sed in hac eorum nefandissima rebellione etiam ipsam fidem sancti Patres probantur adnullare, cum in authenticis sanctionibus auctoritatem illorum pro nichilo ducunt qui et fidem sua auctoritate confirmauerunt. Nullatenus sane alicui fides sanctorum Patrum proderit qui eorum canonicis atque moralibus preceptis non obedire, sed pertinaciter resistere studuerit; nam, ut Iacobus frater Domini testatur: Fides sine operibus mortua est ; qualem et  demones habere fatetur. Non ergo minus est resistendum pertinacibus authenticarum institutionum impugnatoribus quam sacre fidei uiolatoribus, cum et demonibus assimilentur quicunque institutionem sanctorum Patrum in fide tantum et non etiam in conuersatione pro uiribus assectantur, qui et culpam, quia humanum fuit committere, diabolico instinctu non timent pertinaciter defendere. Amplius ipsum uas electionis in sua persona omnibus ecclesiasticis pastoribus dicit: Si euangelizauero, non est mihi gloria, necessitas enim mihi incumbit; ue enim est mihi, si non euangelizauero . Quomodo ergo noster apostolicus istud ue subterfugere posset, si gregem sibi commissum iuxta ipsius Apostoli precepta instituere negligeret? Sanctus etiam Spiritus  per Ezechielem prophetam cuilibet pastori terribilem proponit conditionem: Si, inquit, non dixeris peccatori, Morte morieris, et ostenderis ut recedat ab iniquitatibus suis, ipse quidem in peccatis suis morietur, sanguinem autem eius de manu tua requiram. Si autem dixeris, et ille contempserit et non obedierit, ille in sceleribus suis morietur; tu autem animam tuam liberabis . Hac quidem translatione S. Augustinus in sermone de psalmo XLIX utitur, statimque suis auditoribus subiungit: Dico uobis, libero animam meam; in magno enim sum non periculo sed exitio constitutus, si tacuero. Satis ergo patet quam immerito quidam nostro apostolico pro superioribus statutis indignentur qui tam ineuitabili necessitate coactus  eadem instituisse detegitur, uidelicet ne proprie mortis crimen incurreret, si nos ex debito officii sui instituere negligeret.

XXI.---Preterea si ob hoc nostro apostolico indignari satagunt, cur non potius illis 318 sanctis Patribus in Nicea congregatis, ut [forte, aut, HARD.] 630 Patribus in Chalcedone congregatis et coadunatis indignantur, qui, ut predictum est, contra Simoniacos et incontinentes altaris ministros multo acriores sententias protulerunt quam noster apostolicus. Indignentur sane sanctissimo pape Clementi, qui martyrio sua decreta confirmauit, quem ipse princeps sibi successorem destinauit. Legitur enim in decretis eius, cap. 46, quod incontinentes penitus  ab altaris officio remouerit, quod etiam cohabitationem extranearum feminarum clericis prohibuerit, quod uiolatores huiusmodi institutionis prorsus anathematizauerit. Indignentur etiam beatissimo pape Siluestro, qui in apostolica sede constitutus incontinentiam totius mundi presbyteris, ut predictum est, prohibuit, et omnes huic decreto repugnantes in perpetuum damnandos esse decreuit. Indignentur etiam beato martyri Damaso pape, cuius auctoritate secunda uniuersalis synodus Constantinopolitana legitur roborata. Item sanctissimo pape Leoni Chalcedonensium canonum auctori, quorum uterque eadem et apostolica auctoritate in decretis suis, ille quidem, cap. 4, hic autem, cap. 5, ita generaliter decreuere: Omnia decretalia  cunctorum pontificum predecessorum nostrorum constituta, que de ecclesiasticis ordinibus et canonum promulgata sunt disciplinis, ita omnibus episcopis ac cunctis generaliter sacerdotibus custodire debere mandamus ut si quis in illa commiserit, ueniam sibi deinceps nouerit denegari. Indignentur etiam sanctissimi nostri apostolici equiuoco qui sub generali anathemate damnauit omnes a sacratissimis quatuor conciliis dissentientes. Sed cum nullus sane mentis huiusmodi sanctis Patribus [forte, Patrum, HARD]. sententiis indignetur, patet euidentissime quam irrationabiliter quidam nostri apostolici institutis indignentur, in quorum promulgatione nullatenus a sanctis Patribus discrepauit excepto hoc tantum, quod non tam seuere, ut illi,  contemptoribus canonum obuiauit. Illos enim clericos ab officio tantum priuauit, quibus sancti Patres non modo officium, sed et ueniam, et ecclesiasticam communionem denegauere. Nil denique noui noster apostolicus nobis obseruandum iniunxit, quod etiam si fecisset, non tamen sine periculo eius contemni preceptum posset. Nam apostolica sedes ex diuina confessione [forte, concessione, HARD.] hunc semper obtinuit et obtinebit primatum, ut totius mundi Ecclesias non solum antiquis institutis, sed etiam nouis disponat, prout diuersorum necessitas temporum postulat. Cogunt enim, ait sanctus Augustinus ad Bonifacium, multas inuenire medicinas, multorum experimenta morborum. Hoc utique diuersa Romanorum pontificum decreta testantur, in quibus ipsi  diuersis temporum necessitatibus consuluisse leguntur.

XXII. Incassum autem publici contemptores apostolice institutionis inducias sue damnationis a nostro apostolico querunt, quos, ut predictum est, sancti Patres absque omnibus induciis damnauerunt. In dubiis enim rebus, licet ueris, nondum tamen publicatis, necessario conceduntur inducie, ut iuxta sanctiones apostolicorum uirorum Felicis, et Iulii et reliquorum ipse accusatus possit se contra accusatores pleniter preparare ad abluenda crimina; unde et beatus Eleutherius a B. Petro duodecimus in decretis suis, cap. 1, testatur: Inducie non modice ad inquirendum dande sunt, ne aliquid  prepropere agi a quacunque parte uideatur. quia per subreptionem multa proueniunt. Iure ergo illi absque induciis damnantur qui culpam suam iamdudum a sanctis Patribus diffinite damnatam non negare, sed publice contra apostolica statuta conantur defensare. Nempe B. Gregorius, ab omni catholico pastore merito imitandus, contemptores sedis apostolice etiam ante peractam culpam solebat excommunicare: sic enim Maximum per ambitionem Salonitano episcopatui inthronizatum, et omnes eius ordinatores excommunicauit, quos eadem excommunicatio, nondum peracta culpa pro qua excommunicati sunt, obligauit; nam priusquam Maximus ordinaretur, sub excommunicatione prohibuit sanctus Gregorius ne hoc presumeretur; quod preceptum  contemnentes episcopi, cum ordinarent eumdem Maximum, ante peractam ordinationem erant excommunicati, iuxta attestationem S. Gregorii; scribit enim in epistola ad eumdem Maximum presumptorem, ita detestans eius consecrationem: Quam rem, inquit, nos consecrationem dicere nullo modo possumus, quia ab excommunicatis celebrata est. Non enim post ordinationem excommunicandos, sed in ipsa ordinatione dixit excommunicatos. Sic idem apostolicus per subdiaconem suum Natalem Salonitatum episcopum absque induciis, si precepto eius non obedisset, pallio et communione censuit priuandum esse. Sic, inquam, ipse et reliqui eiusdem sedis episcopi quoslibet et absque induciis damnauerunt, qui aliquam rem sub excommunicatione  uel officii suspensione prohibitam temerarie usurpauerunt. Has ergo et huiusmodi rationes moderni presumptores caute considerent, nec deinceps iniuste se absque induciis damnatos esse existiment. Forsitan autem aliquis adeo delirat, ut subditos cuiuslibet episcopi per ipsum tantum non per Romanum pontificem damnari posse dicat.

XXIII. Sed illi ipsa ueritas in Euangelio contradicit, que B. Petro principaliter inter reliquos apostolos hoc priuilegium concessit: Quodcunque ligaueris superterram, erit ligatum et in celis ; qui enim generaliter omnes apostolice potestati subiecit, nullo modo alicuius episcopi subditum excepit. Unde idem Apostolus et a senioribus sui  temporis, id est presbyteris, siue episcopis, et ab eorum subditis, obedientiam generaliter exegit, cum tam subditis quam prelatis, tam feminis quam uiris, specialia uiuendi precepta in Epistolis suis tradiderit; quod incassum ipse faceret, si non generaliter omnes eius institutioni obedire deberent. Beatus quoque Anacletus, ab ipso principe apostolorum presbyter ordinatus, in decretis suis, cap. 3, testatur: Sacrosancta Romana et apostolica Ecclesia non ab apostolis, sed ab ipso Domino nostro primatum obtinuit, sicut ipse B. Petro dixit: Tu es Petrus, etc. . Ergo hec apostolica sedes cardo et caput omnium Ecclesiarum a Domino non ab alio est constituta, et sicut cardine ostium regitur, sic huius sancte sedis auctoritate omnes, Ecclesie  Domino disponente reguntur. Item B. Gelasius doctor apostolicus, cap. 11: Cuncta per mundum nouit Ecclesia quod sacrosancta Romana Ecclesia de omni Ecclesia fas habeat iudicare, nec cuiquam de eius liceat iudicare iudicio; siquidem ad illam de qualibet mundi parte appellandum est, ab illa autem nemini appellare licitum est.

Sed nec illa preterimus, quod apostolica sedes, sine ulla synodo precedente, exsoluendi quos synodus iniqua damnauerat, et damnandi, nulla existente synodo, quos oportuit, habuerit facultatem. Et hoc nimirum pro suo principatu, quem B. Petrus apostolus Domini uoce et tenuit, et semper retinebit. His autem sanctissimi Patres Callistus, Fabianus, Sixtus, Siluester, Iulius, et reliqui innumerabiles  adstipulantur, qui adeo amplexati sunt ueritatem, ut potius mori quam mentiri desiderarent. Huius ergo priuilegii auctoritate B. Simplicius papa XLIX Gregorium Mutinensem episcopum Rauennatis archiepiscopi suffraganeum a ditione eiusdem archiepiscopi penitus absoluit, et hoc ideo, quia idem archiepiscopus eum inuitum Mutinensi cathedre inthronizauit. Item, S. Gregorius Honoratum Salonitane Ecclesie archidiaconum, qui iam ex archidiaconatu ad presbyterium deuenit, inuito etiam episcopo ad pristinum gradum reduxit, deposito quidem eo quem idem Salonitanus episcopus in locum eius ordinauit. Quapropter apertissime desipiunt, seque reos apostolice auctoritatis efficiunt, quicunque eius potestati temere preiudicant, cum cuiuslibet  episcopi subditos non per Romanum pontificem, sed per proprium tantummodo antistitem, ligari uel solui posse confingant. Preterea B. Leo papa, qui quartam uniuersalem synodum Chalcedone congregauit, item uigilius papa, sub quo quinta uniuersalis synodus Constantinopoli conuenit, item beatus Pater Gregorius, hi, inquam, singuli eadem auctoritate precipui, pene eadem uoce in decretis suis uerissime testantur hoc modo: Sancta Romana Ecclesia uices suas ita aliis impertiuit Ecclesiis ut in partem uocate sint sollicitudinis, non in plenitudinem potestatis. Unde liquido demonstratur quod quilibet episcopus nec super gregem sibi commissum tantam potestatem habeat quantum [Pro, quantam]  presul apostolicus: qui licet curam suam in singulos episcopos diuiserit, nullo modo tamen seipsum sua uniuersali et principali potestate priuauit; sicut nec rex suam regalem potentiam diminuit, licet regnum suum in diuersos duces, comites siue iudices diuiserit. Cum igitur dominus apostolicus in omni Ecclesia tam principalem potestatem habeat, ut etiam inuito episcopo cuiuslibet Ecclesie quidquam in ea iuxta canonicas sanctiones possit disponere, quis denegare poterit quin ubique gentium tam subditos episcoporum quam ipsos episcopos apostolice institutionis contemptores damnare possit?

XXIu. His autem rationibus et hoc declaratur quod cuiusuis episcopi parochianus potius domino  apostolico quam proprio episcopo obedire debet, cum auctoritas proprii nullatenus eum ab apostolica damnatione ualeat liberare, si apostolicis preceptis inobediens exstiterit. Et econtra dominus apostolicus, si ei obedierit, eumdem ab omni uiolentia proprii episcopi facillime poterit defendere, uidelicet et ipsum parochianum eius ditione penitus emancipando et episcopum ab iniuria per correptionem et damnationem apostolica auctoritate refrenando. Attendat sane cuiusuis episcopi subditus, ne uel proprio episcopo contra apostolica precepta obediat in aliquo, cum S. Gregorius archidiaconum Salonitanum, in locum Honorati iam depositi subrogatum, deposuerit, eo quod idem proprio episcopo se in locum illius ordinari post apostolicam prohibitionem  obedierit. Hinc etiam patet quam apertissime illi desipiant qui dicunt quod subditi cuiuslibet episcopi apostolice sedi nullatenus obedire debeant, si proprio antistiti obediant, cum a S. Gregorio et ille merito degradaretur qui et per obedientiam episcopi sui apostolice sedi aduersus fuisse detegitur. Nempe nullus debitam obedientiam proprio episcopo exhibere poterit, nisi qui apostolice sedi principaliter obedire studuerit. Omnis enim qui uult esse episcopus, hoc maxime subditis suis inculcat, ut sanctorum Patrum institutis absque omni contradictione obediant; que, ut predictum est, apostolice sedi principaliter ab omnibus obediendum esse denuntiant. Quicunque ergo suo legitimo pastori debitam obedientiam  exhibuerit, etiam principaliter domino apostolico obedire studebit. Nam iuxta ipsius ueritatis edictum: Discipulus non est honorandus super magistrum . Si autem Dominus apostolicus proprio et legitimo pastori iure preponitur, quanto magis illi qui nec nititur esse quod dicitur. Has ergo et huiusmodi rationes quicunque, saltem ex rudibus, fideliter inspicere dignabitur, nullatenus predicta nostri apostolici statuta proscribere conabitur; presertim cum uideat euidentissime eadem ex sanctorum Patrum sententiis, imo ex diuinis Scripturis, emanasse. Preterea uero quamplures alias rationes superioribus annectere et innumerabilia sanctorum Patrum exempla prefatis statutis assignare, hac consideratione pretermisi, ne grauis  essem idiotis, quibus hic specialiter satisfacere proposui: quibus pauca ex multis tam indubitate ueritatis sufficere possunt, si indagande potius ueritati quam infructuose contentioni operam dare uolunt.





OBSERuATIO PHILIPPI LABBE, S. I.

De eadem synodo Romano occasione consecrationis Hugonis Diensis episcopi, quemadmodum supra dictum est, hec habet Hugo Flauiniacensis abbas in Chronico uirdunensi p. 196, tom. I Bibliothece nostre noue librorum mss.

Cum ergo Rome positi  prestolarentur diem consecrationis sue, uenerunt nuntii regis Henrici Romam, rogantes ne contra morem predecessorum suorum  dominus papa eos consecrare uellet qui episcopatus electionem solam, non autem donum per regiam acceperant inuestituram. At ipse, conuocatis cardinalibus, legationem regis aperuit, et quid sibi ad hoc respondendum, quid esset faciendum admonuit. Quibus respondentibus usum Ecclesie hunc esse, hunc haberi pro lege, cum auctoritas eis nulla ad hoc suffragaretur, in Lucensi tamen electo eis acquieuit, ut consecrationem eius differret, donec inuestituram episcopatus ex regio dono accepisset. In Diensi uero acquiescere noluit, sed eum prima XL hebdomada, Sabbato in presbyterum, et Dominica consecrauit in episcopum. Et quia uidit hoc sanctorum Patrum aduersari decretis, ut in canonica electione episcopi preualeret donum regis, imo multoties  ipsam electionem immutaret, uel potius irritam faceret, eodem  anno in Romana synodo 50 episcoporum, considente presbyterorum et abbatum multitudine, iuxta decreta pontificalia et institutiones canonicas ne hoc amplius a quoquam presumeretur prohibuit sub interminatione anathematis, decretum faciens in hec uerba: Si quis deinceps episcopatum uel abbatiam de manu alicuius laice persone susceperit, nullatenus inter episcopos uel abbates habeatur, nec ulla ei ut episcopo uel abbati audientia concedatur. Insuper ei gratiam B. Petri et introitum ecclesie interdicimus, quoad usque locum quem sub crimine tam ambitionis quam inobedientie, quod est scelus idololatrie, cepit, deseruerit. Similiter etiam de inferioribus ecclesiasticis dignitatibus constituimus.  Item si quis imperatorum, ducum, marchionum, comitum, uel quilibet secularium potestatum, aut personarum, inuestituram episcopatus, uel alicuius ecclesiastice dignitatis dare presumpserit, eiusdem sententie uinculo se astrictum sciat. Secutus est autem in hoc Patrum exempla, licet iam per multa annorum curricula damnabilis hec consuetudo inoleuisset, et in usum conuersa esset. Dicitur enim in uII uniuersali synodo a 5 patriarchis et 350 Patribus sub Adriano papa habita, cap. 111: Omnis electio episcopi, presbyteri uel diaconi, a principibus facta, irrita maneat, secundum regulam que dicit: Si quis episcopus secularibus potestatibus usus Ecclesiam per ipsos obtinuerit, deponatur  et segregetur, omnesque qui illi communicant.  Item, in uIII uniuersali synodo habita a 5 patriarchis, sub Nicolao I pontifice, cap . . . . . , promotiones uel consecrationes episcoporum concordans prioribus conciliis hec sancta et uniuersalis synodus electione et decreto episcoporum fieri constituit, et statuit atque promulgauit neminem laicorum principum et potentum semet inserere electioni uel promotioni patriarche uel metropolite, aut cuiuslibet episcopi, ne inordinata hinc et incongrua fiat confusio uel contentio, presertim cum nullam in talibus potestatem quemquam potestatiuorum laicorum habere conueniat, sed potius silere, et attendere sibi usquequo regulariter a collegio Ecclesie suscipiat finem electio futuri pontificis. Si quis uero laicorum ad concertandum et cooperandum  inuitatur ab Ecclesia, licet huiusmodi cum reuerentia obtemperare asciscentibus. Quisquis autem secularium principum et potentum, uel alterius dignitatis laicus, aduersus communem et consonantem atque canonicam electionem ecclesiastici ordinis agere tentauerit, anathema sit, donec obediat et consentiat. Item ex concilio Niceno, cap. 6. Per omnia manifestum est, quia si quis preter uoluntatem et conscientiam metropolite fuerit ordinatus, hunc sanctum et magnum concilium statuit non debere esse episcopum. Item ex concilio Antiocheno, cap . . . . . Si quis presbyter uel diaconus per secularem dignitatem Ecclesiam Dei obtinuerit, deiiciatur, et ipse et ordinator eius a communione modis omnibus abscindantur, et sint  sub anathemate sicut Simon Magus a Petro. In electione igitur et consecratione domini Diensis euidenter ostenditur operata diuinitas, quia per hanc occasionem sancte Dei Ecclesie sub papatu domini Gregorii multis retro annis obnubilata electionis ecclesiastice splenduit ueritas. uiderint igitur uiri cordati quid iuris imperatoribus, regibus, et principibus, in electione pontificis reseruetur. Commisit autem ei uices suas in Gallia, ubi plurimum Simonie serpebat pestis iniqua, quia perrari illic erant qui non essent aut Simoniaci, aut a Simoniacis ordinati, aut per manum laicam inuestiti, plurimum illi inculcans potestate data non abuti, quominus deprauata corrigeret, damnanda recideret, sancta et  honesta doceret et docenda faceret.




AD ROMANUM CONCILIUM I, Contra clericos Simoniacos et incontinentes a Gregorio uII pontifice anno 1074, priori Quadragesime hebdomada, celebratum, additio.



 Actorum huius concilii synopsim tantummodo exhibet Labbeus tom. XII pag. 547, uenet. edit. Acta ipsa interciderunt. Eorumdem actuum fragmentum licuit mihi inuestigare in Gerhoi Reicherspergensis expositionibus in Psal. ad psal. X. pag. 157. Continet autem fragmentum istud ipsos concilii canones tertium, et quartum, ut ex collatione synopsis eorumdem canonum intelligimus.

 Gregorius septimus dicit:

Si qui sunt presbyteri, uel diaconi, uel subdiaconi,  qui in crimine fornicationis iaceant, interdicimus eis ex Dei parte omnipotentis et sancti Petri auctoritate introitum, usque dum peniteant et emendent. Si qui uero in peccato suo perseuerare maluerint, nullum uestrum eorum audire presumat officium, quia benedictio eorum uertitur in maledictionem, et oratio in peccatum, Domino testante per prophetam: Maledicam, inquit, benedictionibus  uestris. Qui uero huic saluberrimo precepto obedire noluerint, idololatrie peccatum incurrunt, Samuele teste et beato Gregorio instruente: Peccatum ariolandi est non obedire et scelus idololatrie nolle acquiescere. Peccatum igitur paganitatis incurrit quisquis dum Christianum se asserit, sedi apostolice obedire contemnit.



CONCILIUM ROMANUM II  , Pro reformanda Ecclesia celebratum anno Domini 1075.



 Anno ab Incarnatione Domini  millesimo septuagesimo quarto, pontificatus uero Domini Gregorii pape  secundo, indictione 13, celebrauit ipse dominus Gregorius papa Rome synodum a sexto Kalendas Martii usque ad pridie Kalendas  preteriti mensis. Ubi interfuit archiepiscoporum, episcoporum et abbatum multitudo atque diuersi ordinis clericorum et laicorum copia. In qua inter cetera decreta que ibi gesta sunt, quinque de familia regis Teutonicorum, quorum consilio ecclesie uenduntur , a liminibus sancte Ecclesie separauit, ita ut si abinde usque ad Kalendas Iunii Romam non uenirent et satisfacerent, excommunicati haberentur. Philippus rex Francorum, si nuntiis pape ad Gallias ituris  de satisfactione sua et emendatione securitatem non fecerit, habeatur excommunicatus. Liemarum Bremensem archiepiscopum pro inobedientia superbie sue ab episcopali officio suspendit, et a corpore et sanguine Domini interdixit. Guarnerium Strazburgensem ab episcopali et sacerdotali officio suspendit. Henricum Spirensem suspendit. Henrimannum Bambergensem, si ante Pascha non uenerit satisfacturus, similiter suspendit. Item in Longobardia Guilielmum Papiensem et Cunibertum Taurinensem suspendit. Dionysium Placentinum deposuit. Robertum ducem Apulie iam anathematizatum, et Robertum de Loritello inuasores bonorum Sancti Petri, excommunicauit.






NOTAE SEuERINI BINII.

 Concilium. Ad reformandam Ecclesie disciplinam  Gregorius anno 1074 synodum indixit exordio Quadragesime anni 1075 celebrandam, ad quam uocauit imprimis longius distantes Britannos episcopos et abbates, Tullensemque episcopum de Simonia et cohabitatione cum muliere, quam haberet ut coniugem, diffamatum. Isembertus Pictauensis episcopus, qui per milites irruerat in episcopos causam incestuosi comitis cognoscentes, eorumque quosdam uerberibus, quosdam contumeliis affecerat, ab officio suspensus, iussus est Romam uenire, sicut etiam Benno Osnaburgensis episcopus et abbas Corbeiensis inter se litigantes. Citauit etiam Liemarum Bremensem archiepiscopum ob causam supra enarratam. Sigefridum Moguntinum archiepiscopum cum omnibus suis suffraganeis episcopis eidem synodo assistere presentes mandauit. Ab Henrico rege per litteras petiit ut legatos ad synodum mittat, illosque non audiat qui discordias inter se seminant. Cunibertum Taurinensem episcopum, qui de inuaso monasterio Sancti Angeli accusabatur, iussit etiam aduenire,  sicut etiam Guilielmum Papiensem ob causam diuortii inter Azonem et Mathildem. Hugonem militem, qui bona Taurinensis Ecclesie inuaserat, ad reddendam rationem citauit. Ea que supra de Herimanni Bambergensis episcopi suspensione, et Dionysii Placentini episcopi depositione, in Actis synodalibus recensentur, inueniuntur etiam apud Gregorium libri II, epistola 54 et 76, et libri tertii epistola 3. In eadem synodo compositas fuisse discordias inter Pragensem et Morauensem episcopos declarat Gregorii epistola 93 libri II. Constituta synodalia per uniuersum orbem promulgari mandauit, scriptisque ad sanctum Annonem Coloniensem et Sigefridum Moguntinum episcopos epistolis uoluit ab iisdem congregatis in sua diecesi conciliis, ea precipue que de continentia clericorum et prauitate Simoniaca corrigenda decreta et constituta fuerant, promulgari. Baronius anno 1075, numero 10 et sequentibus.



CONCILIUM ROMANUM III. Quo Henricus rex Germanie, Sigefridus Moguntinus, Wilielmus Traiectensis, et Robertus Bambergensis episcopi excommunicantur, anno Domini 1077.



 Anno ab incarnatione Domini millesimo septuagesimo quinto, indict. XIu, celebrauit ipse  dominus Gregorius papa Rome synodum in ecclesia Domini Saluatoris, que Constantiniana dicitur, ubi interfuit episcoporum et abbatum, atque diuersi ordinis clericorum et laicorum copia, in qua, inter cetera decreta que ibi gesta sunt, excommunicauit Sigefridum Moguntinum archiepiscopum in hunc modum: Sigefridum Moguntinum archiepiscopum, qui conatus est episcopos atque abbates regni Teutonicorum a sancta Romana Ecclesia, uidelicet spirituali matre sua, scindere, iudicio sancti Spiritus et auctoritate beatorum apostolorum Petri et Pauli ab omni episcopali officio suspendimus, et a communione corporis et sanguinis Domini separamus, nisi forte  mortis periculum superueniat, ita tamen ut penitentia ductus resipiscat. Ceteros uero qui sua sponte eius schismati consentiendo subscripserunt, et in ea iniquitate perdurare uolunt, similiter ab omni episcopali officio suspendimus. Illos uero qui non sponte consenserunt, usque ad festiuitatem sancti Petri sufferimus, eo quidem respectu, ut si infra istum terminum idoneam aut per se aut per nuntios suos satisfactionem presentie nostre non obtulerint, episcopali deinceps officio priuentur.


Excommunicatio episcoporum Longobardie.

Episcopos Longobardie, qui, spreta canonica et apostolica auctoritate, contra beatum Petrum apostolorum principem sacramentum conspirauerunt,  auctoritate eiusdem beati Petri ab omni episcopali officio suspendimus, et a communione sancte Ecclesie separamus.


Excommunicatio episcoporum ultramontanorum.

Agathensem episcopum Berengarium, quia  Narbonensi episcopo excommunicato communicauit, et uices episcopales pro illo fecit, excommunicamus. uiennensem episcopum Herimannum iuste depositum pro Simonia, periuriis, sacrilegiis et apostasia, quia uiennensem Ecclesiam infestare non desistit, excommunicamus: et Ecclesiis Romanensi et Sancti Irenei Lugdunensi, quousque eas occupauerit, diuinum interdicimus officium. Desiderium et Romanensis Ecclesie clericos, qui regulares  nostros ab ea expulerunt, et excommunicatis communicauerunt, inde, donec satisfaciant, excommunicamus. Abbatem Sancti Aegidii similiter, et comitem sancti Aegidii, propter consanguineam, et comitem Forensem, et Umbertum de Bellogioco   propter infestationes Lugdunensis Ecclesie; Podiensem Simoniacum, homicidam Stephanum, scilicet a legatis nostris excommunicatum, et Pontium Gratianopolitanum, quousque resipiscat, excommunicamus; et ea que Diensis episcopus in episcopatu Diensi de decimis et primitiis et Ecclesiis fecit, et cetera que in legatione nostra statuit, nos quoque confirmamus.


Excommunicatio Henrici regis Teutonicorum.

Beate Petre apostolorum princeps, inclina, quesumus, pias aures tuas nobis, et audi me seruum tuum quem ab infantia nutristi, et usque ad hunc diem de manu iniquorum liberasti, qui me pro tua fidelitate oderunt et odiunt. Tu mihi testis es, et domina  mea mater Dei, et B. Paulus frater tuus, et omnes sancti, quod tua sancta Romana Ecclesia me inuitum ad sua gubernacula traxit, et ego non rapinam arbitratus sum ad sedem tuam ascendere, potiusque uolui uitam meam in peregrinatione finire, quam locum tuum pro gloria mundi seculari ingenio arripere; et ideo ex tua gratia, non ex meis operibus, credo quod tibi placuit et placet, ut populus Christianus tibi specialiter commissus mihi obediat, specialiter pro [f., uice, sic et in Mutin.] uita tua mihi commissa, et mihi tua gratia est potestas a Deo data ligandi atque soluendi in celo et in terra. Hac itaque fiducia fretus pro Ecclesie tue honore et defensione, ex parte omnipotentis Dei Patris et  Filii et Spiritus sancti, per tuam potestatem et auctoritatem, Henrico regi filio Henrici imperatoris, qui contra tuam Ecclesiam inaudita superbia insurrexit, totius regni Teutonicorum et Italie gubernacula contradico, et omnes Christianos a uinculo iuramenti, quod sibi fecere uel facient, absoluo, et ut nullus ei sicut regi seruiat, interdico. Dignum est enim ut qui studet honorem Ecclesie tue imminuere, ipse honorem amittat quem uidetur habere. Et quia sicut Christianus contempsit obedire, nec ad Dominum rediit quem dimisit, participando excommunicatis, meaque monita, que pro sua salute sibi misi, te teste, spernendo, seque ab Ecclesia tua, tentans eam scindere, separando, uinculo eum anathematis uice tua alligo, et sic eum ex fiducia tua alligo,  ut sciant gentes, et comprobent quia tu es Petrus, et super tuam petram Filius Dei uiui edificauit Ecclesiam, et porte inferi non preualebunt aduersus eam .






NOTAE SEuERINI BINII.


Concilium. Que in hac synodo Rome acta fuerint, summatim apud Lambertum recensentur his uerbis: »Legati, ut iussum fuerat, summo conatu iter accelerantes, pridie quam a papa Rome synodus indicta celebraretur , Romam ingressi litteras tradunt. Tunc ceteram legationem, sicut in mandatis habebant, uerbo non minus contumelioso quam scripto exsequuntur. Papa, nichil permotus atrocitate nuntii, postera die, cum clerus et populus ad synodum frequens confluxisset, in auribus omnium litteras recitari fecit, et sic cunctis qui conuenerant episcopis id fieri decernentibus, regem excommunicat, et cum eo archiepiscopum Moguntinum Sigefridum, episcopum Traiectensem Wilielmum, episcopum Bambergensem Robertum. Ceteris qui conspirationis huius participes exstiterant diem statuit, qua, nisi Romam presentati causam dicerent noue  huius et inusitate contra sedem apostolicam rebellionis, similem ceteris excommunicationis sententiam sortirentur. Porro Ottonem Ratisponensem episcopum, et Ottonem Constantiensem episcopum, et Burchardum Lausannensem episcopum, Eberhardum comitem, Uldalricum, et alios nonnullos, quibus rex potissimum consiliariis utebatur, iampridem excommunicauerat.« In eadem hac synodo, teste Domnizone presbytero in uita Mathildis, Gregorius papa ad representandum et exprimendum totius tragedie quam cum rege habebat argumentum, hoc usus est symbolo: »Anguis quidam, inquit, percussus seipsum spiris collegit; qui dum morsu rabido ouum lapideum iuxta se positum ad ledendum appeteret, a lapide quem ledere intendebat ipse lesus aufugit.« Quod symbolum ea haud dubie intentione dixit, ut significaret petram, que est Ecclesia, furore persequentis regis ledi non posse; ipsum uero potius ledi, qui eam persecutione lacerandam  attentauit. uerba Domnizonis presbyteri metrice conscripta ita sunt:

Incipiens synodum pastor Gregorius, ouum
Galline sculptum, gestans in cortice scutum
Et colubrum nigrum, qui tendebat caput, ictu
Quippe repercussus quodam, pertingere sursum
Non poterat, caudamque plicans dabat sinuatam,
Non erat hec plana, sed erat sculptura leuata.
Ad synodum fertur nunquam par ante repertum.
Quod dum miratur, predictus et ecce Rolandus
In medium uenit, pape mox dicere cepit:
Rex iussit terre, iusserunt pontificesque,
Ut linquas sedem quam non es dignus habere.
Romanis clericis mox idem portitor, inquit:
Costes in pente Romam, testor, ueniet rex.
Missurus papam, lupus hic, non est quia papa.

Hec eadem de Rolando habent acta ipsius Gregorii, quibus eiusdem pontificis uita texitur, et reliqua  consentientia iis subiiciuntur. Nunc pergit Domnizo.

Has gestare decet uirtu es non modo uere,
Atque crucem Christi studeamus ferre metipsi.
Non nos a Christo tribulatio separet isto
Tempore, sed colla subdamus membraque nostra
Martyrio. uerbo fidei feriatur hic ergo
Ostensus serpens, qui scutum gestat et ensem
Aduersus matrem Romanam catholicamque
Ecclesiam Christi de sanguine rubra benigni.
Plura loquens papa; dixit synodus sibi sancta:
Tu pater es patrum, blasphemum contere, prauum,
Est nostrum quippe iussis parere, tuisque
Pro Christo mortem patienter gliscimus omnes.
Iudicium confer, gladium trahe, percute fortem.
Omnibus excelso dignum clamantibus esse
Priuari regno regem, maledicere nec non.
Papa dolens uinclis anathematis illico strinxit
Regem predictum. Cui regnum deuetat ipsum.
In Quadragesima synodus celebrata sit ista.
 Qui Petrum sanctum, qui papam diligit almum,
Hoc anathema probat.

Eadem habentur in rebus gestis sancti Anselmi Lucensis episcopi his uerbis: »Inaudita deinde audacia et admirabili superbia sui facinoris compotes, nec dicendos colligit episcopos in ciuitatem Wormatiam, habitoque conciliabulo, proscripserunt prime sedis episcopum: quod a seculis non est auditum. Fecit deinceps legationem in Italiam, eamdem affirmans presumptionem per schismaticos sibi complices episcopos. Huius legationis lator fuit quidam  Ebarardus nomine, Teutonicus natione, filius seculi, hamus diaboli, inuentor omnis fere mendacii. Hic circuiuit et perambulauit terram ut schismatica omnes inficeret contagione. Multos certe, qui propter interdictum domini pape diuino ab officio cessauerant, ipse interdictus et uinculo perditionis ligatus inaudita temeritate ac superbia reconciliauit; et ex parte domini sui regis, ut officium  more priori celebrarent, indixit.

»Cum igitur dissimulare amplius tanti facinoris malitiam non posset apostolicus, excommunicauit tam ipsum quam omnes ipsius fautores, atque omnem sibi regiam dignitatem interdixit, et obligatos sibi sacramentis ab omni debito fidelitatis absoluit. Quia  preter hereticam, quam prelibauimus, culpam, aderant in sancto concilio nuntii illius sic audentes latrare: Precipit dominus noster rex ut sedem apostolicam, papatum utpote suum, dimittas, nec locum hunc sanctum ultra impedias. Proh nefas! O exsecrabilem infelicissimi hominis temeritatem! En suum esse dixit quod solum apostolorum principi Petro Christus Dominus commisit; nec subito quidem commisit, uerum tertio antequam committeret interrogauit: Simon, inquiens, amas me? pasce oues meas . Non regem, non imperatorem, aut aliquam Christiane professionis conditionem  excepit, preter eam que suam se ouem esse negauerit. Igitur quem sui solius iudicio Dominus reseruauit, hic non solum iudicare, uerum etiam suum dicere, et, quantum in se est, audet damnare. Quam ob causam omnis illa sancta synodus iure indignata, anathema illi conclamat atque confirmat.« Hactenus de his ibi.

In uita autem eiusdem pontificis additur, quod sequenti die, post Rolandi illius in synodo habitam inuectiuam orationem, allate sunt littere penitentium episcoporum. Sunt autem hec ibi scripta: »Die uero altera ab episcopis ultramontanis littere ad pontificem sunt allate, in quibus confitebantur se errasse, et nimium deliquisse: qui postulabant quoque ueniam, et omnem de cetero sibi obedientiam obseruaturi firmiter spoponderunt. uixque sedato tumultu, synodalis tractatus in tranquillitate processit. Sed cum tempus iam instaret absoluendi synodum, pontifex habito cum centum et decem  episcopis utiliori consilio, in eumdem regem, qui ecclesiasticam unitatem scindere attentauit, excommunicationis sententiam protulit, et usque ad condignam satisfactionem sententiam ipsam firmiter obseruari precepit.« Quod quidem pie, sancte, iuste riteque factum predecessorum exemplis pluribus auctor docet. Gregorius igitur ubi anathematis sententia in synodo perculit Henricum regem, et omnes qui perpetrati sceleris fuissent auctores, ad omnes Christi fideles has litteras dedit, quibus et sententiam excommunicationis in eosdem latam adiunxit: »GREGORIUS episcopus, seruus seruorum Dei, omnibus qui cupiunt se annumerari inter oues quas Christus beato Petro commisit, salutem et apostolicam benedictionem.

»Audistis, fratres, nouum et inauditum,« etc. ut supra epist. 6, lib. III.

Ad hanc quoque synodum spectare noscuntur sententie ille breuiores, que inter epistolas Gregorii  lib. II, post epist. 55, habentur hoc titulo inscripte: Dictatus pape. Quas sine dubio pontifex eo consilio promulgauit, ut rex ex his audaciam schismaticorum episcoporum et principum hoc tempore  in Romanam Ecclesiam insurgentium experiretur. uide Baronium anno 1076, numero 16 et sequentibus.



AD CONCILIUM ROMANUM III ADDITIO.



 Scitum est Romani huius concilii habendi causam prebuisse impudentiam Henrici Germanie regis, quo agente conciliabulum Wormatie coactum eo deuenerat audacie, ut Gregorium e pontificali sede deiiceret. Cuius definitionis auctoritate fretus Henricus litteras iniuriarum plenas dedit ad Hildebrandum seu Gregorium papam, quas integras inseruit in aliis litteris ea de causa ad Romanum clerum destinatis. He uero littere tum que ad Henricum cum que ad Romanos scripte sunt, per baiulum misse, Gregorii iussu recitate sunt in plena Romana synodo anni 1076, teste annalista Saxone Eccardi ad ann. 1076, ex quo easdem litteras integras habemus. Cum igitur ad acta synodi hec pariter scripta pertineant, equi bonique facient lectores ecclesiastice  Historie studiosi, si huc translatas habeant; quos tamen premonitos uolo ut que in Gregorium feda iactantur, hec dicta accipiant ab homine impotenti, qui commoti animi insanias non ueritatis consilia sequitur.


HENRICUS Dei gratia rex, uniuerso sancte Romane Ecclesie clero et populo, gratiam, salutem et omne bonum.

Hec fides firma et inconcussa creditur, que semper et eadem et presenti et absenti seruatur, nec diuturna eius, cui debetur, absentia, nec longi temporis tedio immutatur, quam talem uos nobis seruare scimus, et gratias agimus; et ut eadem perseueret petimus, uidelicet, ut, sicut facitis, amicis nostris amici, inimicis inimici iugiter existatis. Inter  quos scilicet Hildebrandum monachum notantes, uos in eius inimicitiam excitamus; qui huic Ecclesie inuasorem et oppressorem, et Romane reipublice uel regni nostri insidiatorem deprehendimus, ut in sequenti epistola sibi a nobis directa in promptu est.


»HEINRICUS, Dei gratia rex, HILDEBRANDO.

»Cum hactenus ex te ea que patris sunt expectarem, tibique in omnibus magna fidelium nostrum indignatione obedirem; percepi a te uicissitudinem, qualem oportebat ab eo qui uite regnique nostri perniciosissimus esset hostis. Nam cum in primis omnem hereditariam dignitatem, que mihi ab illa sede debebatur, superbo ausu rapuisses, longius  inde progrediens, regnum Italie pessimis artibus alienare tentasti. Nec hoc contentus, in reuerendissimos episcopos, qui nobis uelut dulcissima membra uniti sunt, manum mittere non timuisti, eosque superbissimis iniuriis acerbissimisque contumeliis contra diuina et humana iura, ut ipsi aiunt, exacerbasti. Que omnia cum ego quadam patientia dissimularem, tu hoc non patientiam, sed ignauiam  existimans, in ipsum caput ausus es insurgere, mandans que nosti, scilicet, ut tuis uerbis utar, quod aut tu morieris, aut mihi animam regnumque tolleres. Hanc inauditam contumaciam ego, non uerbis, sed re confutandam diiudicans, generalem conuentum omnium regni primatuum, ipsis supplicantibus, habui, ubi cum ea que hactenus metu et reuerentia tacebantur in medium deducta fuissent, ueris assertionibus illorum, quas ex ipsorum litteris audies, palam factum est te nullatenus in apostolica sede posse persistere. Quorum sententia, quia iusta et probabilis coram Deo hominibusque uidebatur, ego quoque assentiens, omne tibi papatus ius, quod habere uisus es, abrenuntio, atque ut a sede urbis, cuius mihi patriciatus, Deo  tribuente et iurato Romanorum assensu, debetur, ut descendas edico.«

Hec series epistole nostre ad Hildebrandum monachum, quam idcirco et uobis scripsimus, ut et uobis nostra uoluntas, et nobis, imo Deo et nobis uestra satisfaciat caritas. Exsurgite igitur in eum, fidelissimi, et sit primus in fide, primus in eius damnatione. Non autem ut sanguinem eius fundatis dicimus, quippe cum maior sit ei post depositionem pena uita quam mors; sed ut eum, si nolit descendere, cogatis, et alium communi omnium episcoporum et uestro concilio a nobis electum in apostolicam sedem recipiatis, qui quod iste in Ecclesia uulnerauit, curare et uelit et possit.


 HENRICUS non usurpatiue, sed pia Dei ordinatione rex, Hildebrando, iam non apostolico, sed falso monacho.

Hanc talem pro confessione tua salutationem promeruisti, qui nullum in Ecclesia ordinem preteriisti, quem confusionis non honoris, maledictionis non benedictionis, participem non feceris. Ut enim de multis pauca et egregia loquamur; rectores sancte Ecclesie, uidelicet archiepiscopos, episcopos, presbyteros non modo tangere sicut christos Domini non timuisti, quin sicut seruos nescientes quid faciat Dominus eorum sub pedibus tuis calcasti; in quorum conculcatione tibi fauorem ab ore uulgi comparasti, quos omnes nil scire, te autem omnia nosse iudicasti, qua utique sententia, non ad  edificationem, sed ad destructionem uti studuisti, ut iure hoc B. Gregorium, cuius nomen tibi uindicasti, de te prophetasse credimus sic dicentem: Ex affluentia subiectorum plerumque animus prelati extollitur, et estimat se plus omnibus nosse, cum se uidet plus omnibus posse. Et nos quidem hec omnia sustinuimus, dum apostolice sedis honorem seruare studeremus; sed tu humilitatem nostram timorem  fore intellexisti, ideoque et in ipsam regiam potestatem, nobis a Deo concessam, exsurgere non timuisti, quam te nobis auferre ausus es minari; quasi nos a te regnum acceperimus; quasi in tua, et non in Dei manu, sit regnum uel imperium, qui Dominus noster iehsu nos ad regnum, te autem non uocauit ad sacerdotium. Tu enim his gradibus ascendisti, scilicet astutia, quod monachica professio abominatur, pecuniam pecunia, fauorem fauore, ferrum ferro; sedem pacis adisti, et de sede pacis pacem turbasti, dum subditos in prelatos armasti, dum episcopos nostros a Deo uocatos, tu non uocatus, spernendos docuisti, dum laicis ministerium eorum super sacerdotes usurpasti, ut ipsi deponant uel contemnant, quos ipsi a manu Dei per impositionem manuum episcopalium  descendi acceperant. Me quoque, qui licet indignus inter Christos ad regnum sum unctus, tetigisti, quem sanctorum Patrum traditio soli Deo iudicandum deponendumque commiserit. Ipse quoque uerus papa B. Petrus clamat: Deum timete, regem honorificate . Tu autem, quia Deum non times, me constitutum eius inhonoras. Unde B. Paulus ubi angelo de celo, si alia predicauerit, non pepercit, te quoque in terris alia docentem  non excepit. Tu ergo hoc anathemate, et omnium episcoporum nostrorum iudicio, et nostro damnatus, descende; uindicatam sedem apostolicam relinque; alius in sedem beati Petri ascendat, qui nulla uiolentiam religione palliet, sed B. Petri sanam doctrinam doceat. Ego Heinricus Dei gratia cum omnibus episcopis nostris tibi dicimus: Descende, descende.

Que littere  cum domno pape in basilica Lateranensi sancte synodo presidenti fuissent allate, et coram synodo palam recitate, tanta fit in Ecclesia commotio, ut legatus  nisi inter apostolici pedes defensionem inuenisset, membratim laniatus interiisset. Sequenti die dominus papa coram synodo declarauit qua mansuetudine regem de magnis criminibus corripuisset;  utque episcopos a captiuitate liberaret, quanta suauitate rogasset et iussisset, quamtamque superbie amaritudinem recepisset. Deinde, cunctis acclamantibus, ne talis contumelia remaneret inulta, omnium consilio et consensu Henricum synodali iudicio damnauit, regisque nomine et honore priuauit, atque anathematis gladio percussit. B. Petre, apostolorum princeps, etc. uide inter epistolas, supra.



CONCILIUM ROMANUM Iu, In quo Gilbertus Rauennas, Tebaldus Mediolanensis, aliique plures episcopi excommunicantur, anno Domini 1078.



  Anno ab Incarnatione Domini millesimo septuagesimo octauo, pontificatus uero domini Gregorii pape uII anno 5, celebrauit ipse dominus Gregorius papa synodum, ubi interfuere archiepiscopi et episcopi diuersarum urbium fere numero centum, nec non et abbatum ac diuersorum ordinum clericorum et laicorum innumerabilis multitudo. In qua apostolica constituta corroborans, multa que corrigenda erant correxit, et que corroboranda firmauit. Inter cetera namque in fine synodalis absolutionis hec annexuit, et perpetue memorie pro posteris scribenda mandauit, ita dicendo: Tebaldum  dictum archiepiscopum Mediolanensem, et Rauennatem Gilbertum, inaudita heresi et superbia aduersus hanc  sanctam catholicam Ecclesiam se extollentes, ab episcopali omnino suspendimus et sacerdotali officio, et olim iam factum anathema super ipsos innouamus. Arnulphum Cremonensem publice coram nostra presentia conuictum et confitentem se Simoniacum, ab omni episcopali officio absque spe recuperationis deponimus, et usque ad dignam satisfactionem anathemate percutimus. Rolandum uero Taruisiensem, qui pro adipiscendo episcopatus honore subdolus factus legatus inter regnum et  sacerdotium schisma facere non abhorruit, ut amodo et usque in seculum episcopali careat dignitate, apostolica censura censemus, et ut nullus successorum nostrorum sue consecrationi aliquo modo consentiat, modis omnibus prohibemus, et perpetuo cum anathemate alligamus, nisi resipuerit, et digne Deo satisfacerit. Hugonem cardinalem tituli Sancti Clementis, tertio ab apostolica sede damnatum, eo quod aspirator et socius factus heresis Cadaloi Parmensis episcopi, et iterum constitutus legatus apostolice sedis, hereticis et Simoniacis, et ab apostolica sede damnatis se coniunxit, et tertio factus apostata et heresiarcha, schismata et diuisiones atque scissuras in Ecclesia Dei tentans eam scindere fecit, ab omni sacerdotali  officio priuamus, et tam ab ingressu et honore predicte Ecclesie, quam omnium Ecclesiarum, sub perpetua et irreuocabili sententia submouemus, et usque ad satisfactionem anathemate percutimus. Renouamus etiam excommunicationem a predecessoribus nostris factam super Gaufredum archiepiscopum Narbonensem, et absque ulla recuperationis spe ab episcopali officio eum submouemus.


 De causa regis [deest Henrici et aliorum] Henrici, et aliorum.

Et quoniam lis et perturbatio  regni in maximum sancte Ecclesie periculum et detrimentum quotidie redundare cernimus [lege cernuntur], placet nobis elaborare pro uiribus, quatenus idonei tam religione quam etiam scientia pollentes nuntii e latere apostolice sedis ad partes illas mittantur, qui omnes religiosos et iustitie amatores in Teutonici regni partibus commorantes clericalis et laicalis ordinis uiros et ad hoc opus idoneos conuocent, cum quibus  aut finem et pacem iuste componant, aut ueritate precognita, cui parti magis iustitia faueat,  ad plenum addiscere ualeant; quatenus pars iniusta desistat, et apostolica auctoritate munita, iustitia uigoris et auctoritatis robur obtineat. uerum quoniam nonnullos diabolico instinctu collectos, tyrannidis sue facibus accensos, turpis lucri auaritie mancipatos, discordiam potius quam pacem fieri et uidere desiderantes, fore non ignoramus; statuimus ut nulla unquam persona alicuius potentie, siue rex, aut archiepiscopus, episcopus, dux, comes, marchio, siue miles, aliqua presumptione, temerarioue ausu, fraude, doloue, seu aliqua perturbatione, legatis nostris obsistere et contraire, ne iustitiam et finem componant, pertentent. Quicunque autem temerario ausu  huius nostre constitutionis  uiolator exstiterit, legatisque nostris ad hanc pacem componendam euntibus prenominatis fraudem opponere tentauerit, uinculo eum anathematis alligamus, et non solum in spiritu, uerum etiam et in corpore et omni prosperitate huius uite apostolica potestate innodamus, et uictoriam eius in armis auferimus; ut sic saltem confundantur, et duplici confusione et contritione conterantur. Item Rainario uero Ugizzoni  filio inducias trium hebdomadarum damus. Quod si in spatio isto coram presentia nostra aut per se aut per legatos suos iustitiam facere noluerit, eo quod fratrem suum manu sua interemit, et multa periuria ut scelestus incurrere non abhorruit, et cognatam suam et pupillos, liberos utique fratris sui, castra  eorum diripiendo et predia, contra periculum anime sue uexare non desinit. Transacto prenominato termino anathemate eum alligando percutimus. Et filium comitis . . . . datis induciis usque in Palmas, simili excommunicatione innodamus, eo quod Lucensem Ecclesiam quiete manere sua diripiendo minime permittit. Excommunicamus  omnes Nortmannos, qui inuadere terram Sancti Petri laborant, uidelicet marchiam Firmanam, ducatum Spoletanum, et eos qui Beneuentum obsident, et qui inuadere et depredari nituntur Campaniam et maritimam, atque Sabinos, nec non et qui tentant urbem Romanam confundere.  Episcopos uero qui acceptis epistolis nostris, aut cognitis, neque per se, neque per canonicam excusationem ad presentem synodum uenerunt, ab episcopali suspendimus officio, et quicunque eorum, seu episcopus siue presbyter, predictis Nortmannis, donec excommunicati fuerint, diuinum officium fecerit, a sacerdotali officio perpetuo submouemus. Abbati Farfensi octo similiter dierum inducias concedimus; post quem terminum, nisi ad emendationem uenerit, excommunicamus, et ei corpus et sanguinem Domini interdicimus, abbatisque ordine in perpetuum carere eum censemus

Et quoniam Dei iudicio nonnullos naufragio perire cognoscimus, et eos quasi legali iam iure diabolico imo instinctu, ab his quibus misericorditer  subleuari et consolari deberent depredari conspicimus, statuimus et sub anathematis uinculo, ut a predecessoribus nostris statutum est, iubemus ut quicunque naufragum quemlibet, et bona illius inuenerit, secure tam eum quam omnia sua  dimittat. Ordinationes uero illorum qui ab excommunicatis sunt ordinati, sanctorum Patrum sequentes uestigia, irritas fieri censemus. Iterum sanctorum predecessorum nostrorum statuta tenentes, eos qui excommunicatis fidelitate aut sacramento constricti sunt, apostolica auctoritate a sacramento absoluimus, et ne sibi fidelitatem obseruent omnibus modis prohibemus. Item: Et quoniam multos, peccatis nostris exigentibus, pro causa excommunicationis perire quotidie cernimus, partim  ignorantia, partim etiam nimia simplicitate, partim timore, partim etiam necessitate, deuicti misericordia, anathematis sententiam ad tempus, prout possumus, opportune temperamus. Apostolica namque auctoritate anathematis uinculo hos subtrahimus, uidelicet uxores, liberos, seruos, ancillas, seu mancipia, nec non rusticos et seruientes, et omnes alios qui non adeo curiales sunt, ut eorum consilio scelera perpetrentur, et illos qui ignoranter excommunicatis communicant, seu illos qui communicant cum eis qui communicant excommunicatis. Quicunque autem aut orator, siue peregrinus, aut uiator in terram excommunicatorum deuenerit, ubi non possit emere, uel non habet unde emat, ab  excommunicatis accipiendi licentiam damus. Et si quis excommunicatis pro sustentatione, non superbie sed humanitatis causa, aliquid dare uoluerit, fieri non prohibemus.

Actum Rome in ecclesia Domini Saluatoris quinto Nonas Martii, indictione prima.






NOTAE SEuERINI BINII.

Concilium. His actis synodalibus redarguitur Marianus Scotus in Chronico, scribens Gregorium in hac synodo Henricum regem regno priuasse, illudque in Rodulphum Sueuie ducem transtulisse. Nam nonnisi post biennium a Saxonibus et principibus imperii electus auctoritate Gregorii confirmatus fuit, ut infra dicemus in concilio Romano uII synodica epistola de rebus in hac synodo gestis extra supra lib. u, epist. 15.



CONCILIUM ROMANUM u, Celebratum anno Domini 1078, PRO RESTAURATIONE SANCTAE ECCLESIAE.



  Anno ab Incarnatione Domini millesimo septuagesimo octauo, pontificatus uero domini Gregorii septimi pape sexto, tertio  Kalendas Decembris, indictione secunda, celebrata est synodus Rome in ecclesia Sancti Saluatoris pro restauratione sancte Ecclesie. In qua inter alia excommunicatus est Constantinoplitanus imperator, aliique qui subscripti habentur. Iurauerunt quoque legati Henrici et Rodulphi, quisque pro domino suo, quod nullis dolis colloquium legatorum sedis apostolice in Teutonico regno habendum impedient. Constituta etiam sunt illic ad utilitatem sancte Ecclesie quedam capitula que in sequentibus denotantur:

    De Teutonicis contradicendis, ne predia ecclesiastica  a regibus data, siue ab inuitis episcopis, detineant.
    Ut iterum excommunicentur illi quorum culpa colloquium remansit.
    Narbonensis archiepiscopus iterum excommunicetur.
    Et alii qui ab Amato episcopo sunt excommunicati.
    Comes sancti Aegidii excommunicetur propter uxorem.
    Et idem monasterium, si fuerit in potestate comitis.
    Monasterium Sancti Benedicti montis Cassini defendatur ab omnibus Nortmannis.
    Ut contradicatur ne aliquis accipiat inuestituram Ecclesiarum de manibus laicorum.
    Et ne prebende uel officia ecclesiastica uendantur.
    De consanguinitate.
    De Simoniacis.
    De castitate clericorum.
    De falsis ordinationibus.
    De falsis penitentiis.
    Qualiter uera penitentia detur
     De decimis a laicis iniuste detentis.
    De patriarcha Aquileiensi.
    De patriarcha Gradensi.
    De imperatore Constantinopolitano.
    De festiuitatibus pontificum Romanorum celebrandis.
    De abstinentia Sabbati.
    De Iudeis non preponendis Christianis.
    De sancti Petri hereditate occultata
    Ut nullus penitens suscipiatur sine litteris episcopi sui, nisi forte fuerit episcopus mortuus uel excommunicatus.
    Ut nullus abbas decimas et primitias sine auctoritate Romani pontificis seu episcopi consensu, in cuius diecesi habitat, detineat.
    Ut nullus episcopus grauamen, seu seruile seruitium, ex usu abbatibus imponat.
    Ut sacerdotes sine licentia sui episcopi, et monachi de notis monasteriis sine licentia suorum abbatum, non recipiantur.
     Ut episcopi qui consenserint fornicationem uel incestum in suis parochiis a suo officio suspendantur.
    Ut omnes episcopi firmamentum faciant, ne predia ecclesiastica uendant.
    Ut nulli episcopi predia Ecclesie in beneficium tribuant sine consensu pape, si de sua sunt consecratione. Ceteri autem sine consensu archiepiscopi sui et fratrum suorum hoc idem non presumant; si autem presumpserint, ab officio suo suspendantur, et quod uenditum est uel datum beneficium Ecclesie reddatur, omnino euacuata omni uenditione, uel in beneficium traditione.
    Ut omnes episcopi artes litterarum in suis Ecclesiis doceri faciant, et ornamenta Ecclesie sine certa utilitate, aut graui necessitate, nullo modo nulloque ingenio Ecclesiis subtrahant, ne periculum sacrilegii, quod absit, incurrant.
    Ut annuntietur laicis cum quanto periculo anime sue decimas detinent, et Ecclesias possident.
     Ut qui certam partem in solemni missa uolunt habere, aliquid procurent offerre.
    Decreta quedam in hac synodo facta: multa enim desiderantur, quorum tantum tituli habentur.


I. Quicunque militum, uel cuiuscunque ordinis uel professionis persona, predia ecclesiastica a quocunque rege, seu seculari principe, uel ab episcopis inuitis seu abbatibus, aut ab aliquibus ecclesiarum rectoribus susceperit, uel suscepit, uel inuasit, uel etiam de rectorum deprauato seu uitioso eorum consensu tenuerit, nisi eadem predia Ecclesiis restituerit, excommunicationi subiaceat.

Si quis Nortmannorum  , uel quorumlibet hominum, predia monasterii Sancti Benedicti montis Cassini inuaserit, uel quascunque res eiusdem monasterii  iniuste abstulerit, et bis uel ter admonitus non emendauerit, excommunicationi subiaceat, donec resipiscat, et Ecclesie satisfaciat.

II. Quoniam inuestituras Ecclesiarum contra statuta sanctorum Patrum a laicis personis in multis partibus cognouimus fieri, et ex eo plurimas perturbationes in Ecclesia oriri  , ex quibus Christiana religio conculcatur; decernimus ut nullus clericorum inuestituram episcopatus, uel abbatie, uel ecclesie, de manu imperatoris, uel regis, uel alicuius laice persone, uiri uel femine, suscipiat.

Quod  si presumpserit, recognoscat inuestituram illam apostolica auctoritate irritam esse, et se usque ad condignam satisfactionem excommunicationi subiacere.

 III. Si quis prebendas, archidiaconatus, preposituras uel aliqua officia ecclesiastica uendiderit, uel aliter quam statuta sanctorum Patrum precipiunt ordinauerit, ab officio suspendatur: dignum est enim, ut sicut gratis episcopatum accepit, ita membra eiusdem episcopatus gratis distribuant.

Iu. Ordinationes que interueniente pretio, uel precibus, uel obsequio alicuius persone  ea intentione impenso, uel que non communi consensu cleri et populi secundum canonicas sanctiones fiunt, et ab his ad quos consecratio pertinet non comprobantur, infirmas et irritas esse diiudicamus; quoniam qui taliter ordinantur, non per ostium, id est per Christum, intrant, sed, ut ipsa ueritas testatur, fures sunt et latrones .

 u. Falsas penitentias dicimus, que non secundum auctoritatem sanctorum Patrum pro qualitate criminum imponuntur. Ideoque quicunque miles, uel negotiator, uel alicui officio debitus quod sine peccato exerceri non possit, si culpis grauioribus irretitus ad penitentiam uenerit, uel qui bona alterius iniuste detinet, uel qui odium in corde gerit, et recognoscat se ueram penitentiam non posse peragere, per quam ad eternam uitam ualeat peruenire, nisi arma deponat, ulteriusque non ferat, nisi consilio religiosorum episcoporum pro defendenda iustitia, uel negotium derelinquat, uel officium deserat, et odium ex corde dimittat, bonaque que iniuste abstulit restituat. Ne tamen desperet; interim quidquid boni facere poterit hortamur ut faciat,  ut omnipotens Deus cor illius illustret ad penitentiam.

uI. Decimas, quas in usum pietatis concessas esse canonica auctoritas demonstrat, a laicis possideri apostolica auctoritate prohibemus: siue enim ab episcopis, uel regibus, uel quibuslibet personis, eas acceperint, nisi Ecclesie reddiderint, sciant se sacrilegii crimen committere , et eterne damnationis periculum incurrere .

uII. Quia dies Sabbati apud sanctos Patres nostros in abstinentia celebris est habitus, nos eorumdem auctoritatem sequentes, salubriter admonemus, ut quicunque se Christiane religionis participem esse desiderat, ab esu carnium eadem die, nisi maiori festiuitate interueniente, uel infirmitate impediente,  abstineat.

uIII. Ut nullus abbas decimas et primitias, et reliqua que secundum statuta canonum ad episcopos pertinent, sine auctoritate Romani pontificis, seu episcopi consensu in cuius diecesi habitat, detineat, apostolica sanctione firmamus .

IX. Nullus episcopus grauamen, seu seruile seruitium, ex usu contra ecclesiasticam normam abbatibus seu clericis suis imponat. Interditum  sacerdotale officium pretio interueniente restituat. Quod si fecerit, officii sui periculum subeat.

 X. Si quis predia B. Petri apostolorum principis ubicunque posita in proprietatem suam usurpauerit, uel sciens occultata non propalauerit (uel [, recognoscat se iram Dei et sanctorum apostolorum uelut sacrilegum incurrere. Quicunque autem in hoc crimine deprehensus fuerit, eamdem hereditatem beati Petri legitime restituat, et penam quadrupli de propriis bonis persoluat.

XI. Si quis episcopus fornicationem presbyterorum, diaconorum, seu subdiaconorum, uel crimen incestus in sua parochia, precibus uel pretio interueniente, consenserit, uel commissum sibique compertum auctoritate sui officii non impugnauerit, ab officio suspendatur.

 XII. Ut omnis Christianus procuret ad missarum solemnia aliquid Deo offerre, et ducat  ad memoriam, quod Deus per Moysen dixit: Non apparebis in conspectu meo uacuus . Etenim in collectis sanctorum Patrum liquido apparet quod omnes Christiani offerre aliquid Deo ex usu sanctorum Patrum debent.






ADDITIO PHILIPPI LABBE, S. I.

Huius Romani concilii canonibus hec premittit Hugo Flauiniacensis abbas iam sepe laudatus: Consecratus, etc., alibi iam excusa.





NOTAE SEuERINI BINII.

Concilium. In hac synodo, post ea que in actis supra recensitis continentur, nefandissimum Gilbertum Rauennatem archiepiscopum ad synodum frequenter  citatum, apostolice sedis patientia et benignitate abutentem, ob immensa scelera perpetrata depositum esse, indicat epistola Gregorii decima libri sexti, quam ad omnes Rauennates de Gilberti sceleribus et depositione perscripsit.

Excommunicatus est Constantinopolitanus imperator. Nicephorus nimirum, cognomento Botoniates, qui imperium sibi tyrannice uindicans, Michelem cum Maria Augusta coniuge, filioque Constantino Porphyrogeneto in Blachernis captos in monasterium relegauit. Coronatus est autem ipse Nicephorus a Cosma patriarcha, qui eodem anno, Ioanne Xiphylino defuncto, a Michele imperatore in locum eius fuerat subrogatus. uenerat iste Hierosolymis, et magne existimationis erat apud imperatorem. Ioannes Curopalates.

Si quis Nortmannorum. Huius canonis sanciendi occasionem Leo Ostiensis episcopus qui aderat lib. 3, cap. 45 et 46, sic enarrat: »Eodem tempore Rosellane  Ecclesie pontifex ad hoc cenobium ueniens, non paruam pecunie summam in hoc loco deposuit. Quod ubi Iordani principi Capue relatum est, missis militibus, eam de secretario ecclesie abstrahi, et ad se precepit afferri. Ad hec fratres: Pecuniam, inquiunt, que Patri Benedicto credita est, nos nulli omnino uiuentium damus; uerum in secretario conditam qui presumpserit tollat. Milites diabolico furore ebriati pecuniam de secretario abstrahunt, ac abstractam ad principem deferunt. Tantum uero et tam immane inauditumque facinus Gregorii pape dum peruenisset ad aures, huius temeritatis noxam inultam esse non ferens, et uerens ne hoc rursus exemplo ecclesia nostra uiolaretur, diuinum officium in ecclesia Patris Benedicti interdixit, altariaque omnia nudari fecit, asserens in tanto scelere nimie negligentie damnandeque formidinis Desiderium  abbatem hac fratres argui merito posse: seque aduersus congregationem nostram seuerius commouendum, nisi ea qua semper locum istum dilexerat caritate teneretur. Siquidem tolerabilius esse uillas et castella iuris nostri in predam et direptionem dari, quam sanctum locum, ubique terrarum famosissimum, tante ignominie subiacere. Sed non diu diuina ultio dilata est. Nam princeps tanti auctor sceleris, postquam pecuniam tulit ecclesie, lumen amisit. Inde uero Gregorius in concilio presidens constituit, ut si quis Nortmannorum uel quorumlibet hominum, predia, monasteria, uillas, possessionesque nostri monasterii Cassinensis inuaserit, et secundo ac tertio admonitus non emendauerit, excommunicationi subiaceat, quousque satisfaciat.«

Quoniam inuestituras ecclesiarum. De hoc canone Leo Ostiensis, cap. 41, ita scribit: »Per idem tempus, supradicto papa Gregorio synodum habente, Leo huius monasterii bibliothecarius, qui postea  Ostiensis episcopus fuit, proposuit litem de monasterio Sancte Sophie de Beneuento, quod nuper Beneuentani a ditione nostri cenobii uiolenter abstraxerant. Cumque res ad iudicium deducta esset, audientibus omnibus, recitata sunt omnia priuilegia nostra, quibus principes Romanique pontifices, imperatores, reges, duces, predictam cellam huic monasterio donasse probatum est, decretumque a summo pontifice cellam illam nichil ad Beneuentanos pertinere, sed iuris nostri perpetuo esse debere. In eadem item synodo institutum est, ut qui a laico inuestituram Ecclesie acciperet, anathemate uterque plecteretur, et qui scilicet daret, et qui acciperet.« Hec Leo.





ADDITIO PHILIPPI LABBE S. I.


De Gregorii uII zelo aduersus Simoniacos, concubinarios, etc., hec habet idem Hugo Flauiniacensis, pag. 207 Chronici uirdunensis.

 Consecratus igitur in iustitia et sanctitate miro modo assiduis uotis pro se et grege sibi commisso excubans, urgente pastoralis officii necessitate, distorta peruersorum corda ad rectitudinis lineam summa ui corrigere nitens, ueritatem Dei absque persone acceptione omnibus patefecit, nactus omnium bonorum dilectionem ob zeli Dei feruorem, et iustitie exsecutionem. Sed quia nulla est societas luci ad tenebras, perditorum hominum odium et detractionem, imo persecutionem acerrimam incurrit; regiam tamen uiam, quam semel intrauerat, inconcussus, immotus, per arma iustitie a dextris et a sinistris fortiter incessit. Ac primo quidem apostolica auctoritate, ueridicis sanctorum Patrum animatus sententiis, ad eliminandam Simoniacam heresim,  et precipiendam clericorum castitatem commissi sibi officii debito uehementer exarsit. Audiant igitur qui audire uolunt, ut muniantur, qui audire nolunt, ut confundantur, quam libera, quamque catholica uoce contra insanos impiorum latratus, impiaque molimina, aususque nefandos intonuerit hic propugnator Ecclesie. Cum enim omnes fere sua quererent, non que Iesu Christi, et adherere mallent discipulatui Simonis, quam pauperiem Christi seruare in unitate fidei; ministri quoque diuini sanctuarii fedam libidinose contagionis pollutionem contra ius fasque usurpatam, et subintroductam nollent abiicere, inuestiture etiam Ecclesiarum a laicis indebite usurparentur: ipse pro communi  Ecclesie utilitate et necessitate in Lateranensi palatio aggregata synodo, circumsedentibus archiepiscopis, episcopis, abbatibus et religiosis Deumque timentibus clericis et monachis, de suprascriptis et aliis Ecclesie commodis tractans, hec decretalia promulgauit capitula.


I. Quicunque militum, etc.

Hec sunt beatissimi pape synodalia decreta  moribus corrigendis idonea, sanctorum Patrum decretis consona, celo rorante stillata, uniuersis fidelibus inculcanda, amplectenda atque tenenda, iustitia dictante prolata, fortitudine roborata, prudentia promulgata, temperantie uirtute predita. Sed peruersi dum in eorum norma uite  sue peruersitate offendunt, hec grauia, hec difficilia, hec, quia corrigi nolunt, emendari refugiunt, omnimodis appellant impossibilia. O mentem amentem! o spurcam nequitiam! et nequissimam spurcitiam! Nunquid si perditorum mores hominum corrigi refugientes desipiunt, iustitia silebitur, pietas conculcabitur, et ecclesiastice animaduersionis gladius a sanguine prohibebitur? ue rectori quem denotauerit sententia huiusce maledictionis! maledictus est qui prohibet gladium suum a sanguine. Gladium a sanguine prohibere est predicationis uerbum a carnalis uite interfectione retinere. Ob hanc igitur causam, quia scilicet sanctam Dei Ecclesiam castam esse uolebat, liberam, atque catholicam; quia de sanctuario Dei Simoniacam et neophytorum  heresim, et fedam libidinose contagionis pollutionem uolebat expellere, membra diaboli ceperunt in eum insurgere, et usque ad sanguinem presumpserunt in eum manus iniicere, et ut eum morte uel exsilio confunderent, multis eum modis conati sunt deiicere. Sic surrexit inter regnum et sacerdotium contentio, accreuit solito grauior sancte Dei Ecclesie tribulatio. Henricus enim Henrici imperatoris filius aduersus Deum et matrem omnium catholicorum Romanam Ecclesiam superbe tumidus, quia uita eius praua sanctorum Patrum decretis et canonicis aduersabatur institutis, aduersus Deum et aduersus Christum eius  insurrexit, ecclesiasticis sanctionibus impie factus rebellis:  membra diaboli contra eum incitando, et omnes quos potuit minis, blanditiis, terroribus, muneribus contra eum armando, facta cum multis episcopis Lothariensibus et Transrhenensibus compositione. Posito enim adhuc in diaconatus officio eodem papa sanctissimo, cum de eo sinistra et inhonesta ubique ferretur fama, propter imperialem dignitatem et patris matrisque reuerentiam, necnon propter spem correctionis eius, sepe ab eo litteris et nuntiis est admonitus, ut memor clarissimi generis, memor imperialis dignitatis, uitam suam moribus imperio congruentibus institueret, ut regem se et imperatorem moribus ostenderet, operibus exhiberet. Sed quia cum etate illius quoque pariter creuit iniquitas, sublimatus in ordine pontificatus,  auctoritate officii sibi commissi multo sollicitius ad uite meliorationem eum in dies hortabatur, cum ille excusatione etatis fluxe et fragilis de die in diem monita eius se suscepturum uerbis quidem promitteret, ceterum re et exaggeratione culparum, malo eorum, in quorum manus curia erat, consilio penitus conculcaret. Hinc iam procliuior factus ad scelera preceps precipiti usus consilio ferebatur per deuia. uisum est pape beatissimo ut familiares eius, quorum machinationibus per episcopatus et monasteria inductis Simoniace lupis pro pastoribus, Ecclesie innocentiam heresi nefanda fedauerat, ad penitentiam uocaret, uenientes susciperet, respuentes a communione corporis Christi et consortio fidelium separaret, ut uel sic eum ab eorum subreptione  et maligno consilio segregaret, admonens eum ut eos excommunicatos a domo, ab conuiuio, ab omni etiam familiaritate et communione sua expelleret. Interim uero inualescente contra eum Saxonum causa, cum uires regni et presidia a se uideret deficere uelle, epistolam ei direxit supplicem et humilitate plenam, penitentiam de perpetratis agens, emendationem pollicens, et suam ei obedientiam et fidele adiutorium contra rebellantes promittens. Et hoc postmodum legatis eius Humberto Prenestino et Giraldo Ostiensi episcopis, in illorum manus per sacratas eorum stolas, quas collo gestabant, iureiurando confirmans. Textus autem epistole iste est:


»Heinrici imperatoris epistola ad papam.

 »uigilantissimo et desiderantissimo domino pape Gregorio apostolica dignitate celitus insignito, Heinricus Dei gratia Romanorum rex debiti famulatus fidelissimam exhibitionem.

»Cum regnum et sacerdotium, ut in Christo rite administrata subsistant, uicaria sui ope semper indigeant, oportet nimirum, domine mi et Pater amantissime, quatenus ab inuicem minime dissentiant, uerum potius Christi glutino coniunctissimo indissolubiliter sibi cohereant. Namque sic et non aliter conseruatur in uinculo perfecte caritatis et pacis, et Christiane concordia unitatis et ecclesiastice simul status religionis. Sed nos, qui, Deo annuente, regni iam sortimur ministerium, sacerdotio,  ut oportuit, per omnia ius et honorem non exhibuimus legitimum. Quippe date nobis a Deo potestatis uindicem gladium non sine causa portauimus, nec tamen in reos, ut iustum fuit, iudiciaria illum censura euaginauimus. Nunc autem diuina miseratione aliquantulum compuncti et in nos reuersi, peccata nostra priores uestre indulgentissime paternitati nos accusando confitemur, sperantes de uobis in Domino ut apostolica uestra auctoritate absoluti iustificari mereamur. Heu, criminosi nos et infelices! partim pueritie blandientis instinctione, partim auctoritatis nostre imperiosa libertate, partim etiam eorum quorum seductilia nimium secuti sumus consilia, seductoria deceptione peccauimus in celum et coram uobis, et iam digni non sumus uocatione  uestre filiationis. Non solum enim nos res ecclesiasticas inuasimus, uerum quoque indignis quibuslibet, et Simoniaco felle amaricatis, et non per ostium, sed aliunde ingredientibus, ecclesias ipsas uendidimus, et non eas ut oportuit defendimus. At nunc, quia soli absque uestra auctoritate Ecclesias corrigere non possumus, super his, ut etiam de nostris omnibus, uestrum una consilium et auxilium obnixe querimus, uestrum preceptum studiosissime seruabitur in omnibus. Et nunc imprimis de Ecclesia Mediolanensi, que nostra culpa in errore est, rogans ut uestra apostolica districti ne canonice corrigatur, et exinde ad Ecclesias corrigendas auctoritatis uestre sententia progrediatur. Nos ergo uobis Deo uolente in omnibus non deerimus,  rogantes idipsum suppliciter paternitatem uestram ut nobis alacris adsit clementer in omnibus. Litteras nostras non post longum tempus cum fidelissimis nostris habitis, ex quibus nostra que dicenda adhuc restant, Deo dante, plenius audietis.«

uerum, commisso prelio et uictoria obtenta, ad uomitum cito rediit, uota fregit, excommunicatos in communionem et gratiam suscepit, Ecclesiarum confusionem non abhorruit. Pius autem papa adhuc animum eius tentandum credens, litteras ei direxit commonitorias, ut recordaretur Domini Dei sui, recordaretur promissi, nec inhonoraret honorantem se, nec crederet se fallere posse Deum, adiiciens Deum superbis resistere, humilibus autem dare gratiam , parcensque ei et moderaminis  apostolici erga eum censuram conseruans, quem potuisset pro hoc solo scelere iuste punire.





ALTERA ADDITIO PHILIPPI LABBE, S. I.


Ad concilium Romanum u, ex chronico uirdunensi, pag. 214, tom. I. Bibliothece noue ms. librorum.

Anno ab Incarnatione Domini 1078, indictione I, pontificatus eius anno u, mense Martio, Gregorius papa uII Romane synodo episcoporum centum presidens, dixit post aliqua:

Ordinationes illorum qui ab excommunicatis sunt ordinati, sanctorum Patrum sequentes uestigia, irritas fieri censuimus. Sanctorum predecessorum nostrorum statuta tenentes, eos qui excommunicatis iurauerunt fidelitate aut sacramento absoluimus,  et ne sibi fidelitatem obseruent modis omnibus prohibemus. Et quoniam multos, peccatis nostris exigentibus, pro causa excommunicationis quotidie perire cernimus, partim ignorantia, partim etiam nimia simplicitate, partim timore, partim etiam nimia necessitate, deuicti misericordia, anathematis sententiam, prout possumus, ad tempus opportune temperamus. Apostolica itaque auctoritate ab anathematis uinculo subtrahimus, uidelicet uxores, liberos, seruos, ancillas, seu mancipia, necnon rusticos et seruientes, et omnes alios qui non adeo curiales sunt ut eorum consilio scelera perpetrentur, et illos qui ignoranter excommunicatis communicant, seu illos qui communicant cum eis qui communicant excommunicatis. Quicunque  autem orator, siue peregrinus, aut uiator in terra excommunicatorum uenerit, ubi non possit emere, aut non habet unde emat, ab excommunicatis accipiendi licentiam damus. Et si quis excommunicatis non sustentatione superbie [lege pro sustentatione, non superbie, etc., ut supra in concil. Rom. Iu, HARD.] sed humanitatis causa aliquid dare uoluerit non prohibemus. Actum in ecclesia Domini Saluatoris que appellatur Constantiana [forte, Constantiniane, HARD.], u. Nonas Martii.





OBSERuATIO P. ANTONII PAGI ad an. Chr. 1078, n. 4 et 5.

Subdit de u synodo Romana Bertoldus in Chronico: »In synodo ista Berengarius Andegauensis canonicus, ut ab heresi sua resipisceret, synodaliter  conuenitur, eique inducie usque ad proximam futuram synodum dantur.« Huc referendum quod anonymus Chiffletianus in opusculo de Berengarii heresiarche damnatione multiplici scribit: »Reuerendissimus papa Gregorius uII, successor Alexandri, iterum eidem Berengario audientiam in duabus synodis generalibus Rome concessit. Sed cum ipse sectam suam catholice fidei contrariam denegare non posset, iterum sub iuramento eamdem abdicare et fidem catholicam profiteri delegit, sicut in superioribus conciliis fecit. Tot igitur conciliis Berengarianam heresim damnatam percipimus, tum ex fidelium relatione uirorum qui eisdem conciliis interfuerunt, tum ex regestis Romanorum pontificum, tum ex  scriptis religiosorum uirorum qui de his fidelissime scripserunt. Nam eadem concilia nostris temporibus infra 40 annos celebrata reperiuntur; quot anni ab exordio pontificatus S. Leonis Pape usque in presentem annum computantur, qui est ab Incarnatione Domini 1088  Unde et adhuc multi uiuunt, qui eisdem conciliis interfuerunt; qui et nobis de iisdem conciliis fidelissime testificati sunt.«

Berengarius, qui primam fidei professionem, anno 1059, coram Nicolao papa fecerat, secundam in ista synodo edit, quam hactenus ineditam ex ueteri codice Ms. Mabillonius, tom. II. Analect. in Obseruat. de multiplici Berengarii damnatione in hunc modum exhibet: »Profiteor panem altaris post consecrationem esse uerum corpus Christi, quod natum est de uirgine, quod passum est in cruce, quod sedet ad dexteram Patris: et uinum altaris postquam consecratum est, esse uerum sanguinem, qui manauit de latere Christi. Et sicut ore  pronuntio, ita me in corde habere confirmo. Sic me adiuuet Deus, et hec sacra.« uerisimile est, inquit Mabillonius, Berengario, postea quam priorem confessionem quasi proprium Humberti cardinalis fetum tam atrociter, scripto suo a Lanfranco confutato, lacerasset, ut uel sic omnis causandi ac tergiuersandi aditus ei precluderetur, datam fuisse potestatem suis uerbis explicandi propriam de eucaristia mentem, quod ipse prestiterit, edita hac confessione secunda, in qua subdolis ueri corporis et ueri sanguinis uerbis catholicam fidem profiteri uidebatur; tametsi sub eiusmodi speciosis laruis heresim suam occultabat. Inde factum ut hec confessio permultis istius synodi episcopis non fecerit satis, ideoque remissa ac dilata sit amplior huius rei  discussio in synodum anni subsequentis, cuius gratia frequentior episcoporum numerus Romam conuenire debebat; ac interim Berengarius ad id tempus Rome residere iussus. Que uiri doctissimi coniectura ualde mihi probatur.



AD CONCILIUM ROMANUM u ADDITIO


 Cum in concilio isto Romano res Cassinensis monasterii contra Normannorum inuasiones asserte fuerint, non dubito quominus ad idem Romanum concilium pertineat sententia illa aduersus eosdem Normannos lata, qua eosdem castigat pro simili inuasione rerum monasterii Casauriensis uel Piscarie, que insula est maris Adriatici in Aprutio ulteriori.  Hanc igitur damus ex Chronico eiusdem monasterii exhibito Rer. Italic. tom. II, par. II, pag. 365. Insuper de inuestituris dignitatum ecclesiasticarum a laicis non recipiendis, decreta duo integra cum non legantur in synopsi actorum huius concilii, quam solam hic pro actis deperditis exhibet Labbeus, supplemus ex opusculo S. Anselmi Lucensis contra Wibertum antipapam, lib. II, pag. 384, edit. Canisiane Basnagii; sed antequam hec proferantur, disquirere aliquid iuuat de heretico Berengario, cuius causa non in concilio tantummodo Romano sequentis anni tractata est, quod et Labbeum non latuit; sed et quod ipse ignorauit, in  presenti pariter iussus est fidei sue confessionem exhibere, quam, siquidem uera ille narrauerit in scripto quodam suo uulgato in Anecdotis Martene, tom. Iu, pag. 103, concilii illius Patres tunc quidam catholicam agnouerunt; sed alii latere in illa ueneni aliquid heretici suspicati persuaserunt pontifici ut Rome ad concilium usque sequentis anni  illum detineret. Ibi clariorem fidei sue confessionem exprimere coactus est. Porro ex ea Berengarii de rebus suis narratione intelligimus concilium istud Romanum in festiuitate Omnium Sanctorum cepisse, idque uero toto illo mense perseuerasse demonstrat inscriptio eiusdem concilii in editis Labbeanis, que diem III Kal. Decembris signat. Nunc tandem confessionem fidei eiusdem Berengarii ex eodem opusculo promamus.


Iuramentum Berengarii Turonici.

Profiteor panem altaris post consecrationem esse uerum corpus Christi, quod natum est de uirgine, quod passum est in cruce, quod sedet ad dexteram  Patris, et uinum altaris postquam consecratum est, esse uerum sanguinem, qui manauit de latere Christi. Et sicut ore pronuntio, ita me corde habere confirmo, sic me adiuuet Deus, et hec sacra.

 Scriptum istud, cum Rome apud papam moram facerem in conuentu episcoporum, quem habuit in festiuitate Omnium Sanctorum, uociferatione multa omnibus pronuntiari fecit, dicens sufficere debere fidei, sufficere debere his quibus lac potus dandus esset non cibus, secundum quod scribit B. Augustinus de sacrificio Ecclesie dicens: Quod uidetis in altari panis est et uinum, quod etiam oculi uestri uobis renuntiant; quod autem fides instruenda postulat, panis est corpus Christi uinumque  sanguis. Inclamans populo me non hereticum esse, ita me de Scripturis, non de corde meo habere, omnibus testificans in audientia sua Petrum Damiani, non inferiorem lima eruditionis, non inferiorem Lanfranno dignitate Christiane religionis, Rome non consensisse de sacrificio Ecclesie dictis Lanfranni, pro eo se dare sententiam, negligenda esse ea que diceret Lanfrannus, potius quam ea que diceret Petrus Damiani Romane Ecclesie filius, S. Rufine, si satis memini, episcopus, non inferior, ut dicta repetam, Lanfranno lima eruditionis, dignitate Christiane religionis; multo Lanfranno operosior in studio diuine lectionis, secundum quod precepit ipse Dominus: Scrutamini Scripturas . Ita papa ille, cum quo moras pene per annum feceram, compescitam putare uisus est et compositam  uecordiam turbe turbate; ut ait B. Augustinus, ceni commoti, quo me hereticum quantum potuit insimulauerat: maxime quia papa undecunque libros comportari fecerat episcopis et abbatibus, clericis et monachis, unde sacrificia Christi inperuertibilia, sensa et scripta Augustini, Hieronymi, Ambrosii, aliorumque legenda proposuerat, mecum sentientibus, in eis qui cum papa erant, episcopo Portuensi, episcopo Sucirensi , episcopo Terracinensi, cardinalibus Attone Mediolanensi, monacho Tudensi Romane Ecclesie cardinali nomine Deusdedit, Petro cancellario, benigni atque humilis cordis fratre Fulcone transmontano, clerico ipsius domini pape conuictore nichilominus Tethbaldo,  qui litterarior diligentia peculiari apud S. Petrum eo tempore habebatur clericus, et fratre quodam qui cognomine Bona-dies appellabatur,  aliisque compluribus, quorum nomina dignitatesque non teneo. Cum tamen urgerent papam illum quam maxime pestilentes et Scripturarum peruersores, ut exigeret a me moras adhuc Rome facere usque ad conuentum qui futurus erat apud eum in Quadragesima, episcoporum, etc.


Gregorius uII, Romana synodo quinquaginta episcoporum, considente presbyterorum et abbatum multitudine, statuit dicens:

I. Si quis deinceps episcopatum uel abbatiam de manu alicuius laice persone susceperit, nullatenus inter episcopos habeatur, nec ulla ei ut episcopo aut abbati audientia concedatur, insuper ei gratiam B. Petri et introitum ecclesie interdicimus, quo usque locum, quem sub crimine tam ambitionis quam inobedientie, quod est scelus idololatrie, cepit, resipiscendo  non deserit  . Similiter etiam de inferioribus et ecclesiasticis dignitatibus constituimus.

II. Si quis imperatorum, regum, ducum, marchionum, uel quilibet secularium potestatum aut personarum inuestituram episcopatuum uel alicuius ecclesiastice dignitatis dare presumpserit, eiusdem sententie uinculo se astrictum esse sciat.


Sententia a Gregorio papa uII promulgata contra peruasores possessionum monasterii S. Clementis.

 Si quis Nortmannorum uel quorumlibet hominum predia monasterii B. Clementis inuaserit, uel quascunque res eiusdem monasterii iniuste abstulerit, si bis uel ter admonitus non emendauerit, excommunicationi subiaceat, donec resipiscat et Ecclesie satisfaciat. Si quis predia B. Clementis ubicunque  posita in proprietatem suam usurpauerit, uel sciens occultata non propalauerit, uel debitum seruitium exinde B. Clementi non exhibuerit, recognoscat se iram Dei, et S. Clementis uelut sacrilegum incurrere. Quicunque autem in hoc crimine deprehensus fuerit, eamdem hereditatem B. Clementi restituat, et penam quadruplum de propriis bonis persoluat. Quicunque militum, uel cuiuscunque ordinis uel professionis persona, predia ecclesiastica, a quocunque rege seu seculari principe uel ab episcopis aliquibus [donata], inuitis abbatibus aut Ecclesiarum rectoribus suscepit, uel susceperit, uel inuasit, uel etiam eorumdem rectorum deprauato sententioso consensu tenuerit, nisi eadem predia Ecclesiis  restituerit, excommunicationi subiaceat. Rome in uniuersali synodo, presidente B. Gregorio papa, ab eodem promulgata, ab uniuersali concilio comprobata.



CONCILIUM ROMANUM uI, In quo Berengarius sepe ad penitentiam uocatus, sepiusque relapsus, heresim suam iterum abiurauit, fidemque catholicam professus fuit, anno Domini 1079.



  Anno ab Incarnatione sempiterni Principis  [Principii] millesimo septuagesimo nono, mense  Februarii, indictione XI, pontificatus uero domni Gregorii  uniuersalis pontificis uII anno uI ad honorem Dei et edificationem sancte Ecclesie, salutem quoque tam corporum quam animarum ex precepto sedis apostolice conuenerunt finitimi et diuersarum regionum et prouinciarum archiepiscopi, episcopi, religioseque persone, ut sanctam synodum celebrarent. Omnibus igitur in  ecclesia Saluatoris congregatis habitus est sermo de corpore et sanguine Domini nostri Iesu Christi, multis hec, nonnullis illa prius sentientibus  . Maxima siquidem pars panem et uinum [per] sacre orationis uerba et sacerdotis consecrationem, Spiritu sancto inuisibiliter operante, conuerti substantialiter in corpus Dominicum de uirgine natum, quod et in  cruce pependit, et in sanguinem qui de eius latere militis effusus est lancea, asserebat, atque auctoritaribus [rationibus] orthodoxorum sanctorum Patrum, tam Grecorum quam Latinorum, modis omnibus defendebat. Quidam uero cecitate nimia et longa perculsi, figuram tantum substantiale illud corpus in dextera Patris sedens esse, seque et alios decipientes [figurate tantum se quam alios decipientes] quibusdam cauillationibus conabantur astruere. uerum ubi cepit res agi, prius etiam quam tertia die uentum fuerit in synodo, defecit contra ueritatem niti pars altera, nempe sancti Spiritus ignis  emolumenta palearum consumens, et fulgore suo falsam lucem diuerberando obtenebrans, noctis caliginem uertit in lucem. Denique  Berengarius huius erroris magister, post longo tempore dogmatizatam impietatem, errasse se coram concilio frequenti confessus, ueniamque postulans et orans ex apostolica clementia meruit, iurauitque  sicut in consequentibus continetur.


. 

Ego Berengarius corde credo, et ore confiteor panem et uinum que ponuntur in altari per mysterium sacre orationis et uerba nostri Redemptoris substantialiter conuerti in ueram et propriam ac uiuificatricem carnem et sanguinem Iesu Christi Domini nostri, et post consecrationem esse uerum Christi corpus, quod natum est de uirgine, et quod  pro salute mundi oblatum in cruce, pependit, et quod sedet ad dexteram Patris, et uerum sanguinem Christi, qui de latere eius effusus est, non tantum per signum et uirtutem sacramenti, sed in proprietate nature et ueritate substantie, sicut in hoc breui continetur, et ego legi, et uos intelligitis. Sic credo, nec contra hanc fidem ulterius docebo. Sic me Deus adiuuet, et hec sancta Dei Euangelia. Tunc domnus papa precepit Berengario ex auctoritate Dei omnipotentis  et sanctorum apostolorum Petri et Pauli, ut de corpore et sanguine Domini nunquam ulterius cum aliquo disputare uel aliquem docere presumeret excepta causa reducendi ad fidem hanc eos qui per eius doctrinam ab ea recesserant [recesserunt].

His itaque pie et feliciter actis, inter multas proclamationes conquesti sunt legati regis Rodulphi super Henrico, quod, nulli loco nullique persone parcens religionem Transalpinam contereret et conculcaret: neminem debitus honor uel reuerentia uel dignitas tueretur, et ceu uilia mancipia non modo sacerdotes, sed etiam episcopi archiepiscopique caperentur, uinculisque manciparentur, partimque trucidarentur. Decreuerunt ergo quamplures concilii in illius tyrannidem gladium apostolicum debere  euaginari; sed distulit apostolica mansuetudo. Iurauerunt igitur legati Henrici regis illud quod in sequentibus scriptum reperitur.


Sacramentum nuntiorum Henrici regis.

Legati domini mei regis ad uos uenient infra terminum Ascensionis Domini, exceptis legitimis soniis  id est morte, uel graui infirmitate, uel captione absque dolo, qui legatos Romane sedis secure ducent et reducent, et dominus rex obediens erit illis in omnibus secundum iustitiam et iudicium illorum: et hec omnia obseruabit absque dolo, nisi quantum ex iussione uestra remanserit, et hec iuro ex precepto domini mei regis Henrici.


 Iusiurandum nuntiorum Rodulphi regis, itidemque Rodulphi, quod sequitur.

Si colloquium ex uestro precepto constitutum fuerit in partibus Teutonicis, loco et tempore a uobis definito, ante presentiam uestram uel legatorum uestrorum dominus noster rex Rodulphus uel ipse ueniet, uel episcopos et fideles suos mittet, paratusque erit iudicium quod sancta Romana Ecclesia decreuerit de causa regni subire, nulloque malo ingenio conuentum a uobis siue legatis uestris constitutum impediet, et, postquam certum inde uestrum nuntium uidebit de pace in regno constituenda et confirmanda, studebit ut legatio uestra prouenire ad pacem regni et concordiam possit. Hec omnia obseruabuntur, nisi quantum ex uestra certa licentia remanserit, uel ex impedimento legitimo, scilicet  morte, uel graui infirmitate, uel captione, sine dolo.


Sacramentum archiepiscopi Aquileiensis.

Iurauit idem eodem tempore archiepiscopus Aquileiensis Henricus secundum hec uerba: Ab hac hora et inantea fidelis ero beato Petro et pape Gregorio, suisque successoribus, qui per meliores cardinales intrauerint: Non ergo [forte, Non ero, HARD., sic et in Mutin.] in consilio, neque in facto,  ut uitam aut membra aut papatum perdant, aut capti sint mala captione. Ad synodum ad quam me uocabunt uel per se, uel per suos nuntios, uel per suas litteras, ueniam, et canonice obediam; aut, si non potero, legatos meos mittam. Papatum Romanum et regalia sancti Petri adiutor ero ad retinendum et defendendum, saluo meo ordine. Consilium uero quod mihi crediderint per se, aut per nuntios suos, siue per litteras, nulli pandam, me sciente, ad eorum damnum. Legatum Romanum eundo et redeundo honorifice tractabo, et in necessitatibus suis adiuuabo. His quos nominatim excommunicauerint scienter non communicabo. Romanam Ecclesiam per secularem militiam fideliter adiuuabo, cum inuitatus fuero. Hec omnia obseruabo, nisi quantum  sua certa licentia remanserit [forte remiseris, HARD.]

Excommunicati sunt in eadem synodo sine spe recuperationis archiepiscopus Narbonensis, Tedaldus [Thebaldus] dictus archiepiscopus Mediolanensis, Sigefridus dictus episcopus Bononiensis, Rolandus Taruisiensis, item episcopi Firmanus et Camerinus. Hi omnes cum sequacibus suis tam clericis quam etiam laicis.


Sacramentum Regiensis episcopi.

Ego Gandulphus Regiensem episcopatum contra interdictum uestrum, aut uestri legati, octo diebus non tenebo, neque aliquo inueniam studio, quo uestre legationi resistatur. Sic me Deus adiuuet, et hec sancta Dei Euangelia.






NOTAE SEuERINI BINII.


Concilium. Cum in hac synodo Berengarii heresis damnata fuerit, quis non uidet calumniam esse mendacissimam, qua Gregorius in conciliabulo Moguntino propterea damnatus fuisse asseritur, quod antiquus discipulus Berengarii exstiterit? Inter alias Gregorii epistolas exstat unica primo anno sui pontificatus ad Mathildem scripta, qua euidenter profitetur, sub speciebus panis et uini uere ipsum corpus et sanguinem Domini contineri; que unica epistola, si nullum aliud monumentum existeret, sufficiens esset ad integerrimam fidem Gregorii pape demonstrandam, et ad schismaticorum calumniantium os impudens obstruendum.

In hoc concilio S. Brunonem, qui paulo post Signie episcopus creatus est, aduersus Berengarium disputasse, acta uite illius attestantur. Petrus Igneus Albanensis episcopus missus est legatus in Germaniam, estque illi adiunctus Udalricus Patauinus episcopus,  ut tradit Bertholdus in Chronico hoc anno. Preter hec alia quedam in ista synodo agitata fuisse indicant epistole 18 et 19, lib. uI, quas ex hac synodo ad Parmensem et Bambergensem Ecclesiam scripsit.





ADDITIO PHILIPPI LABBE, S. I.

Eodem anno Gregorii pape uII sexto habitum fuit die Iu Nonas Maii Romanum aliud concilium: Utrum, scilicet, bona Ecclesiarum possint poni in pignore pro pecunia colligenda ad resistendum Guiberto, archiepiscopo Rauennati Romanam sedem inuadere conanti. Interfuisse episcopos quatuor cum pluribus cardinalibus, abbatibus et archipresbyteris fidem faciunt duo peruetusti codices mss. quos possidebat illustrissimus dominus Petrus de Marca archiepiscopus Tolosanus, ut monuimus pag. 379 historie nostre synopseos.



CONCILIUM ROMANUM uII, In quo regnum Germanie Henrico abrogatum, collatum fuit Rodulfo, ea constitutione addita, ne deinceps inuestiture beneficiorum a laicis conferantur uel accipiantur, anno Domini 1080.



 Anno ab Incarnatione Domini millesimo octuagesimo, pontificatus uero domini Gregorii uII pape anno uII, indictione III, celebrauit ipse dominus papa synodum Rome, ubi interfuerunt archiepiscopi, episcopi [et episcopi] diuersarum urbium, nec non et abbatum ac diuersorum ordinum clericorum et laicorum innumerabilis multitudo. In qua, apostolica [auctoritate] constituta corroborans, multa que corrigenda erant correxit, et que corroboranda firmauit. Inter cetera namque in fine synodalis absolutionis hec annexuit, et perpetue memorie pro posteris scribenda mandauit, ita dicendo:

I. Sequentes statuta sanctorum Patrum, sicut in prioribus conciliis, que, Deo miserante, celebrauimus,  de ordinatione ecclesiasticarum dignitatum statuimus; ita et nunc apostolica auctoritate decernimus ac confirmamus ut, si quis deinceps episcopatum uel abbatiam de manu alicuius laice persone susceperit, nullatenus inter episcopos uel  abbates habeatur, nec ulla ei ut episcopo seu abbati audientia concedatur. Insuper etiam ei gratiam S. Petri et introitum ecclesie interdicimus, quousque locum, quem sub crimine tam ambitionis quam inobedientie   cepit, resipiscendo non deserit. Similiter etiam de inferioribus ecclesiasticis dignitatibus constituimus.

II. Item si quis imperatorum, regum, ducum, marchionum, comitum, uel quilibet secularium potestatum aut personarum, inuestituram episcopatuum uel alicuius ecclesiastice dignitatis dare presumpserit, eiusdem sententie uinculo se obstrictum esse sciat. Insuper etiam, nisi resipiscat, et Ecclesie propriam libertatem dimittat, diuine animaduersionis  ultionem in hac presenti uita tam in corpore suo quam ceteris rebus suis sentiat, ut in aduentu Domini  spiritus saluus fiat.

III. Item sententiam depositionis et excommunicationis, iam plerumque datam in Tedaldum  [Tebaldum] Mediolanensem dictum archiepiscopum, et Guibertum [Gibertum] Rauennatum, et Rolandum Taruisiensem, confirmamus et corroboramus. Et Petrum olim Rothonensem [Ruthenensem, cod. Mutin. Redonensem] episcopum, nunc autem Narbonensis Ecclesie inuasorem, pari sententia damnamus.

Iu. Item si quis Nortmannorum terras Sancti Petri, uidelicet illam partem Firmane marchie, que nondum peruasa est, et ducatum Spoletanum, et Campaniam, nec non Maritimas atque Sabinum, et comitatum Tiburtinum, nec non monasterium Sancti Benedicti montis Cassini, et terras sibi pertinentes; insuper etiam Beneuentum inuadere uel depredari presumpserit, gratiam  sancti Petri et introitum ecclesie ei usque ad satisfactionem interdicimus. uerumtamen si quis illorum aduersus habitatores harum terrarum aliquam iustam causam habuerit, prius a nobis, uel a rectoribus seu ministris inibi constitutis iustitiam requirat; que si ei denegata fuerit, concedimus ut pro recuperatione suarum rerum de terra illa accipiat, non tamen ultra modum, nec more predonum, sed, ut decet Christianum, et eum qui sua magis querit recipere quam aliena diripere, et qui timet gratiam Dei amittere et maledictionem beati Petri incurrere.

u. Preterea admonemus omnes qui eterne damnationis penas euadere, et uere beatitudinis gloriam cupiunt intrare, ut a falsis sibi caueant penitentiis.  Sicut enim falsum baptisma non lauat originale peccatum, ita post baptismum falsa penitentia non delet nefas commissum. Ideoque ualde necessarium est ut qui se aliquod graue crimen commisisse cognoscit, animam suam prudentibus et religiosis uiris committat, ut per ueram penitentiam certam peccatorum suorum consequatur ueniam. Hec est enim uera penitentia, ut post commissum [commissionem] alicuius grauioris criminis, utpote meditati homicidii et sponte commissi, seu periurii pro cupiditate honoris aut pecunie facti, uel aliorum his similium, ita se unusquisque ad Dominum conuertat, ut, relictis omnibus iniquitatibus suis, deinde in fructibus bone operationis permaneat. Sic enim Dominus per prophetam docet: Si conuersus fuerit  impius ab omnibus iniquitatibus suis et custodierit uniuersa mandata mea, uita uiuet, et non morietur . In quibus uerbis manifeste datur intelligi quoniam qui aliena bona diripuit, et ea, cum possit, reddere uel emendare noluerit, uel qui arma contra iustitiam portauit [portauerit], aut odium in corde retinet, uel qui huiusmodi negotiationibus aut officiis implicitus fuerit que sine fraude, sine falsitate, sine inuidia, sine deceptione fratrum exercere non possit, nec ad Dominum conuersus, nec de perpetratis facinoribus ueram penitentiam facere credendus est. Unde inter omnia uos hortamur atque monemus ut, in accipiendis penitentiis, non ad illos curratis in quibus nec religiosa uita, nec est consulendi  scientia, qui animas hominum magis ad interitum quam ad salutem ducunt, teste ueritate que ait: Si cecus cecum ducat, ambo in foueam cadunt ; sed ad eos qui, religione et Scripturarum doctrina instructi, uiam ueritatis et salutis uobis ostendere ualeant.


uI. De electione pontificum.

Quoties, defuncto pastore alicuius Ecclesie, alius est ei canonice subrogandus, instantia uisitatoris episcopi, qui ei ab apostolica uel metropolitana sede directus est, clerus et populus, remota omni seculari ambitione, timore atque gratia, apostolice sedis uel metropolitani sui consensu pastorem sibi secundum Deum eligat. Quod si corruptus aliquo uitio aliter agere presumpserit, electionis perperam  facte omni fructu carebit, et de cetero nullam electionis potestatem habebit. Electionis uero potestas omnis in deliberatione sedis apostolice siue metropolitani sui consistat. Si enim is ad quem consecratio pertinet, non rite consecrando, teste beato Leone, gratiam benedictionis amittit, consequenter is qui ad prauam electionem declinauerit, eligendi potestate priuatur.


uII. Excommunicatio regis Henrici.

Beate Petre, princeps apostolorum, et tu, beate Paule, Doctor gentium, dignamini, queso, aures uestras ad me inclinare, meque clementer exaudire. Quia ueritatis estis discipuli et amatores, adiuuate ut [et] ueritatem uobis dicam, omni remota falsitate quam omnino detestamini, ut fratres mei melius  mihi acquiescant, et sciant et intelligant quia ex uestra fiducia post Dominum et matrem eius semper uirginem Mariam prauis et iniquis resisto; uestris autem fidelibus auxilium presto. uos enim scitis quia non libenter ad sacrum ordinem accessi, et inuitus ultra montes cum domino papa Gregorio abii, sed magis inuitus cum domino meo papa Leone ad uestram specialem ecclesiam redii, in qua utcunque uobis deseruiui. Deinde ualde inuitus, cum multo dolore et gemitu ac planctu, in throno uestro ualde indignus sum collocatus. Nec ideo dico [forte uerius, hec ideo dico, HARD., sic et in Mutin.] quia non ego uos, sed uos elegistis me, et grauissimum pondus uestre Ecclesie supra me posuistis; et quia  super montem excelsum me iussistis ascendere, et clamare atque annuntiare populo Dei scelera eorum, et filiis Ecclesie peccata eorum , membra diaboli contra me ceperunt insurgere, et usque ad sanguinem presumpserunt in me manus suas iniicere. Astiterunt enim reges terre et principes seculares et ecclesiastici, aulici et uulgares conuenerunt in unum aduersus Dominum, et aduersus uos christos eius, dicentes: Dirumpamus uincula eorum; et proiiciamus a nobis iugum ipsorum , et ut me omnino morte uel exsilio confunderent, multis modis conati sunt in me insurgere.

Inter quos specialiter Henricus, quem dicunt regem, Henrici imperatoris filium, contra uestram  calcaneum erexit Ecclesiam, facta cum multis episcopis ultramontanis et Italicis conspiratione, adnitens me deiiciendo eam sibi subiugare; cuius superbie uestra resistit [forte, restitit, HARD.] auctoritas, eamque nostra destruxit potestas; qui confusus et humiliatus ad me in Longobardiam ueniens, absolutionem ab excommunicatione quesiuit. Quem ego uidens humiliatum, multis ab eo promissionibus acceptis de sue uite emendatione, solam ei communionem reddidi, non tamen in regno, a quo eum in Romana synodo deposueram, instauraui, nec fidelitatem omnium qui sibi iurauerant, uel erant iuraturi, a quo omnes absolui in eadem synodo, ut sibi seruaretur, precepi.

Et hec ideo detinui, ut inter eum et episcopos  uel principes ultramontanos, qui ei causa iussionis uestre Ecclesie restiterant, iustitiam facerem, uel pacem componerem, sicut ipse Henricus iuramento per duos episcopos mihi promisit.

Predicti autem episcopi et principes ultramontani, audientes illum non seruare mihi quod promiserat, quasi desperati de eo, sine meo consilio, uobis testibus, elegerunt sibi Rodulphum ducem in regem. Qui rex Rodulphus festinanter, ad me misso nuntio, indicauit se coactum regni gubernacula suscepisse; tamen sese paratum mihi omnibus modis obedire: et, ut hoc uerius credatur, semper ex eo tempore eumdem mihi semper [dele semper] misit sermonem, adiiciens etiam filio suo obside et fidelis sui ducis Bertholdi filio quod promittebat  firmare.

Interea Henricus cepit me precari ut illum contra predictum Rodulphum adiuuarem, cui respondi me libenter facere, audita utriusque partis ratione, ut scirem cui iustitia magis faueret. Ille uero putans suis uiribus eum posse deuincere, meam contempsit responsionem. Postquam autem persensit se non posse  agere, duo episcopi, uirdunensis uidelicet et Osenburgensis [forte, Osnebrugensis, HARD., cod. Mut. Osneburgensis], de consentaneis suis Romam uenerunt, et in synodo ex parte Henrici me ut ei iustitiam facerem rogauerunt; quod et nuntii Rodulphi fieri laudauerunt. Tandem, aspirante Deo, sicut credo, statui in eadem synodo  in partibus ultramontanis fieri colloquium, ut illic aut pax statueretur, aut cui amplius iustitia faueret, cognosceretur. Ego enim, sicut uos mihi testes estis, Patres et domini, usque hodie nullam partem disposui adiuuare, nisi eam cui plus iustitia faueret. Et, quia putabam quod iniustior pars colloquium nollet fieri ubi iustitia suum locum seruaret, excommunicaui et anathemate alligaui omnes personas siue regis, siue ducis, aut episcopi, seu alicuius hominis, qui colloquium aliquo ingenio impediret ut non fieret. Predictus autem Henricus cum suis fautoribus non timens periculum inobedientie, quod est scelus idololatrie , colloquium impediendo excommunicationem incurrit, et seipsum anathematis uinculo alligauit, magnamque multitudinem  Christianorum morti tradi, et Ecclesias fecit dissipari, et totum pene Teutonicorum regnum desolationi [desolatum] dedit. Quapropter, confidens de iudicio et misericordia Dei eiusque piissime matris semper uirginis Marie, fultus uestra auctoritate, sepe nominatum Henricum, quem regem dicunt, omnesque fautores eius excommunicationi subiicio et anathematis uinculis alligo; et iterum regnum Teutonicorum et Italie ex parte omnipotentis Dei et uestra interdicens ei, omnem potestatem et dignitatem illi regiam tollo, et ut nullus Christianorum ei sicut regi obediat interdico, omnesque qui ei iurauerunt uel iurabunt de regni dominatione a iuramenti promissione absoluo. Ipse autem Henricus cum suis fautoribus in omni congressione belli nullas  uires nullamque in uita sua uictoriam obtineat. Ut autem Rodulphus regnum Teutonicorum regat et defendat, quem Teutonici elegerunt sibi in regem, ad uestram fidelitatem ex parte uestra dono, largior et concedo: omnibus sibi fideliter adherentibus absolutionem omnium peccatorum, uestramque benedictionem in hac uita et in futura, uestra fretus fiducia, largior. Sicut enim Henricus pro sua superbia, inobedientia et falsitate a regni dignitate iuste abiicitur, ita Rodulpho pro sua humilitate, obedientia et ueritate potestas et dignitas regni conceditur.

Agite nunc, queso, Patres et principes sanctissimi, ut omnis mundus intelligat et cognoscat quia, si potestis in celo ligare et soluere, potestis in terra imperia, regna, principatus, ducatus, marchias, comitatus  et omnium hominum possessiones pro meritis tollere unicuique et concedere. uos enim patriarchatus, primatus, archiepiscopatus, episcopatus frequenter tulistis prauis et indignis, et religiosis uiris [religiosis uero] dedistis. Si enim spiritualia iudicatis, quid de secularibus uos posse credendum est? et, si angelos dominantes omnibus superbis principibus iudicabitis, quid de illorum seruis facere potestis? Addiscant nunc reges et omnes seculi principes quanti uos estis, quid potestis; et timeant paruipendere iussionem Ecclesie uestre, et in predicto Henrico tam cito iudicium uestrum exercete, ut omnes sciant quia non fortuito, sed uestra potestate, cadet. Confundatur utinam ad penitentiam,  ut spiritus sit saluus in die Domini.

Acta Rome Nonis Martii [Maii], indictione tertia.


Rodulphi regis Romanorum, et principum imperii, propositio in synodo Romana contra Henricum Iu imperatorem.

1. Nos ex legatione domini nostri regis Rudolph et principum eius conquerimur Deo, et sancto Petro, uestreque paternitati, et cuncto huic sanctissimo concilio quod ille Henricus, quem uos apostolica auctoritate deposuistis a regno idipsum regnum contra uestrum interdictum tyrannice inuasit, omnia circumquaque ferro, preda, incendio deuastauit; archiepiscopos, episcopos, de episcopatibus suis impia crudelitate expulit, et eorum episcopatur suis fautoribus in beneficia distribuit; per cuius  tyrannidem pie memorie Werinharius Magdeburgensis archiepiscopus occisus est; Adelbertus Wormatiensis episcopus adhuc ab eo, contra sedis apostolice preceptum, in captione cruciatur; multa hominum millia eius factione sunt occisa; quamplures ecclesie abbatis reliquiis  incense ac penitus destructe.

2. Innumerabilia quidem facinora sunt que idem Henricus in principes nostros perpetrauit, eo quod sibi, contra sedis apostolice decretum, ut regi obedire noluerunt: et colloquium quod uos pro inquirenda iustitia et pace componenda fieri decreuistis, ex culpa Henrici et fautorum eius  remansit.

3. Quapropter uestram humiliter imploramus clementiam, ut nobis, imo sancte Dei Ecclesie decretam  sacrilego peruasori Ecclesiarum iustitiam faciatis.

 Actum Rome anno ab Incarnatione Domini 1080, pontificatus uero domini Gregorii pape septimi anno uII indictione III.






NOTAE SEuERINI BINII.

Concilium Corone, quam ex hoc concilio Gregorius papa ad Rodulphum misit, iste uersus inscriptus fuit.


Petra dedit Petro, Petrus diadema Rodulpho.

In hac synodo uentilatam quoque esse antiquam illam controuersiam inter Turonensem et Dolensem Britannie Ecclesiam eiusdem Gregorii pape littere ad episcopos Britannie date significant. Nihil certi in ea definitum, sed de mittenda legatione in Britanniam ad causam cognoscendam deliberatum; deque iuribus Lemouicensis Ecclesie super monasteria a Dolensibus monachis usurpata, atque aliis a Remensi archiepiscopo occupatis in eadem actum  esse, eedem epistole testantur. Baronius, anno 1080, numero decimo sexto.



ADDITIO AD ROMANUM uII CONCILIUM. Anni 1080. In quo Henricus regno exspoliatur, Rodulphus inuestitur.



 Ex hac synodo scriptas testatur Annalista Saxo Eccardi litteras, quas ex illo acceptas hic repeto. Forte tamen he littere precesserunt sententiam in Henricum regem in concilio pronuntiatam. Hanc uero sententiam anno 1080 tunc arbitror dictam, cum Henricus uictoria de Saxonibus relata inflatus omnem in apostolicam sedem obseruantiam abiecit. Prelium uero illud die uI Kal. Februarii Annalista Saxo consignat. Ex quo fieret concilium hoc Ianuario mense conuenisse. Quibus constitutis, hoc Romanum ab eo in quo sententia exauctorationis in Henricum dicta est, consignaturque Martio mense, plane distinguitur.

In ipso anno domnus apostolicus in Teutonicas partes a synodo subiectam misit epistol.

»GREGORIUS, seruus seruorum Dei, omnibus archiepiscopis  et episcopis in Teutonico, atque in Saxonico regno commanentibus, omnibusque principibus, cunctisque maioribus et minoribus, qui non sunt excommunicati, et obedire uoluerunt, salutem et apostolicam benedictionem.«

Quomodo ex lite et dissensione uestra maximum in sancta Ecclesia periculum fieri quotidie cognoscimus, uisum est nobis, uisum est et fratribus nostris in concilio congregatis summa ope elaborare pro uiribus, quatenus idonei nuntii, tam religione quam scientia pollentes, e latere apostolice sedis ad partes uestras mitterentur, qui religiosos episcopos, laicos  etiam pacis et iustitie amatores, in partibus uestris commorantes, ad hoc opus idoneos congregarent; qui domni gratia preeunte, die et loco ab illis statuto, tam ipsi quam quos ipsis adiungere adhuc debemus, aut pacem componant, aut, ueritate precognita, super illos qui sunt sancti, dissidii causa canonicam censuram exerceant. uerum quomodo nonnullos diabolico instinctu confectos, iniquitatis sue facibus ignitos, cupiditate inductos, discordiam potius quam pacem fieri et uidere desiderantes fore non ignoramus; statuimus in hac synodo, sicut et in preterita, ut nulla persona alicuius potentie uel dignitatis siue parua siue magna, siue princeps siue subiectus aliqua presumptione audeat legatis nostris obsistere, et cum ad uos peruenerint de componenda  pace contraire, nec postea contra interdictum illorum alter in alterum audeat insurgere, sed usque ad diem ab illis statutum firmam pacem omnes sine ulla occasione et fraude obseruent. Quicunque autem hec uestra instituta ulla presumptione uiolare tentauerit, anathematis uinculo eum ligamus, et non solum in spiritu, uerum etiam in corpore et in omni prosperitate huius uite apostolica auctoritate innodamus, et uictoriam in armis auferimus, ut sic saltem confundantur et duplici contritione conterantur.



CONCILIUM ROMANUM uIII. In causa Henrici regis et episcoporum quorumdam, celebratum anno Domini 1081.



 Anno ab Incarnatione Domini millesimo octuagesimo primo, pontificatus uero Gregorii septimi anno  octauo nondum exacto, presidente eodem apostolico celebrata est synodus Rome in basilica eiusdem Saluatoris  et Redemptoris nostri Iesu Christi, in qua inter cetera sententiam depositionis archiepiscoporum Arelatensis et Narbonensis atque excommunicationis per legatos apostolice sedis promulgatam, dominus papa, his qui aderant collaudantibus, firmauit.

Henricum quoque dictum regem, et omnes fautores eius, qui in preterita excommunicatione animum indurauerunt, iterum excommunicauit.

Anathematizauit item Ildimundum et Landum Campaninos tyrannos, omnesque adiutores eorum.

Preterea suspendit ab officio quosdam episcopos, qui, ad concilium inuitati, neque ipsi neque nuntii eorum pro ipsis uenerunt.




CONCILIUM ROMANUM HABITUM ANNO 1081.

 Anno Gregorii uII pape nono, Iu Nonas Maii, conuenientibus simul episcopis, cardinalibus, abbatibus, archipresbyteris ut discerent utrum bona Ecclesiarum possent poni in pignore pro pecunia colligenda ad resistendum Guiberto, archiepiscopo Rauennati Romanam sedem inuadere conanti, quesitis auctoritatibus exemplisque sanctorum, unanimiter  laudauerunt sacras res Ecclesiarum nullatenus in militia seculari exponendas, nisi in alimonia pauperum, in sancto usu rerum diuinarum, et in redemptione captiuorum. Ita quippe sub procuratione Ioseph fuerant immunia a tributo predia sacerdotum, nec exponebatur aut mittebatur in corbonam pretium sanguinis , nec Heliodorus raptor sacrarum rerum sub Onia pontifice fuit impunitus . Quibus actis interfuerunt Ioannes episcopus Portunensis, Ioannes episcopus Tusculanensis, Umbertus episcopus Prenestinus, Brunus episcopus Signinus, Beno cardinalis Sancti Martini, Ber . . . . . cardinalis Chrysogoni, Benedictus cardinalis Sancte Pudentiane, Cono cardinalis Sancte Anastasie, Azo cardinalis Sancti  Marci, Romanus cardinalis Sancte Susanne, Bonus senior cardinalis Sancte Marie, Maurus abbas Sancti Sabbe, Laurentius cantor, Petrus archipresbyter de porta Latina, Ioannes archipresbyter de Sancto Sebastiano, Ioannes archipresbyter de Sancta Cecilia, . . . . . . archipresbyter Saluatoris, et alii plures.



CONCILIUM ROMANUM IX, Anno Domini 1083 celebratum.
.


  Anno ab Incarnatione Domini millesimo  octuagesimo quarto, pontificatus uero domini Gregorii pape septimi anno undecimo, duodecimo [XIu] Kalendas Decembris, presidente eodem apostolico, celebrata est tribus diebus in Lateranensi basilica synodus, in qua fuerunt archiepiscopi, episcopi, et [deest et] abbates Campani, et de principatibus atque Apulia, pauci quoque Gallicani; nam plurimos Henrici tyranni perfidia iter retro uertere compulit, qui Ostiensem episcopum de apostolica legatione redeuntem contra fas et iuramenti fidem capi iussit siue permisit. Tres autem synodos quadragesimales eiusdem Henrici persecutio impediuit [prepediuit]. Qui semel beatum Paulum, bis beatum Petrum aggressus, demum post multum fusi sanguinis,  non tam suorum fortitudine quam negligentia ciuium, porticu [portice] muros subripuit. Romanum siquidem uulgus, pars uidelicet copiosior ciuitatis,  biennii bello fatigatum, acri inedia laborabat: cum nec ipsis ad uicina oppida uel castra exire liceret, nec illi iurati Henrici in Urbem uellent negotiatum uenire; multi quoque fame abacti Urbem reliquerant. Proinde ceteri bello remissius attenti rem ex animo minus gerebant, et a custodiis, prout cuique licebat, sine timore negligentius aberant. Hec super Henrici tyrannide, quia se occasio prebuit, prestrinxisse sufficiat.

Ceterum dominus apostolicus in eadem synodo de fidei forma et Christiane religionis conuersatione, sed et robore animique constantia ad presentem pressuram necessaria, ore non humano sed angelico patenter edisserens, die tertia totum fere conuentum in gemitus et lacrymas compulit, sicque concilium  apostolica benedictione letificatum in pace dimisit.




CONCILIUM ROMANUM X, Quo Guibertus antipapa et heresiarcha atque Henricus pseudoimperator cum omnibus suis fautoribus, excommunicatur, anno Domini 1084.
.


 De hoc concilio ista Bertholdus; dominus autem papa, collecta synodo, iterum sententiam anathematis  in Guibertum heresiarcham, et Henricum, et omnes eorum fautores, promulgauit; quod et in festo  sancti Ioannis Baptiste preterito iamdudum Rome fecit, cum Henricus adhuc ibi moraretur. Hanc sententiam legati sedis apostolice, uidelicet Petrus Albanensis episcopus in Francia, Otto Ostiensis episcopus in terra Teutonicorum usquequaque diuulgarunt. Hec Bertholdus.

Ad hunc quoque annum referenda que scribit Hugo Flauiniencis in Chronico anno 1084: Henricus Romam ueniens urbem cepit, muros euertit, Gregorium papam in turre Crescentis muro clausit, suumque papam in ecclesia S. Petri sedere constituit, ut impleretur quod scriptum est: »Cum uideretis idolum abominationis stans ubi non debet, qui legit intelligat  ,« etc. Nec mutabat pardus uarietates suas , Henricus scilicet nequitias suas; quinimo Rome positos quotquot poterat minis, terroribus, blandimentis, promissis sibi conciliabat, bella, cedes, homicidia per se suosque faciens, et totis quibus poterat uiribus iniquitati fauens, ueritati resistens et insuper suis litteras mittens, quibus se Romam obtinuisse, papam deiecisse et omnibus omnino preualuisse mendaciter confingebat. At uero Mathildis, etc. Gregorius igitur in turre Crescentis muro clausus legatos misit ad Robertum, Apulie ducem, ut ueniret et obsidionem solueret, etc.




AD OPERA S. GREGORII APPENDICES.



APPENDIX PRIMA. OPERA A NONNULLIS S. GREGORIO ASCRIPTA.





I. COMMENTARIUS IN uII PSALMOS PeNITENTIALES.







II. FRAGMENTUM EXPOSITIONIS IN MATTHAEUM.



Expositionem in uII psalmos penitentiales, quam supra inter Gregorii I scripta retuli, parum certa coniectura Hildebrando aliqui tribuunt, sicut etiam Commentarium uberiorem in Mattheum, ex quo ms. in bibliotheca Lambethana Petrus Allixius in prefat. ad Determinationem Ioannis, Parisiensis predicatoris, de modo existendi corpus Christi in sacramento altaris, Lond. 1686, 8, protulit hoc fragmentum.

Cum autem panis et uinum, inquit, dicantur a cunctis sanctis, et a fidelibus creditur transire in substantiam corporis et sanguinis Christi; qui fit illa conuersio, an formalis, an substantialis, queri solet. Quod autem formalis non sit, manifestum est; quod forma panis et uini remanent. Utrum uero sit substantialis, perspicuum non est. Quidam autem dicunt hic substantiam transire et conuerti, ut hec fiat illa, nec tamen illa augeatur, nec concedunt quod hanc esse illam uere dici possit. Alii autem sic dicunt, hanc in illam transire et conuerti, quod sub illis accidentibus sub quibus prius erat substantia panis et uini, post consecrationem est substantia corporis et sanguinis, quibus tamen non efficitur. Nos autem, incerta relinquentes, quod ex auctoritatibus certum est profitemur, scilicet substantiam corporis et sanguinis Christi conuerti, modum uero conuersionis ignorare non erubescimus fateri.

Subiungit post hoc clarissimus Allixius: »Hildebrandi, qui deinde Gregorius uII, esse hoc opus, uerba quibus illud clauditur, demonstrant: EXPLICIT EXPOSITIO HILDEBRANDI, SERuI IESU CHRISTI, SUPER MATTHAEUM, PER uERBA ET SENSUM HORUM EXPOSITORUM ET SUBTILITATEM GLOSSARUM uENERANDORUM MAGISTRORUM. ADIURO TE UT LIBRUM HUNC PER PRAESENS EXEMPLAR CORRIGAS.« Sed omnino audiendus Henricus Warthonus, qui, eodem ms. codice Lambethano usus, Commentarium hunc in auctario ad Historiam dogmaticam Iac. Usserii, p. 405, non Gregorio uII, sed iuniori cuidam Hildebrando circa annum 1150 tribuit. Ascribam eius  uerba, quo rectius lectori de commentario illo adhuc inedito possit constare. »Hildebrandus iunior expositione in Euangelicum S. Matthei ms. in bibliotheca Lambethana, S. Scripture ubertatem atque plenitudinem, omnibus ex equo Christianis paratam, sepius depredicat. Hinc illam comparat cum fermento, cuius admistione integra farine massa animatur; cum margarita, pro cuius acquisitione omnia sunt uendenda; cum uinea, in quam Dominus omnes confertim seruos ad operandum immisit; cum talento, quod dominus peregre profecturus uniuersis seruis negotiandum concredidit; denique cum prandio, ad quod Dominus omnia hominum genera inuitari uoluit. Sic enim scribit lib. uIII, homil. 64, in illud Matthei cap. 22: Dicite inuitatis quod prandium meum paraui: Prandium est doctrina iustitie, et uerba celestium mysteriorum de Dei Filio. Ex omni igitur lege, et ex omnibus prophetis et Scripturis, mensam S. Scripture ordinauit: in qua mensa, doctrina omnis iustitie et diuersorum mysteriorum: quia diuersi cibi sunt. Magnitudo igitur et abundantia diuinorum mysteriorum, quinimo cibi animarum, in mensa sancte Scripture inueniuntur. Expositionem istam Hildebrando cardinali, qui postea Gregorius uII fuit, deberi credidit uir doctissimus P. Allixius, qui ex ea descriptum de Eucaristia fragmentum edidit in Prefat. ad Ioannem Parisiens. uerum longe a Gregorii uII genio ac sententia abludit istius libri auctor. Ille hereticos et Ecclesie Romane aduersarios ferro flummaque exscindendos clamauit, et exemplo preiuit; clauium potestatem Petro a Christo datam super omne fas nefasque extulit; Ecclesiam super Petrum fundatam esse constanter docuit; et ordinem monasticum, cui impense fauit, summo sibi studio addictum habuit. Iste e contra hereticos morte nequaquam mulctandos esse contendit; de clauium potestate haud minus sobrie sensit quam Protestantium quiuis, omnibusque ex equo apostolis datam fuisse docet; Ecclesiam non super Petrum, sed super ipsum solummodo Christum edificatam esse asserit: et monachorum ordinem Phariseis semel atque iterum comparans, eorum tonsuram, uestes religiosas et uigilias uellicat . His adde, Gregorium uII preces lingua populo ignota factas maxime comprobasse. Noster autem Hildebrandus eiusmodi orationem non obscure improbat, ad illud Matth. XXIII: Excolantes culicem, camelum autem glutientes: ue nobis, ad quos uitia Phariseorum peruenerunt! Quia in tonsura, et ueste religionis, et oratione labiorum, et ieiuniis et uigiliis quibusdam nos quasi bonos ostendimus. Et cur talia facimus, quid aliud quam uilia olera decimamus; et relinquimus dilectionem Dei et proximi, iustitiam, et fidem, et simplicitatem, et humanitatem, puram in Spiritu sancto orationem, et alia uirtutum germina? Demum, quod rem extra omne dubium ponit, noster Bernardum citauit, Gregorio uII inferiorem. Ecclesiasticorum enim uitia insectatus, ista subinfert: Lege librum domini Bernardi Clareuallensis abbatis. De consideratione, ualde bonum, quem scripsit Eugenio pape, ibi plenius inuenies descriptos errores malorum prelatorum. Hildebrandus itaque iunior quidam huius expositionis auctor fuit. Istum circa seculi duodecimi medium collocauimus, tum quod certior calculus desit; tum quod et codicis ms. etas, et loquendi de Bernardo modus, illi etati optime conueniant.« Hec u. C. Henricus Warthonus.



APPENDIX SECUNDA. WIBERTUS ANTIPAPA .





NOTITIA HISTORICA.


 Clemens tertius, Parmensis, Guibertus de Corrigia antea uocatus, archiepiscopus Rauennas ab Alexandro II factus, olim imperatoris Henrici Iu cancellarius, et, eo auctore, in schismate Romanus antipapa creatus, contra Gregorium uII et eius successores uictorem III, Urbanum II, et Paschalem II, eo imp., sedit annos 21, menses et dies aliquot. Creatus Brixini in Noricis a triginta episcopis schismaticis, auctore Henrico Iu imp., uII Kal. Iulii, feria II, indictione III; coronatus Rome  ad S. Petrum X Kal. Aprilis Dominica Palmarum anno 1084. Cardinales fecit uiginti nouem, episcopos quatuor, presbyteros decem, et diaconos quatuor. Obiit Rome in arce S. Angeli post Kal. Septembr. anno 1101; sepultus Rauenne in cathedrali ecclesia, et non longe post corpus eius, exhumatum iussu Paschalis II, combustum est.

Schisma in Romana Ecclesia pessimum uicesimum tertium.





NOTITIA DIPLOMATICA.
.

 In Wiberti bullis has sententias reperimus: DOMINI EST TERRA ET PLENITUDO EIUS;---CONFIRMA HOC, DEUS, QUOD OPERATUS ES IN NOBIS ; et:  uERBO DOMINI CeLI FIRMATI SUNT, CONFIRMA HOC, DEUS, etc. .

 Date sunt p. m.

    Roberti card. presb. .
    Bernerii uice cancellarii 
    Bernerii uice Petri cancellarii 
    Roberti Sanentini [l. Fauentini] episcopi  uice cancellarii Petri 
    Tiderici Albanensis episcopi .


In bulla 2 legitur: Per manum Ioannis scriniarii et notarii nostri palatii, qui scripsisse eam uidetur.





WIBERTI ANTIPAPAE EPISTOLAE ET PRIuILEGIA.



I. Canonicorum ueronensium possessiones et priuilegia confirmat. 
[UGHELLI, Italia Sacra, u, 769.]


CLEMENS episcopus, seruus seruorum Dei, dilectissimis in Christo filiis PAULO archipresbytero, et TOTONI archidiacono, et TOTONI preposito, omnibusque canonicis S. ueronensis Ecclesie, tam presentibus quam et futuris, perpetuam in Domino salutem.

Conuenit apostolico moderamini pia religione pollentibus beniuola compassione incurrere, et petentium desideriis congruum impertire suffragium. Quapropter ex parte omnipotentis Dei Patris, et  Filii, et Spiritus sancti, et beate Marie semper uirginis, BB. apostolorum Petri et Pauli, ceterorumque sanctorum quorum nomina in libro uite ascripta sunt, necnon ex auctoritate sanctorum canonum omnibus patriarchis, archiepiscopis, episcopis, ducibus, marchionibus, comitibus, seu cunctis magnis paruisque personis, precipimus ut uestras personas, seu predia ac beneficia, omnemque uestram iustam possessionem et inuestituram beneficiorum predicte canonice quam usque nunc tenuistis, nulli liceat ledere, disuestire, inquietare, abstrahere. Similiter precipimus ut nullus uestrum aliquo ingenio ab episcopo uestro beneficia, que soliti estis inuestire, requirat, uel inuestituram ex illius manibus accipiat. Similiter precipimus  de omnibus rebus uestre canonice, tam de curtis, quam de castellis, seu uillis, xenodochiis, factitiis, incensitis, libellariis, decimis, seruis et ancillis, terris, uineis, pratis, salictis, montibus, planitiis, tam infra ciuitatem quam extra ciuitatem, que a fidelibus uobis sunt collata uel fuerint, ut nulla magna paruaque persona se intromittat; sed liceat uobis quieto eas tenere ordine, sicut per mercedem meorum antecessorum pontificum, seu imperatorum et regum hactenus tenuistis, eo uidelicet ordine qui in uestrarum chartularum paginibus continetur: et de nulla alia ecclesia super uos archipresbyter uel archidiaconus preferatur. Quod ob hoc dico quia spero  uestram ecclesiam nunquam carituram clericis qui ad hos honores sint utiles. Si uero archipresbyter et archidiaconus uno tempore mortui fuerint, liceat preposito frui officio illorum de inuestituris donec archipresbyter uel archidiaconus ordinatus fuerit. Si enim ab aliquo aliquid inuentionis scriptum repertum fuerit ad destruendam rectitudinem ordinum, aut hereditatem uestram, uel ea que supra diximus, precipimus ut omni modo destruatur, et nunquam compareat, si uero  aliquis contra hoc nostre auctoritatis scriptum agere tentauerit, uel uos in his que supra diximus offenderit, et infra annum non emendauerit, illius irritus fiat conatus, et illum uiuum terra deglutiat, sicut Dathan et Abiron in seditione Core; lepra Naaman  Syri super eum ueniat, et maledictio que fuit data in monte Nebal, et anathema maranatha, et omnes ille plage et maledictiones quibus Deus Pharaonem et Aegyptum percussit, que sunt scripte in quinque libris Moysi; et Iude traditori sociatus cum Anania et Saphira penam luat eternam, et nostro, sed nostrorum successorum subiaceat iudicio: hec omnia iuxta priuilegium sanctissimi Leonis Noni pape ita firmari ac corroborari decreuimus.

Actum Rauenne, anno Dominice Incarnationis 1084, indict. uII. Datum per manum Roberti card. presb., anno III Ordinat. D. Clementis III PP., uI Non. Mart. feliciter.



II. Littere Clementis III antipape ad omnes fideles ordinem sessionis inter episcopos concilio assidentes statuit. 
[MURATORI, Rer. Ital. Script. I, II, 583.]


CLEMENS episcopus, seruus seruorum Dei, omnibus sancte Ecclesie filiis perpetuam in Christo salutem.

Quod propulsis de apostolica sede iis qui in ouile sanctissimo apostolorum principi Petro a Christo Domino commendatum non ingressi fuere per ostium, sed aliunde subrepere, utpote fures et latrones, prospicientes suis commodis potius quam gregis utilitati, non est nostris meritis ascribendum sed diuine benignitati, qui elegit ea que non sunt  tanquam sint, ut ea que sunt euacuentur. De multis autem que in ipso nostri pontificatus primordio acta sunt in synodo, quam pro communi utilitate maturauimus, eam circa Nonas Ianuarii celebrantes, unum, propitiante Domino, nobis concessum est, illud determinare, quod, multoties uentilatum a retro pontificibus predecessoribus nostris, aut uix aut nullo fine sopitum est: istud uidelicet in synodo sedenti iurgium quod emerserat inter Rauennatem et Mediolanensem archiepiscopos, unde etiam in ipsa nostra synodo Aquilegiensis patriarcha mussitabat; quisque enim iuxta nos dextri lateris locum uindicabat, et cui iure deberetur, nobis incertum erat. Contigit autem primo die synodi non interesse Mediolanensem archiepiscopum a primordio, sed iam  die inclinata cum patriarcha a dextris nostris sederet, interposita tamen sella karissimi filii nostri imperatoris Henrici, qui iam aduenire putabatur, quia eo loci erat elatus, quasi Rauennatis Ecclesie a sinistris nostris assideret. Quo Mediolanense archiepiscopo in medium ueniente, dextrumque locum petente, hunc acclamatum est ab electo Rauennate sibi deberi. Illinc simili modo a patriarcha Aquilegiense; et ita unius rei altercatio inter tres exorta est. Placuit autem uniuerse synodo trium partium dissensionem coram deferri. Statimque prolatus est quidam catalogus nominum eorum archiepiscoporum, et ipsorum qui interfuerunt synodo Symmachi pape, ubi prescriptus erat Mediolanensis archiepiscopus. Quo contra ostensum est priuilegium Rauennatis  Ecclesie, continens qua habet illa in scriptis nominum, non aliquo iure, non aliqua rectitudine, sed potius causa humilitatis euenerit quod scilicet archiepiscopus Rauennas permiserit prescribi sibi illo termino casu archiepiscopum Mediolanensem, et ne pro . . . . . . quiuis esset imposterum gigneretur, placuisse pape Ioanni, successori illius Symmachi, ipsum priuilegium fieri. Hoc autem proposito, ut quis eorum uideretur esse maior, quamuis uero dextra pape Romani semper iure deberetur archiepiscopo Rauennati, addendum tamen ei soli imperatori, si presens adesset, ut sic ad sinistram eum transmigrare debere. Quibus duorum altercatorum ostensis, tertii uero altercatorum,  id est patriarche, ostensum est priuilegium a Ioanne nono decimo papa factum similiter de sessione ad dexteram partem. His auditis uniuersa synodus interrogata est a nobis: primo autem omnium Romani episcopi clerusque Romanus, quibus et auctoritas est maior, et ipsa res erat notior; deinde ceteri omnes. Cumque ex ordine Ioannes episcopus Portuensis, et Petrus diaconus nostre apostolice sedis cancellarius, priuilegium Rauennatis Ecclesie uice sua uniuerse partes laudarent, Poppo quoque Brisegensis episcopus hoc idem fecit, eiusque uocem tota synodus consecuta est. Quo igitur in unum placitum uox omnium conuenerat, noster quoque assensus pari ratione accommodatus  est. Ut uero quod actum est omnibus innotescat, placuit nostris litteris apostolicis adnotari, et tam presentibus quam futuris intimari, ut tanto firmius ualeant credi, quanto constat de nostro ore audiri. uerum ne posthac iterum uel archiepiscopo Mediolanensi, uel patriarche Aquilegiensi de sessione dextri lateris nostri liceat exerere quamlibet controuersiam, interdicimus nostra apostolica auctoritate hoc eis de cetero licere. Quod si forte fuerit perruptum per temerationem interdictum nostrum, non modo sancti Petri nostreque sedis indignationem, uerum nostre quoque excommunicationis et anathematis laqueos incurrat. Sedem enim Rauennatis archiepiscopi iubemus semper esse a dextris nostris nostrorumque successorum secundum antique  constitutionis auctoritatem, nisi forte imperator adfuerit; et tunc etiam ipsum sinistram nostram tenere per hanc nostre auctoritatis firmitatem huic nostre narrationi subiectam per manum Ioannis scriniarii et notarii sacri nostri palatii. Bene ualete.

Ego Ubaldus Rauennas tabellio, et notarius sancte Rauennatis Ecclesie, ut in authentico uidi et legi, ita scripsi.

Ego Artufinus, et Bartelinus, et Canulius de Artusinis, uidimus authenticum priuilegium bullarum cum bulla domini Clementis pape.

Et ego Paulus Scordili de Candia, doctor decretorum, prepositus et canonicus cardinalis sancte Rauennatis Ecclesie, illud priuilegium in authentico  uidi, et legi bullatum bulla plumbea apostolica, sed non more aliarum apostolicarum bullarum, anno Domini N. I. C. 1413, indictione uI, die primo Maii. Amen.



III. Rauennatis ecclesie priuilegia a Wiberto antipapa, qui Clemens appellari uolebat, confirmantur. 
[MANSI Concil. XX, 615.]

CLEMENS episcopus, seruus seruorum Dei, sancte Rauennati Ecclesie, omnibusque futuris in illa archiepiscopis per eam in perpetuum.

Cum ad nos Ecclesiarum cura respiciat, et de singulis cogitare conueniat, et ex debito suscepti regiminis  omnibus nos prouidere oporteat: specialiter tamen et maxime Rauennati prospicere debemus Ecclesie, cui presumus, Deo propitio, ut sponse et filie. Huius igitur miserias nimis egre ferentes, et, quantum in nobis est, amputare uolentes, hoc remedii genere, hoc concilii antidoto tandem subuenire curauimus, ut, consideratis priuilegiis decessorum nostrorum Romanorum pontificum et preceptis imperatorum que in archiuo nostre Rauennatis Ecclesie continentur, quecunque in illis leguntur, priuilegii nostri astipulatione firmentur, ut, sublatis de cetero seminariis litium, nec Romana Ecclesia Rauennati Ecclesie, mater filie sue, iniuriam faciat, nec matri filia contradicat, sed dignitatem suam utraque possideat. Et deinde quid melius, quid Deo  iucundius, quam scandala tollere, lites reprimere, pacem componere, Ecclesiarum concordiam uidere? Iis Deus letatur et gaudet, et talibus super omne sacrificium placatur muneribus. Consentientibus igitur et collaudantibus primo cardinalibus nostris, Ruberto Sancti Marci, et Anastasio Sancte Anastasie, confratribus et cepiscopis nostris, Rolando Taruisino, Milone Paduano, Hecelino uicentino, Fulcone Forosemproniense, Thebaldo Castellano, aliisque quampluribus, qui fuere presentes: huius nostri priuilegii auctoritate firmamus quecunque in priuilegiis Romanorum pontificum leguntur, Pauli, Sergii, Anastasii, Leonis, Adriani, Eugenii, Theodosii, ualentiniani, Ludouici, Caroli, Othonis, Chunradi, Henrici, et aliorum: omnes donationes  et concessiones illorum, quas Rauennati fecisse perhibentur Ecclesie, tam in episcopatibus quam in abbatiis, comitatibus, exarchatu ceterisque similibus, que in priuilegiis et preceptis plenius habentur, huius scripture nostre assertione munimus. Decernentes, et auctoritate apostolica statuentes ut, si quis contra hoc nostrum priuilegium uenire tentauerit, si quis contradictor exstiterit, sit anathema maranatha, sitque pars eius cum Pilato, et Herode, et Iuda traditore. Quod ut certius credatur, et ab omnibus diligentius obseruetur, sigillo nostro presentes litteras statuimus roborari.

Acta sunt hec Rauenne, in plenaria synodo, in matrice ecclesia, que dicitur Agie Anastaseos, anno  Dominice Incarnationis millesimo octuagesimo sexto, imperante Henrico tertio Romanorum Augusto, anno imperii eius secundo, indic. nona, tertio Kal. Mart.



Iu. Clementis III antipape epistola ad Wratrizlaum primum ducem, postea regem Bohemie. Hortatur ad soluendam sedi Romane oblationem, et ad cuiusdam ad episcopatum promotionem. 
[PETZ, Thesaur. anecd. uI, I, 286, ex biblioth. S. Emmer. Ratisbon.]

C. episcopus, seruus seruorum Dei, W. glorioso principi Bemiorum, ac dilectissimo filio, salutem et apostolicam benedictionem.

Tuam, dilectissime fili, prudentiam credimus nosse  quantis dolis, quantis fraudibus aduersarius noster diabolus humanum genus exagitet, quantis uersutiis eam, quam inter angelos, et inter Deum, et primum hominem seminauit, discordiam quotidie inter Christianos seminare laboret. Ut enim tibi ueritatem fateamur, plurima iam sepius nobis de te sunt re lata, que aduersum dilectionem tuam animum nostrum, quod Deus auertat! incitarent. Sed ipse cordium inspector . . . est testis, nolle nos super tua dignitate aliud quam deceat, uel credere, uel audire, et quod in omnibus te et desiderauimus et desideramus prosperari. Tuus tantum animus, unde dolemus, unde ingemiscimus, non ea se erga nos caritate, ea qua deceret deuotione habere uidetur; cum, nescimus quo nostro peccato, qua nostra erga tuam dilectionem  offensione, debitam beati Petri, contra omnium predecessorum nostrorum religiosissimam institutionem, et exhibitionem tanto tempore detinueritis, et, multoties inde a nobis paterna affectione admonitus uel nos, uel nostra mandata parui pendens prorsus neglexeris. Sed talia tibi forsan sunt relata. Est enim hodie terra peruersis delatoribus plena, que tue menti sinistram, ut uidetur, de nobis iniecere suspicionem, et, falsitati credulus, tam illicite retinendi illicita qualemcunque adeptus es occasionem. Sed Deus nouit, qualitercunque te erga nos habueris, nos semper te corde puro dilexisse, et tuam modis omnibus prosperitatem exoptasse. Aufer itaque, dilectissime fili, omnem de animo tuo, si qua est, contrarietatis rubiginem, et eam, quam nos erga te, tu  quoque erga nos, habeas dilectionis sinceritatem. Quia uero de sancte Romane Ecclesie iniuria cum salute anime nostre silere non possumus, adhuc te paterne admonemus, rogamus etiam et obsecramus, caritatiue quoque consulimus, ne beati Petri debitam oblationem ulterius retineas, ne uidelicet ipsam retinendo eius iram in te exasperes, sine quo aperiente nemo regnum ualet intrare celorum. Sed, sicut decet, debita eam reuerentia dirige, ut ipsum tibi pacatum ualeas inuenire.

Preterea non credimus a tua excidisse memoria, quod dilectionem tuam et per litteras et per nuntium tuum plurimum postulauimus. Obnixe rogauimus super quodam dilectissimo filio nostro [Felice],  tibi equidem fidelissimo et satis noto, celsitudinem tuam interpellantes, ut in illa re quam postulabamus nostre uoluntati assensum preberes. Sed nichil nobis de hac ipsa re postea, unde plurimum miramur, remandasti. Et ipse quidam iam magnifice, sicut dignus est, foret locatus, nisi hac fuisset exspectatione detentus; quo, Deus nouit, fideliorem tibi non poteris inuenire. Hoc autem tue sit notum dignitati, quod cum Domino imperatore, carissimo filio nostro, de re ista nondum quidquam egimus, quoniam tue certitudinem uoluntatis hactenus exspectauimus. De hoc uero certissimus existas, quod si hoc unum nostri causa, nostro rogatu feceris, quidquid a nobis deinceps me et te dignum petieris, impetrabis. Quidquid igitur de hac re sedet tuo animo, utrum  uidelicet nostris tam dignis, quod non diffidimus, assentiaris petitionibus, nos quantocius effice certos. Nolumus enim tantum uirum, tam utilem ecclesiastico regimini, tali amodo suspendio detineri. Nouo quoque sigillo, utpote euidentiori, has litteras idcirco insigniri precipimus, ut tua etiam dignitas euidentissimum tue concessionis signum, aliquod uidelicet admirationis nouum in nouo, quem petimus, episcopo [Misnensi] eligendo et constituendo mittere dignetur.



u. Clementis antipape et concilii Romani synodica ad clerum uniuersum. 

CLEMENS episcopus, seruus seruorum Dei, omnibus  orthodoxis fratribus, archiepiscopis, episcopis, abbatibus, atque uniuersis sancte Ecclesie ordinibus, salutem et apostolicam benedictionem.

Quante et quam pestifere schismaticorum adinuentiones nostris temporibus sanctam Ecclesiam perturbauerint, et quantos populos, peccatis nostris exigentibus, erroribus suis infecerint; fraternitatem uestram credimus non latere. uenenum siquidem eorum, a capite sancte Ecclesie usque ad ultima membra passim diffusum, uobis et subditis uestris constat non modicum certamen generasse, et usque ad medullas corporis uestri dolorem tante presumptionis intrasse. Hac itaque necessitate compulsi, ne B. Petri nauicula tot perturbationum fluctibus et pene ad naufragii discrimen inflexa preceps laberetur,  ad arma quibus Patres in defensionem Christiane fidei usi sunt, nos conuertimus, atque episcopos et abbates et quamplures honestos uiros ad synodum in ecclesia B. Petri celebrandam ex diuersis partibus conuocauimus. Quibus Spiritus sancti inspiratione congregatis, inter cetera que synodalis conuentus tractanda susceperat, questionum impia dogmata ad perniciem multorum nouiter orta, a nonnullis communi audientie inferuntur; que fraternitati uestre dignum duximus notificare, quatenus ad ea deuitanda, imo Deo auxiliante destruenda, promptiores uos et uigilantiores redderemus. Ibi namque de periuriis que ipsi ad periculum imperialis dignitatis fieri hortantur, non paruus clamor exoritur. Et quia negotium illud radix et origo ceterorum  flagitiorum uidebatur, placuit de eo primum tractari debere, et quam pessima et periculosa sit huiusmodi adhortatio ostendi. Unde in imperatorem excommunicationem promulgatam necessariis documentis improbauimus, quia illius ex occasione periuriorum et omnium assertionum suarum uires contraxisse uidebantur. Ad conuincendam itaque eorum temeritatem, cum plurima tam ex sacris canonibus quam etiam ex mundanis legibus exempla occurrerent, illa tamen ad auxilium nostrum sufficere documenta uisa sunt, scilicet quod in eos qui non sunt legitime uocati, et rationabiliter conuicti, quique bonis suis exspoliati, sententia damnationis non sit proferenda, Niceno concilio approbante: »Incerta  nemo pontificum iudicare presumat, quia, quamuis uera sint, non tamen credenda sunt nisi que manifestiis indiciis comprobantur, nisi que manifesto iudicio conuincuntur, nisi que iudicatorio ordine publicantur.« In eodem: »Caueant iudices Ecclesie ne absente eo cuius causa uentilatur sententiam proferant, quod irrita erit.« In eodem  : »Non est priuilegium quo spoliari possit iam nudatus.« Item B. August. plenius in lib. penitent. tractans, ita inter cetera dicens: »Nos a communione quemquam prohibere non possumus, nisi aut sponte confessum, aut in aliquo siue seculari siue ecclesiastico iudicio nominatum atque conuictum.«  Et ut manifestissime omnibus pateret eos ipsos eiusdem excommunicationis sententiam subiisse, utile uisum fuit hec ex dictis B. Augustini recitare : »Quidam intuentes precepta seueritatis, quibus iubemur non dare sanctum canibus, ut ethnichum habere ecclesie contemptorem, a compage corporis membrum, quod scandalizat, euellere; ita perturbant ecclesie pacem, ut conentur ante tempus zizania eruere, atque hoc tempore cecati ipsi potius a Christi unitate separantur.« His itaque ad medium recitatis, adiudicante uniuersa synodo, constituimus ut nullus deinceps ad iniuriam Domini imperatoris presumat de hac questione disputare, et ei subditos  a seruitio et communione ipsius subtrahere: Ad hoc etiam quod genus ultionis mereantur subire qui, hortatu schismaticorum, iuramenta regi et principibus facta non timent uiolare; sicuti Augustini auctoritatem induximus: »Si quis laicum iuramentum uiolando profanat, quod regi et domino suo iurat, et postmodum peruerse eius regnum et dolose tractauerit, et in mortem ipsius aliquo machinamento insidiatur, quia sacrilegium peragit, manum suam in Christum Domini mittens, anathema sit, nisi per dignam penitentie satisfactionem emendauerit, sicut constitutum est a sancta synodo, et seculum relinquat, arma deponat, in monasterium eat, et peniteat omnibus diebus uite sue; uerumtamen communionem cum eucaristia  in exitu suo accipiat, episcopus uero, presbyter, diaconus, si hoc crimen perpetrauit, degradetur.« His uero diligenter expositis, summa nos necessitas compulit ad ea que de sacramentis ecclesiasticis inimici christiane religionis aduersus catholicam fidem oblatrant, discretas auctoritates opponere; et que dicere et audiri nefas est, probabilibus argumentis confutare. Dicunt attamen sacramentum corporis et sanguinis Domini nostri Iesu Christi, consecrationes chrismatis, imo quecunque ad episcopale et sacerdotale officium pertinent, ab his qui secte eorum non communicant celebrata, nulla prorsus esse sacramenta, et nichil aliud suscipientibus nisi damnationem conferre. Nam panem illum  qui de celo descendit, in quo tota salus et uita nostra consistit, impio blasphemantes ore, pollui potius quam consecrari astruunt; aquam quoque baptismatis, per sacerdotum preces ac benedictiones et chrismatum admistiones nichil sanctificationum suscipientem, his qui regenerandi sunt potius sordiditatis maculas quam spiritales munditias aiunt prestare. Sic etiam pessime sentiunt de reiterandis ecclesiasticis ordinibus, de reconsecrandis ecclesiis, et pueris reconsignandis; postremo de omnibus idem testantur, que per sacerdotale officium christianis conferuntur. De his itaque diutius laborantibus , singulis eorum erroribus opponenda censuimus, quibus  manifeste declaratur, non solum apud nos Dei gratia catholicos, uerum etiam apud schismaticos, et hereticos, hec omnia esse rata nec ulla unquam ratione iteranda. Augustinus super Ioannem: »Siue aut baptizet seruus bonus, siue seruus malus, non sciat se ille baptizari qui baptizatur, nisi ab eo qui sibi tenuit baptizandi potestatem.« Et paulo post: »Non exhorreat columba ministerium malorum, respiciat Domini potestatem. Quid tibi faciat malus minister, ubi est bonus dominus? et te non decipiant seductores. Agnosce quod docuit columba: Hic est qui baptizat in Spiritu sancto;« et in sequentibus dicit: »Seductor, non habes baptismum, malus tibi dedit, traditor nescio quis dedit. De officiali non disputo, iudicem attendo, ego a Christo  ipso baptizatus sum. Non, inquit, sed ille episcopus te baptizauit, et ille episcopus illis communicauit. A Christo ipso sum baptizatus, ego noui. Docuit me columba quam uidit Ioannes. O milue, non me dilanias, male. Iustos, inquiunt, oportet esse tanti iudicis ministros. Sint ministri iusti, si uelint; si autem superbus fuerit minister, cum Diabolo computatur; sed per illum donum Christi non contaminatur. Quod per illum fluit, purum est; quod per illum transit, liquidum est. Puta quod ipse lapideus est, quod ex aqua fructum ferre non potest, et in canali lapideo aqua nichil generat, sed hortis fructum afferet. Spiritualis uero uirtus sacramenti ita est ut lux, que et ab illuminandis pura excipitur, et si per  immundos transeat non inquinatur. Quos baptizat ebriosus, quos baptizat homicida, quos baptizat adulter, Christus ipse baptizat.« Idem ad uincentiam Donatistam: »Non sacramenta Christiana faciunt te hereticum, sed praua dissensio. Non propter malum quod processit a te, negandum est bonum quod remansit in te; quod malo tuo habes, si ibi non habes unde est bonum quod habes. Ex catholica itaque Ecclesia sint omnia sacramenta Dominica, que sicut habetis et datis, quomodo habebantur et dabantur etiam priusquam inde exiretis. Non tamen ideo non habetis, quia non estis ibi unde sint que habetis. Non in nobis mutamus, in quibus estis nobiscum. Nam et de talibus dictum est quoniam in multis erant mecum. Sed ea corrigimus, in  quibus non estis nobiscum, et ea uos hic accipere uolumus, que non habetis illic ubi estis. Nobiscum autem estis in baptismo, in symbolo, in ceteris Dominicis sacramentis. In spiritu autem unitatis, et in uinculo pacis, in ipsa denique catholica Ecclesia nobiscum non estis.« Item in quarto libro contra Donatistas: »Sicut urgeri uideor, cum mihi dicitur: Ergo hereticus dimittit peccata, cum iuxta te baptizat; sic et ego cum dico: Ergo auarus religionis simulator peccata dimittit? Si per uim sacramenti, sicut ille, ita et ille: si per meritum suum, nec ille, nec ille. Illud igitur sacramentum, et in malis hominibus, Christi esse cognoscitur.« Item in quinto libro contra Donatistas: »Quomodo aquam mundat et sanctificat homicida? quomodo benedicunt  Deum tenebre? si autem Deus adest sacramentis et uerbis suis, per qualeslibet administrentur, et sacramenta Dei ubique recta sint, et mali homines, quibus nichil prosunt, ubique subuersi.« Item in eodem: »Quomodo exaudiet Deus homicidam deprecantem uel super aquam baptismi, uel super oleum, uel super eucaristiam, uel super capita eorum quibus manus imponitur? Que tamen omnia et fiunt et ualent, etiam per homicidas, id est qui oderunt fratres etiam in ipsa intus ecclesia.« In eodem: »Sicut ficti ueraciter conuersi recipiuntur, nec tamen eorum baptisma reprobatur; sic et illa quam schismatici uel heretici aliter habent, nec aliter agunt, quam uera ecclesia, cum ad nos ueniunt, non emendamus, sed potius approbamus.  Ita ergo nec foris, sicut nec intus quisquam, qui ex parte diaboli est, potest uel in se, uel in quoquam maculare sacramentum, quod Christi est.« Hieronymus ad Luciferianum: »Sicut hic est qui baptizat, id est Christus, ita hic est qui sanctificat.« Idem: »Oro, inquit, te ut aut sacrificandi licentiam ei tribuas cuius baptisma probas; aut reprobes eius baptisma quem non putas sacerdotem. Neque igitur fieri potest ut qui in baptisterio sanctus est, sit apud altare peccator.« Papa quoque Anastasius, scribens ad Anastasium imperatorem, asserit omnes quos ordinauit Acacius, licet a B. Felice papa excommunicatus et heretica prauitate infectus, debere in suis ordinibus absque omni reordinatione permanere,  sic inter cetera dicens: »Acacius bonum male administrando sibi tamen nocuit, nam inuiolabile sacramentum, quod per illum datum est aliis, perfectionem sue uirtutis obtinuit.« His et aliis pluribus diuersorum patrum sententiis recitatis illam synagogam Satane ad reddendam impietatis sue rationem litteris et nuntiis nostris ad synodum uocauimus, non tamen ut ipsi audientiam, in preteritis conciliis iam prorsus eis exclusam, mererentur; sed ut pacem sancte Ecclesie, que per ipsos omnino diuisa est, in unitatem componeremus. Litterarum autem hic tenor fuit.



uI. Wiberti epistola ad O. Ostiensem.---De rebus a se in synodo Romana constitutis, et quod ad synodum uocatus non uenerit, obiurgat. 
[MANSI Concil. XX, 599.]


CLEMENS episcopus, seruus seruorum Dei, O., olim dicto Ostiensi episcopo, et sequacibus suis que merentur.

Licet synodali audientia uos indignos fecissetis, quia ad synodum sancte Romane Ecclesie multoties uocati uenire recusastis, et hac de causa excommunicati estis, tamen ut murmur populi erroribus infecti uestris auferatur, apostolica auctoritate precipimus ut ad synodum quam in ecclesia beati Petri Deo auxiliante celebramus securi penitus ueniatis, ut de eo quo sanctam Ecclesiam perturbastis, sicut decet, rationem reddatis. uerum ipsi nec Deum  timentes, nec hominem reuerentes, legatos et litteras nostras nec audire nec uidere uoluerunt. Unde in erroribus suis perdurantes ex latebris quas serpentino more incolunt, ad decipiendos incautos, uel simplices dira sibila emittunt, acuentes linguas suas sicut serpentes uenenum aspidum sub labiis eorum, etc. Quante igitur humani sanguinis effusiones in Italico et Teutonico regno occasione predicationis eorum facte sint, quante ecclesiarum destructiones, quanti uiduarum et orphanorum gemitus; postremo quante uniuersi Romani regni depopulationes, lucidius ex eorum gemitibus, qui opprimuntur, quam nostra relatione comprobatur. Preterea placuit sancto conuentui, ut in Simoniacos, qui Ecclesiam Dei latronum speluncam fecerunt,  debita animaduersione ineuheremus, et rediuiuum caput illius hereseos toties a sanctis Patribus abscissum gladio beati Petri amputaremus. Unde eorumdem Patrum sanctorum documenta sectantes apostolica auctoritate precipimus ut nullus deinceps alicui manum presumat imponere potius quam pessimi commercii conuentione. Si uero, quod absit, hoc crimen in aliquo deinceps repertum fuerit, et ordinator propria in perpetuum careat dignitate, et ordinatus ex ea que per commercium facta est, perficiat ordinatione. Preterea, quod silentio pretermittendum non fuit, quia murmur populi aduersus incontinentiam clericorum passim crescit ac dilatatur, utile uisum fuit, ut ea qua debetis diligentia, ministros altaris secundum statuta  canonum uiuere, atque munditiam castitatis, sine qua, teste Apostolo, placere Deo non possunt, irreprehensibiliter custodire commoneatis, quatenus de correctione eorum ab his qui foris sunt, bonum testimonium habentis, et murmurantis populi insolentiam quiescere faciatis Hi uero qui missas peccatorum sacerdotum respuunt, et qui eis ante iudicii nostri censuram opinionis sue preiudicium inferunt, communione sancte Ecclesie usque ad emendationem priuentur. Coniunctiones autem consanguineorum fieri prohibete, quoniam has, et diuine et seculi prohibent leges. Consideret uero, fratres dilectissimi, uestra excellens prudentia, quam bonum sit persistere in dispensatione uobis credita, et in fide recta, atque hereticis, et emulis Christi repugnare,  et nunquam a ueritatis tramite declinare, quam Dominus et Saluator omnium, cuius fidem tenemus, qui pro nobis mori non dubitauit, et proprio nos sanguine redemit, fidem B. Petri non defecturam promisit, et confirmare eum fratres suos admonuit, quod apostolicos pontifices mee exiguitatis predecessores confidenter semper fecisse, cunctis est cognitum, quorum et pusillanimitas mea, licet impar et minima pro suscepto, tamen diuina dignatione ministerium pedissequa cupit existere. ue igitur erit nobis, qui huius ministerii onus suscepimus, si ueritatem fidei ad huius destructionem erroris predicare neglexerimus. ue erit nobis si ueritatem silentio oppresserimus, quam erogare  nummulariis iubemur. Idcirco, fratres, hortor dilectionem uestram, obtestor et moneo, ut qua debetis et potestis, sollicitudine uigiletis, ad inuestigandos hereticos, et inimicos sancte Dei Ecclesie, et a sanis mentibus ne pestis hec latius diuulgetur, seueritate qua potestis pro uiribus exstirpetis, quoniam sicut habebit a Deo digne remunerationis premium, qui diligentius quod ad salutem commisse sibi plebis proficiat, fuerit exsecutus; ita ante tribunal Domini de reatu negligentie se non poterit excusare quicunque plebem suam contra tam sacrilege persuasionis auctores noluerit custodire.



uII. Priuilegium Clementis III pro parthenone Beati Petri Patauini. 
[ORSATO, Hist. di Padoua, p. 262.]


CLEMENS episcopus, seruus seruorum Dei, dilectissime in Christo filie THEOPHILAE, monasterii Beati Petri in Paduana ciuitate siti abbatisse, et Dei ancillis inibi famulantibus, cunctisque inibi regulariter succedentibus in perpetuum.

Ex consideratione pastoralis cure, quam administratione sedis apostolice gerimus, cui nullis propriis meritis sed diuine prouidentie dispensatione presidemus, omnium que usquequaque sunt Ecclesiarum prouectui nos conuenit inuigilare, ac iustis fidelium postulationibus equitatis assensum prebere, bonisque ac religiosis inceptis, ut de die in diem augmententur, et ad perfectionem usque  perducantur, nostri fauoris nostreque auctoritatis suffragium impertiri, quatenus persone Deo dicate et diuino cultu perpetuo iure mancipate, ab omni secularium inquietudine remote et cunctis mundialibus impedimentis expedite, pura et intenta mente Creatoris sui laudibus insistere teneantur. Unde, reuerenda filia Theophila, quoniam sanctissima deuotio tua, religiosis moribus suffragata, humiliter petiit ut predictum Beati Petri monasterium nostri priuilegii auctoritate firmaremus, quatenus omnibus futuris temporibus monasterium ancillarum Dei existeret, ut uidelicet sanctimoniales, nullorum absque omni contradictione, sub regimine abbatisse degerent; deuotas petitiones  tuas per interuentum honorandorum confratrum nostrorum Milonis, scilicet eiusdem ciuitatis episcopi, et Roberti Fauentini episcopi, necnon dilectissimi filii nostri Petri Paduani archidiaconi, gratanter suscipimus, et tuis religiosis uotis libenter annuimus. Quapropter apostolica auctoritate, et huius nostri priuilegii constitutione, concedimus et confirmamus ut omnibus deinceps futuris temporibus monasterium illud predictum sanctimonialium monasterium habeatur, nec ulla sit deinceps magna paruaque persona que hoc ullatenus audeat immutare. Confirmamus quoque eidem monasterio, tibique et omnibus tibi regulariter succedentibus ad usum sanctimonialium inibi Deo seruientium omnia que habentur in charta donationis  quam episcopus Milo uobis fecit, et omnia que nunc habetis, uel acquisistis, et que deinceps, tam uos quam succedentes uobis, iuste acquisiture estis. Precipimus insuper et apostolica auctoritate interdicimus ut nullus dux, marchio, comes, uicecomes, nullaque magna paruaque persona siue ecclesiastica, siue secularis, predictum monasterium Beati Petri, uel Dei famulas ibi seruientes, de his que huius nostri priuilegii auctoritate confirmamus, audeat deinceps ulla inquietudine molestare. Si quis autem huius nostri priuilegii sanctionem uiolauerit, nisi resipuerit, et digna satisfactione emendauerit, sit extorris a regno Dei, utpote apostolice auctoritatis sacrilegus contemptor, et, digna excommunicatione damnatus, ab Ecclesia Dei prorsus  extraneus efficiatur, perpetueque subiaceat maledictioni. At uero qui pius obseruator exstiterit, perpetue benedictionis abundantia repleatur, constituimus.

Anno Dominice Incarnationis 1091, indictione XIu, anno autem pontificatus domni Clementis III pape uII, XIu Kal. Februarii.

Datum per manum Bernerii uice cancellarii in urbe Paduana, actum feliciter.



uIII. Clementis III, siue Guiberti, pseudo-pape bulla, qua canonicis ecclesie Regiensis omnia illorum bona et iura confirmat. 
[MURATORI, Antiq. Ital., II, 185.]


CLEMENS episcopus, seruus seruorum Dei, canonicis Regiensis ecclesie, ipsorumque successoribus in perpetuum.

Oportet nos in specula sancte sedis apostolice constitutos ad defensionem et firmitudinem ecclesiarum Dei uigilanter insistere, quatenus de bono in melius Deo adiuuante proficiant, ut, remota omnium prauorum hominum inquietudine, ministrantes diuinis officiis promptius intenti quiete ministrare queant, et nos boni pastoris mereamur percipere premia. Ac per hoc per presentem scripturam apostolica auctoritate in perpetuum manendum confirmamus canonicis sancte Regiensis ecclesie, ut ad canonicam suam inuiolabiliter teneant curtem  unam que dicitur uilla, et mansos tres in Goua, mansum unum in Noniano, in Campilia curtem unam, et mansos duos, et unum quem dedit Sigefridus, qui dicitur Galliulo, curtem que dicitur Massa, cum suis appendiciis, Prenniano cum suis, et terram que est in Castro Holeriano in Mucleto mansum unum, in Dinazano unum, in ualle Birli unum, in monte Babuli unum, in Casalicio unum, in Braciano tres in ueteriuola unum, in monte Todioni unum. Et quidquid pertinet ad predictam Sancte Marie et Sancti Michelis canonicam in Tabiano, Caterniano, Mellocio, et Grazano, et uerniano, cum suis appendiciis, et in ciuitate Noua, et in Curlo, et res illas cum silua in Baiarola, et plebem unam  in Riualta cum castro et suis pertinentiis, et mansum in Corniano et in Runcho, Folliano et Alliano, et res in Gauassa cum decimis, et sylua, et in Corrigia, seu in Butrio, in Rio, Fazano, Campogalliani, in Fontana, in Prato, Canule, Mandrie, in Gurgo. Et sortes duas que sunt prope Curtemnouam, et mansos duos in Cetlole, et plebem de Nuualare cum omnibus suis pertinentiis, et mansos tres in Canole, Coruiatico, Mandriole, in Fabrica mansum unum, et in Seso, Rodano, Siluarano, Carbognano, Caldariola, Campaniola, Bedullo; uico Martini, Querciola, Monte Gamoni. Et capellam Sancti uiti in Offiano, et Capellam Sancti Abundi cum suis pertinentiis, Pratum de Boceto, Ariole, Gaziata, Motelena, Campigene, Marmoriolo, et res que reiacent  iuxta ponticellum Rodani, silua de Groseto, Purciliole, Runcise, et in Casale Fossedunde, et Razolum cum piscariis, et omnibus suis pertinentiis ad Sanctum Stephanum, ad Sanctum Possidonium, in pago Mutinensi Buyda, in monte Passarario, in Puliagnello, Serra, Appollina ad Sanctam Mariam cum oliueto. Et decimam in ciuitate que uocatur Regium, cum omni integritate, et in Marsia. Et omnes res que sunt in circuitu ciuitatis que uocatur Emilia. Et curtem unam in Tertonensibus, que dicitur Noua, et omnes res que sunt in Aqueductio, et curtem Sancti Stephani cum plebe que infra castrum sita est, cum omnibus suis pertinentiis, sicuti a bone memorie Sigefrido episcopo uel ab aliis episcopis, pro suis suorumque successorum animabus,  eidem canonice per scriptum uel inuestituram bene prouidendo integre collata sunt. Atque omnes res quas de donis episcoporum uel uoto fidelium predicte canonice uel canonicis oblatas esse dignoscitur, sanctorum canonum auctoritate nostraque apostolica immunitate huic nostro inscripsimus priuilegio, cum omnibus suis adiacentiis et pertinentiis in perpetuum inuiolabiliter conseruandas, absque omni contradictione alicuius magne parueque persone. Si quis autem temerario ausu contra hoc nostrum apostolicum priuilegium agere, uel ordinare aliter res canonice, uel alium in eis usum ponere presumpserit quam eum quem constituit Teuzo episcopus, Sigefridus, Adhelberius, Wolmarus,  Gandulfus, sciat se omnipotentis Dei potestate, ac beati Petri apostoli, sanctorumque omnium, nostra etiam auctoritate, anathematis uinculo innodatum, et a regno Dei alienatum, et cum omnibus impiis eterno incendio concremandum. At uero qui obseruator exstiterit, gratiam et misericordiam uitamque eternam a misericordissimo Domino nostro consequi mereatur.

Datum apud Cesenam per manum Bernerii uice Petri cancellarii, anno Dominice Incarnationis 1092, indictione Xu, anno autem pontificatus domni Clementis tertii pape IX, Idibus Iunii.



IX. Clementis III antipape epistola ad Ruithardum archiepiscopum Moguntinum.---Diem illi ad synodum uercellis agendam dicit. 
[MANSI Concil. XX, 601.]


CLEMENS episcopus, seruus seruorum Dei, R. confratri et cepiscopo Moguntino salutem et apostolicam benedictionem.

Nuperrime per confratrem nostrum episcopum Fauentinum fraternitati tue ut ad synodum, quam pro totius Ecclesie necessariis causis in iam dicto loco et tempore celebraturi sumus, omni postposita occasione aduenires, mandauimus et per summam obedientiam precepimus. Et primum quidem bene promisisti, uerum postea, uoluntate tua in aliqua parte peracta, cum predictus nuntius rediens  ueram tibi ut ceteris obedientiam iniungeret, dixisti te a nobis per tuum nuntium esse relaxatum. Quod ut audiuimus, quam grauiter tulerimus nequit efferri. Hoc enim dictum magna perturbatio synodi uidebatur, cum omnes pene suffraganei tui ad te respiciant, cum omnium uox sit: quod magister meus fecerit, hoc faciam. Quapropter eidem N., qui tam nefandum, tam exsecrabile, tam nociuum sancte et uniuersali Ecclesie mendacium protulit, omne diuinum officium apostolica auctoritate interdicimus, donec ad nos ueniens de tanta tam detestandi mendacii iniquitate satisfaciat. Quod nisi usque ad festum scilicet Michelis ad nos de hac re satisfacturus uenerit, ampliori quam forsitan estimet excommunicationi subiacebit.  Tibi uero apostolica auctoritate et per ueram obedientiam iterum atque iterum precipimus ut ad synodum in festo sancti Dionysii uercellis celebrandam uenias, et omnes suffraganeos tuos per eamdem obedientiam admoneas.



X. Clementis III pseudopape epistola ad Rotbertum Bambergensem episcopum.---Monet ut ad synodum accusator Ruithardi Moguntini archiepiscopi ueniat. 
[MANSI Concil. XX, 600.]

CLEMENS episcopus, seruus seruorum Dei, R. confratri et cepiscopo Babenbergensi, salutem et apostolicam benedictionem.

 Quod contra Ecclesie demolitores et nostros emulos  iuste disputando fortiter stabas, audiuimus et gauisi sumus, ideoque tibi gratias referimus. Quod autem que de Ecclesia tua Romane debes Ecclesie te diu iniuste detinuisse patienter exspectauimus, non propter ignorantiam fecimus, sed gratuitam obedientie tue prestolati sumus beneuolentiam. In hoc quam parum profecimus, monemus te, et firmiter precipimus ut quod debes soluas, ablatumque temere restituere non differas. Si hoc non feceris, etiam aduocato nostro imperatori, et omnibus fratribus nostris publice et per legatos nostros querimoniam faciemus. Moguntino episcopo, quem nobis pessimis criminibus accusando detulistis, ad respondendum nobis inducias dedimus ad festum sancti Michelis. Huic rei te cum ceteris fratribus  nostris uolumus interesse, ut, sicut eum accusasti absentem, ita illum ueris testimoniis sub nostra auctoritate conuincatis presentem. Relatum est nobis a quibusdam quod Iudeis baptizatis, nescio qua ratione, permissum sit apostatare, ritumque Iudaismi excolere. Quod quia inauditum est et prorsus nefarium, te et omnes fratres nostros uerbo Dei constringimus, quatinus id, secundum canonicam sanctionem et iuxta Patrum exempla, corrigere festinetis, ne sacramentum baptismi, et salutifera inuocatio nominis Domini uideatur annullari.



XI. Clemens III antipapa G[odeboldo] preposito et uniuerso clero Moguntino scribit de Ruthardi archiepiscopi criminibus. Quem dicit ob Simonie infamiam primum »per Romane Ecclesie cardinales Warinum, Anastasium et Adalmarium, postea ab episcopis Tiderico Albanensi et Ruoppertho Fauentino, postremo per Hugonem sacri palatii diaconum,« ter uocatum non uenisse, imo uiolata imperatoris fidelitate ad regni ac sacerdotii inimicos se contulisse, iisque concitatis, et uite et corone imperatoris insidiatum esse. Aliis incusationibus additis, obedientia Ruthardi eos soluit; cui ne quis communicet, sub anathematis pena interdicit. »Data p. m. Tiderici Albanensis episcopi Iu Kal. Aug. defuncto Urbano Iu Kal. Aug. sine uiatico corporis et sanguinis Domini.«  
[Apud SCHUNCK Beitr. sur Mainzer Gesch. II, 115. teste IAFFE Regesta pont. Rom., 447.---Incip »Quanta his temporibus.«]






APPENDIX TERTIA. uETERA MONUMENTA CONTRA SCHISMATICOS IAM OLIM PRO GREGORIO uII ALIISQUE NONNULLIS PONTIFICIBUS ROMANIS CONSCRIPTA, ET NUNC PRIMUM IN LUCEM uINDICATA STUDIO CLARISSIMI ET ERUDITISSIMI uIRI DOMINI SEBASTIANI TENGNAGEL I. U. DOCTORIS ET CAESAREI uIENNAE BIBLIOTHECARII .





AD NOBILEM ET CLARISSIMUM uIRUM AC DOMINUM, D. SEBASTIANUM TENGNAGEL.


Dum ueterum chartas densa caligine mersas
   Extrahis in lucem, ne pereantque caues:
Iure tibi applaudit doctorum turba, rogatque,
   Tales ut pergas promere semper opes.
Sint alii CONDI, sint CLUSII et omnia claudant;
   Tu PROMUS nobis esto et APERTA simul.





EPISTOLA NUNCUPATORIA

Reuerendissimo et illustrissimo presuli ac domino domino Melchiori KLESL, episcopo uiennensi nominato, episcopatus Neostadiani administratori confirmato, cathedralis ecclesie uiennensis preposito, et archigymnasii ibidem celeberrimi cancellario, sacre cesaree et regie maiestati a consiliis, Domino suo clementissimo, etc.

Quantopere , illustrissime et reuerendissime presul, apertis machinis, telisque, atque cuniculis pugnent, ut sacrosanctam illam pontificum Romanorum maiestatem et auctoritatem uiolent, labefactent, ac denique funditus excisum eant, testatum facit, luce meridiana clarius, eorumdem indefatigabile studium, quo obsoletas schismaticorum affanias, apinas, et purgamenta, horridis iam diu merito damnata tenebris, ceu nare canina, inuestigant, eruunt, et dias in luminis oras confertim protrudunt: ac si quid in uenerandum illud sacre hierarchie caput, quod Indi, Aethiopes, Arabes, Perse, Tartari, etiam religionis nostre non consecranei, ut sileam Europeos, supremam inter Christianos auctoritatem obtinere agnoscunt, si quid, inquam, petulans aliquod ingenium amori, odio, uel lucro obnoxium chartis male sanis illeuerit, id isti et , ueluti celo demissum et aliquid arripiunt, cudunt, recudunt, ac tantum non cedro et immortalitate dignum censent, atque hinc sinuosi illi Centuriarum et memorabilium reconditarumque lectionum, aliique eiusdem note male suti centones, tanquam uomice et carcinomata sincere ueritatis, prodierunt, licet illi ipsi, quos adeo amant, uulgant prostituuntque auctores, magnam partem ab horum profanis dogmatis sectisque uarie dissectis dissideant, atque ita asciam, quam nobis infligere magno conatu laborant, suis illidant cruribus.

 Horum itaque exsuscitatus studio et industria, ut et ego, quem in Ecclesia tenet  ab ipsa sede Petri apostoli, cui pascendas oues suas commisit Christus, usque ad presentem episcopatum successio sacerdotum; tenuem symbolam aliquam in augustum hoc et iisdem cum sole limitibus circumscriptum catholice Ecclesie amphitheatrum conferrem, membranacea quedam opuscula, ceteroquin situ squaloreque peritura, et tineis blattisque excussi, exscripsi, et pancratiaste nostrarum partium eximio, reuerendo P. Iacobo Gretsero societatis Iesu, una cum suis typis exprimenda dedi, que, cuius commatis sint, ut laciniosa oratione explicem, supersedeo, ne illud e triuio Lucilianum audiam.

---Scruta quidem, ut uendat, scrutariu' laudat,
Prefractam strigilem, soleam improbu' dimidiatam.

Illud interim elogii uice sit, quod ille annalium ecclesiasticorum promus condus illust. cardinalis Baronius, hec nostra uidere, et commentariis suis inserere summis uotis discupiit, que indeptus haud penitendum auctarium XI et XII tomo iunxisset, et calumniarum illas nebulas, quas ueluti e plaustro in Gregorium uII, Alexandrum III et Adrianum Iu,  profundunt, illustri hoc ueritatis sole clarius dispulisset. Sit itaque hec nostra opella, ueluti tenue spicum post magnam Baronianam segetem, relictum.

Quam tuo illustri nomine, illustrissime presul, ceu Palladis egide, contra rupiconum et uitilitigatorum incondita rostra, tectam, publici iuris nunc facio, et tibi, ut eamdem laborum et periculorum aleam cum pontificibus nostris, quos scriptio tuetur, sepenumero subeunti, iure optimo L. M. dedico. Tu enim, magne et inuicte athleta, manu conserta cum aduersariis crebro congressus, eorum strophas, sutelas, uarieque contextas technas, ueluti aranee telam, unico ictu discidisti, usque adeo ut grandiloquentia tua, quasi Mercuriali quadam catena, deuincti, perculsi et prostrati, ueritati manus darent, et eieratis, quibus hactenus imbuti fuerant, profanis mysteriis, in fidei nostre orthodoxe numeros transcripti, pro eadem uelle uri, uinciri, uirgis ferroque necari, sese sacramentis alacres promptique obligarent. In quorum animis porro firmandis dum strenue adlaboras, caput hoc tuum, religioni propagande deuotum, presentaneo sepe pro Christo et Ecclesia eius obiecisti periculo, et, contemptis inimicorum hinc inde imminentium insidiis, contempta uite presentis cura, eterne uite uiam regiam, totius uenerande antiquitatis uestigiis tritam, erronum diuerticulis et precipitiis flexuosis insuper habitis, neophytos tuos ingredi, gratia duce, comite fide, constanter solideque docuisti.

Usque adeo ut religio catholica, que collabascere hic paulatim ac retro in peius ferri tum temporis uisa erat, omnem sui cultum, ornatum ac incrementum, quo nunc splendet et efflorescit, tibi uni, ut incomparabili propugnatori, qui se murum ac uallum aheneum pro domo Domini confertis hostium telis uel millies obiecit, gratissimo se debere animo profiteatur, que licet nunc iterum temporum iniuria nonnichil hic delibari et aduersaria ceruicem erigere, pedemque nostrum premere uideatur, spes est tamen confore ut noua et ignobilis hec Titanum soboles, celum celitesque nefarie oppugnans, supremi Moderatoris ductu auspiciisque, cuius decreta figit et refigit, ex alto deiecta, sua aggestorum montium mole obruta oppressaque demum iaceat. Conferant itaque pedem, irruant et impugnent andabatarum in morem, terribilem hanc, et ut castrorum aciem bene ordinatam, Romanam uere statu felicem Ecclesiam , cui totam doctrinam apostoli cum suo sanguine profuderunt, ubi Petrus passioni Dominice adequatur, ubi Paulus Ioannis exitu coronatur, ubi apostolus Ioannes, postquam in oleum igneum demersus nichil passus est, in insulam relegatur. Stabit nichilominus illa, ut , ut columna et firmamentum ueritatis, aduersus quam ne inferorum quidem porte preualebunt.

Quo in omine abiungo, et ut tenue hoc chartaceum munusculum, meritorum in me tuorum mnemosynon, lubenti manu et serena fronte, illustrissime Mecenas, excipias, et editorem suum, cum prope solus

   . . . . Tristes hac tempestate Camenas
Respicis . . . . .
auctoritate et gratia tua complectaris et foueas, et ad maiora publicanda exstimules, rogo, et supremum numen, ut conatus tuos reipublice Christiane salutares annutu suo firmet prosperetque, ex animo uoueo.

Dat. uienne Austriorum, ex Museo Regio, XIII die D. Hippolyto Austrie tutelari sacra. Anno salutis a Christo restitute 1611.


SEBASTIANUS TENGNAGEL ICus et Ces. Reg. Biblioth.





INDEX AUCTORUM.

    I. Epistola S. Gebhardi archiepiscopi Salisburgensis ad Herimannum episcopum Metensem.
    II. uita S. Altmanni episcopi Passauiensis.
    III. uita B. Tiemonis archiepiscopi Salisburgensis.
    Iu. uita S. Anselmi episcopi Lucensis.
     u. Domnizonis presbyteri de uita et rebus gestis Mathildis comitisse libri duo. 
    uI. Bernaldi Constantiensis presbyteri opusculum de uitanda excommunicatorum communione, etc. 
    uII. Synodus Moguntina cum Sigefridi archiepiscopi Moguntini aliorumque epistolis.
    uIII. Epistola Stephani episcopi Halberstatensis.
    IX. Epistola S. Anselmi archiepiscopi Cantuariensis.
    X. Hessonis Scholastici commentariolus de rebus gestis inter Callistum papam et Henricum u regem ac imp. 
    XI. uarie hactenus inedite epistole.





SANCTI GEBHARDI ARCHIEPISCOPI SALISBURGENSIS EPISTOLA AD HERMANNUM EPISCOPUM METENSEM PRO GREGORIO uII PONTIFICE MAXIMO Contra eiusdem temporis schismaticos Nunc primum ex tenebris in lucem prolata.





LECTORI.

Amice lector, si nosse cupis quis quantusque epistole huius auctor fuerit, lege uitam eius editam a G. u. D. Henrico Canisio, tom. II antique Lectionis, et tom. uI, ubi res ab eo gestas longe copiosius explicatas inuenies. Adi etiam Brunonem a Frehero editum tom. I Scriptorum Germanicorum; ad calcem Commentarii De bello Saxonico, ubi memorat, Gebhardo nostro in conuentu quodam utriusque partis episcoporum et principum, partes perorandi demandatas esse. »Nostri, inquit Bruno, rumpentes silentium, ut omnium faceret uerbum, Gebehardum petierunt Salzburgensem archiepiscopum. Qui surgens, ut erat uir per omnia prudens, et honestus, et honori quem gerebat non minimum conferens honoris, uultu modesto, uoce mediocri, sensum profudit sapientis et pii pectoris.

Quia uero oratio S. Gebhardi ad calamitates illorum temporum melius perspiciendas, et ad huius epistole, quam publicamus, clariorem intelligentiam plurimum facit, haud grauabor eam lectoribus hoc loco representare; cum Brunonis De bello Saxonico historia paucis sit nota. Ita ergo S. Gebhardus ad episcopos et principes, qui a schismaticorum partibus stabant.

»Episcopi uenerabiles, ceterique.« . . . Reliqua habes Patrologie tom. CXLuII. col. 489, in BRUNONE.

Hec S. Gebhardus anno 1081, cui Bertoldus Constantiensis suo in Chronico eiusmodi monumentum posuit, anno 1088. Gebehardus uenerande memorie Iuuauiensis archiepiscopus, in causa S. Petri precipuus, qui schismaticos publice dictis et scriptis confutare consuerit de hac luce subtractus XuII Kalend. . . . . magnum merorem Catholicis reliquit. In uita tom. uI, antique Lectionis obiisse dicitur XuI Kalend. Iulii, in castro suo, quod Weruen dicitur.

Porro Hermannus episcopus Metensis, ad quem S. Gebhardus hanc epistolam dedit, hoc elogio ab eodem Bertoldo cohonestatur, anno 1090: Heremannus pie memorie Metensis episcopus, et Bertoldus dux Alemannie, filius Rudolphi regis, in fidelitate S. Petri, Maia mense, diem extremum clausere, magnumque merorem Catholicis, et exsultationem schismaticis reliquere.

Sed iam ipsum S. Gebhardum loquentem audiamus, in quem schismaticus apologista, in apologia pro Henrico Iu, quam heretici nostri non semel excuderunt, acriter dentes stringit; quod tanti uiri auctoritate et auspiciis plurimi a schismaticorum castris abstinerentur et reuocarentur. At citius anonymus iste dentes suos fregit; quam S. Gebhardi famam et existimationem infringere potuerit. Crescet extento Gebehardus euo, illum aget penna metuente solui fama superstes.





EPISTOLA S. GEBHARDI ARCHIEPISCOPI SALISBURGENSIS AD HERMANNUM EPISCOPUM METENSEM.

 uenerando in Christo Patri et Domino, HERIMANNO sancte Metensis Ecclesie episcopo GEBHARDUS frater et cepiscopus, quidquid potest in Christo melius.

 Mandauit iam secundo, caritas tua mihi meisque in persecutione sociis, indicare tue paternitati quid in hac Ecclesie dissensione tenendum sentiendumque censeamus, ut respondere ualeas his qui  contraria sentiunt et loquuntur. Nos autem, moduli nostri non ignari, ad instruendam prudentiam tuam nequaquam prorumpimus, quod non minus ridiculum foret quam si quis solem facibus adiuuare uellet. Huc accedit quod, sicut facultas hoc non ministrat, sic nec uoluntas suggerit. Tediosum namque et superuacaneum uidetur, illos preparandis responsionibus operam dare, quos nemo dignatur audire. Rarum infortunii genus est quod patimur, qui et in multis accusamur, et tamen nullum excusandi locum habere possumus. Seniores namque nostri, scilicet contrarie partis episcopi, eam cum suis sacerdotibus humanitatem in agendis causis exhibere dedignantur quam nec propriis mancipiis quemquam oportet denegare, non utentes in nobis exemplo  beati Iob dicentis: Si contempsi subire iudicium cum seruo et ancilla mea .

Ex quo enim hec inter nos dissensionum scandala oriri ceperunt, nunquid illos, licet frequenter et deuote orando, exorare potuimus quatenus, ad reformandum Ecclesie formam, et nos illos audire et audiri ab illis concederent, promittentes, si parti illorum iustitiam fauere constaret, nos sine dubio sententiam illorum secuturos

Sed fortasse ignorantibus incredibile uidetur quod dicimus, tante dignitatis et reuerentie uiros afflictis fratribus non solum compassionem non exhibere, sed et iustitiam denegare. Ad faciendam uerbis nostris fidem, propter legationes quibusdam illorum priuatim directas, ipsas personas exprimimus  cum quibus in publico colloquio uiuis uocibus hec tractata sunt; scilicet archiepiscopum Coloniensem, episcopos Babinbergensem, Spirensem, electos  Treuerensem, electos  Traiectensem. Istis pene omnibus Saxonie et Thuringie maiores, ubi condictum est, obuiam uenerunt, et, in ea quam prediximus sententia concordantes, ultro se discutiendos obtulerunt, ea conditione ut, si causam suam iuxta leges et consuetudines ecclesiasticas defendere non possent, sanioribus illorum consiliis acquiescerent, non confusionem hoc reputantes, si, meliora et uiciniora saluti ab illis discentes, errorem suum relinquerent.

Hec in auribus omnium qui aderant non contentiose,  sed humiliter proponentes nichil profecimus. Et nunc super hec omnia, fratres et domini nostri, nichil fraternis calumniis et supplicationibus moti, ea qua ceperunt erga nos induratione perdurant, nobis quidem audientiam denegantes; aliis, quibus ualent et quantum ualent, sinistra de nobis insinuant; nos seductos et seductores, nos perfidos, nos imminentium malorum caput et causam esse testantur. Quod sicut incessanter, ita nec efficaciter docent. Adiuuat enim sacerdotalem doctrinam regalis munificentia, que uno eodemque incitamenti genere et doctores facundos et auditores dociles reddit et capaces. Tantum persuadendi studium tanta plurimorum credulitas subsecuta est, ut etiam oues nostre uocem nostram non audiant, sed alienos  sequantur. In locis siquidem de quibus nostre partis pontifices expulsi sunt, doctrine sibi locum uindicant, ibique, in Ecclesiis non suis, oues ad se non pertinentes usurpate predicationis pabulo ad hoc usque informauerunt, ut pastores pios non solum despicere, sed etiam persequi dignum arbitrentur.

Ergo si eousque prodit iniquitas nostra ut nullum de aberratione nostra dubietas locum habeat, et magis plectendi simus quam audiendi, oportuit tamen uiros qui eiusdem nobiscum sunt nominis et officii conuertendis fratribus potius quam perdendis studere, errantibus uiam ueritatis ostendere, et salutaribus monitis diuisa membra ad unitatem lucrari. Hoc bonum esset et acceptum coram Saluatore  nostro, ut qui de plenitudine eius abundantius acceperunt, acceptam pre aliis gratiam in alterutrum administrarent , sicut scriptum est: Qui audit, dicat: ueni. Bonum quidem esset, et fraternitatis amatoribus competens, in tali, ut aiunt, precipitio positos, etiam nolentes retinere, quanto magis eos qui summo id desiderio expetunt, et rectiora docentibus obedire in promptu habent. Non graue aut inhonestum arbitrantes sic ab aliis uinci, ut et ipsi suum errorem uincerent.

Postremo, si tante obstinationis essemus ut ueritatis sermo in nobis non caperet , ipsi tamen impiis iniquitatem suam annuntiando animas suas liberarent. Nobis autem, quorum calamitatis adeo cupidi sunt, carbones ignis congererent;  quia tunc nobis maior confusionis cumulus accresceret, quando, agnita ueritate, ab eis de ignorantia excusationem non haberemus.

Age nunc, carissime Pater et domine, quandoquidem nos indigni iudicamur quos uerbum ueritatis erudiat, cum domus exasperans  simus; tu tamen, cui, pro commorandi uicinitate, colloquendi cum eis facilior aditus patet; quem etiam, tam pro uite quam dignitatis honestate, repulsam pati non oportet: tu, inquam, pro nobis uerbum fac; tu tibi inter nos mediatoris uicem assume. Audi ab eis quod audiamus; ex te disce quod doceas; inquire quibus ecclesiasticis sanctionibus causam suam probent, nostram uero improbent;  quatenus per te illos audiamus, quos per se ipsos audire non contingit, et quod proprii oris officio impetrare non potuimus, per allegantis reuerentiam consequamur.

Quod si, tue caritati acquiescentes, hanc a te uicissitudinem exigunt ut, sicut suam nobis, ita nostram illis sententiam insinues, dic quod nosti, dic quod nichil nouum, nichil inusitatum cudimus, nichil a nobis quasi ex nobis, sed quod audiuimus et uidimus, quod patres nostri narra uerunt nobis , nichil de nobis presumentes, sed potius contenti stare et tenere traditiones quas didicimus , nichil per contentionem, nichil per argumentationum uersutiam, que inimica est fidei. Quod nec propositi  nostri est, nec etatis; quin potius ea que huiusmodi sunt etati decentius lasciue relinquimus, his quidem qui ad hoc exercitatos sensus habent, non, iuxta Apostolum, ad discretionem boni et mali , sed ut ingenii sui subtilitate et lingue uolubilitate id quod iustum est, quasi recte peruertant. Nostri autem nec officii est, nec studii esse debet, ut dicamus bonum malum, et malum, bonum; sed ut Domini nostri emulatores, quantum ipse concesserit, studeamus reprobare malum, et eligere bonum 

Hac itaque puritate contenti, eo, quod in presenti uersatur negotio, hoc solum tenemus quod Ecclesia catholica semper tenuit, quod ab initio cepte Christianitatis usque ad monstruosa hec tempora,  stabile et inconuulsum perstitit, scilicet quod excommunicatis non est communicandum. Hec namque dissensionum causa est et seditionum, quod illi ab excommunicatis non abstinent, et non abstinendum docent. Nos uero et abstinemus, et abstinendum persuademus, precipue ab illis qui a precipua et prima sede excommunicantur. Que diuersitas contraria docentium sacerdotum uere facta est ruina populi, uere multorum radix malorum. Ex qua tot male fecundi rami pullulantes in uniuersa Ecclesia uarios fructus protulerunt, et quotidie proferunt. Quorum fructuum amaritudo amarissima non tam ramis quam radici ascribenda est. Quidquid enim studia partium delirant, quidquid in hac rerum turbulentia a subditis peruerse  agitur, iuste in capita peruersa docentium [uidetur deesse uocula recidit, relabitur, uel similis]. uere nunc impletur quod scriptum est: Egressa est iniquitas a senioribus iudicibus, qui uidebantur regere populum . Hi namque qui ueritatis precones dicuntur, quibus credita sunt eloquia Dei ad euangelizandum populo Dei, si id ipsum dicerent omnes, et non essent schismata in eis; si more speculatorum prouiderent quatenus contentio inter eos aut non oriretur, aut orta, collatis ex more fraternitatis tractatibus, sedaretur; dubium non est quin illorum in assertione ueri unitatem unitas etiam populi sequeretur, et adhuc in suo statu permanens antiquam pacem obtineret Ecclesia, que nunc, inimicorum suorum pedibus exposita, inaudita  contritione conteritur, et incomparabili tam corporum quam animarum strage cruentatur. Cuius sanguis non incongrue de manibus illorum requiritur qui, eam in sui procuratione suscipientes, contra eam dogmatizando transgredi fecerunt populum Dei.

Nos igitur et qui nostre partis sunt, quibus etiam Ecclesie disciplina commissa est, ipsi Ecclesie in hoc satisfacimus, quia nichil docuimus uel docemus preter id quod didicimus. Si inquirimur unde, a quibus didicerimus, certe multos et nequaquam obscuri nominis doctrine nostre astipulatores habemus. Apostoli nos docuerunt, apostolorum successores, apostolice sedis pontifices; preter illos,  imo secundum illos, aliorum Patrum copiosa multitudo, qui note sanctitatis et auctoritatis sunt, quorum doctrina fulget Ecclesia, et qui cum Domino regnant in celis, et in terris miraculis coruscant; quorum sanctionibus non ignorantia uel negligentia, sed studio reluctari, quid aliud est quam spiritum, qui per eos locutus est, blasphemare? Istis sine dubio, et non nobis aduersantur quicunque ab excommunicatis ante canonicam examinationem non abstinent, et non abstinendum docent. Talia enim predictos Patres concordi et assidua prohibitione uetasse non solum hi sciunt qui ex scriptis illorum acceperunt, uerum etiam rudes et illitterati, qui, etsi legem ignorent, tamen ea que legis sunt  ex inueterata et nunquam  mutata consuetudine didicerunt. Hec itaque, que legislatorum talium unanimitate statuta, usu antiquissimo huc usque stabilita sunt, quandoquidem apertis oppositisque impulsionibus quassari nequeunt, quasi ex latere machinationes parantur ad decipiendas illorum opiniones [forte, animas] qui minoris intelligentie estimantur.

Et quia apud tales etiam non leuiter agitur, ut in adeo triti lateque patentis itineris ductu exorbitent, iuxta iter scandalum ponitur , dum quedam uitia ueritati ad subuersionem ueritatis illis proponuntur. Audiuimus enim quosdam contrarie partis clericos, de sua scientia gloriantes, id studii habere ut de sacris undique codicibus  illas sententias colligant quas sancti Patres ad cohibendam illorum sacerdotum intemperantiam condiderunt, qui in proferendis sententiis precipites sunt indiscrete ligando uel soluendo. uere in his, ut in omnibus, laudabiles atque amplectende illorum sententie, qui omnium sic curam gerebant, ut et prelatos a precipitatione compescerent, et subiectorum innocentie defensionem necessariam prouiderent.

uerum illi qui, ad hoc quod persuadendum susceperunt, ista introducunt, bono, at non bene utuntur. Nam quod sancti doctores ad communem profectum tam eorum qui presunt quam qui subiacent constituerunt, hoc isti procul dubio ad contemptum episcopalis ministerii, et ad suscitandam  inter pastores et oues discordiam assumunt. Quod in hoc profecto patet, quia illas solummodo sententias quas sue persuasioni commodas existimant auditoribus suis inculcant, aliis prorsus silentio oppressis, quas nichilominus Patres catholici de eadem re statuerunt, queque ad hanc litem dirimendam ita necessarie sunt ut nullo modo sine illis iuste diffiniri ualeat. Que uero ille sint, nequaquam a nobis docendi sunt. Ipsi enim melius nobis sciunt multos Ecclesie doctores multimodis [multis modis] et uerbis hoc instituisse, ut, si quando de sententia excommunicationis contradictio oboriretur, canonicis discussionibus utriusque partis diligens examinatio fieret, et sic excommunicatoris  sententia aut probaretur aut emendaretur.

Hec et his similia predicti fratres, quasi incognita nec aliquid ad rem pertinentia, dissimulantes, ad hos suos sequaces instruunt ut, temere et absque omni probatione legitima prolatam in se sententiam contemnentes, iugum discipline penitus excutiant. Cumque ignorent minime hoc etiam antiquitus scitum esse, quod pastoris sententia, siue iusta siue iniusta, timenda tamen sit; illi homines sub anathemate positos securos, et de timenda illa a nostra diuersione [nobis diuersa] nichil sollicitos reddunt: illa Scripturarum testimonia frequenter replicando, in quibus hoc astruitur, quod qui innocentem maledicit, sibi plus nocet quam cui nocere  appetit, aliaque in hunc modum. A quibus sanctorum uerbis nequaquam nos dissentimus, quin potius cum amore et reuerentia recipimus, studentes, quantum diuina largiente gratia possumus de illa pastoralis officii abusione et nobis cauere, et aliis ut caueant persuadere. Illis autem qui hec ad sue partis adiumentum plus equo intorquent, cum tali moderamine assensum prebemus, ut nequaquam ultra terminos constitutos illorum uestigia prosequamur: non adiicientes ut hoc ex illorum documentis subintelligamus, quod iam suos auditores subaudire fecerunt; hoc scilicet ut, si quis excommunicatus iniuste se excommunicatum nudis tantum uerbis asserit, excommunicatoris sententia protinus irrita iudicetur. Si stabit hec  consequentia, iam a nullo excommunicato abstinet; quia nullus eorum se iuste iudicatum esse fatetur: sed non est equa partitio ut subiecti ita audiantur quatenus prelati inauditi preiudicium patiantur, sicut dicitur: Non esse iustum mediatorem, qui sic unam partem audit, ut nichil alteri reseruet.

Quod si hec nouiter emergens doctrina in Ecclesia fructificare ceperit, antiqui Patres in uanum laborauerunt , qui id modis omnibus satagebant, id conati sunt, quatenus in uno Christi corpore, quod est Ecclesia, nec ab excellentioribus membris minora grauarentur, nec inferiora superioribus resultarent. Multe illorum constitutiones, cause que inter nos uentilatur congruentes, hoc  nouo dogmate frustrantur et in irritum cadunt. Quorum synodicas et decretales sententias si hic inserimus, fortasse fastidium legentibus ingerent, eo quod trite sunt et tam usu quam auctoritate notissime. Quandoquidem autem illi qui contraria agunt tam serene luci caliginem inferre conantur, necessarium ducimus, contra ingruentes nouitatis huius obscuritates, antiquam et notam Ecclesie lucernam super candelabrum ponere , ut quod illi tanto conatu obliuioni tradere conantur, nos ad memoriam reuocemus, satis estimantes ad defensionem nostram nota replicare quam ut noua introduxisse uideamur.

Sancti Patres in Nicea congregati, cum iuxta institutionem apostolorum, et eorum apostolicorum  qui ante synodum Nicenam fuerunt, decernerent de his qui communione priuantur, seu ex clero seu ex laico ordine, ab episcopis, ut hi qui abiiciunt et qui abiiciuntur [uidetur deesse uocula innotescerent, uel similis], ita subiunxerunt: Requiratur autem ne pusillanimitate, aut contentione, uel alio quolibet episcopi uitio uideatur a congregatione seclusus . Qualiter autem quibusue modis inquirendum sit, nichilominus addiderunt his uerbis: Ut ergo decentius inquiratur, bene placuit annis singulis per unamquamque prouinciam bis in anno concilia celebrare ; et cetera que sequuntur.

Igitur qui ad decentem rei huius inquisitionem concilia celebranda esse decreuerunt, nequaquam,  ut nunc moris est, arbitrati sunt ad probandam eorum qui abiecti sunt innocentiam hoc posse sufficere, si passim uageque in suos excommunicatores absentes conuitia et obtrectationes eructent. Ergo qui contra sacros canones Nicenos, nulla condicta synodo, nulla precedente inquisitione, canonica communione priuatos in communionem recipiunt, audiant si eiusdem concilii statuta tam leuiter uiolanda sint et contemnenda; audiant quid sanctus Gregorius de auctoritate quatuor conciliorum principalium, quorum istud precipuum est, sentiat. Siquidem in epistola Alexandrino, Antiocheno, Hierosolymitano patriarchis directa, sic ait : Sicut sancti Euangelii quatuor libros, sic quatuor concilia suscipere et uenerari me  fateor, quia in his, uelut in quadrato lapide, sancte fidei structura consurgit, et cuiuslibet uite atque actionis norma consistit. Quisquis eorum soliditatem non tenet, etiamsi lapis esse uideatur, tamen extra edificium iacet.

Item, post pauca, de iisdem conciliis: Quia, dum uniuersali sunt consensu constituta, se et non illa destruit quisquis presumit aut soluere quos ligant, aut ligare quos soluunt. Quisquis ergo aliud sapit, anathema sit.

Audiant etiam qui tanto adnisu sancti ac magni concilii Niceni statuta annullare satagunt, specialem de illo beati Leonis sententiam : Leo episcopus Anatholio episcopo. Non trecentis, inquit,  decem atque octo episcopis, quantumlibet copiosior sit numerus sacerdotum, uel comparare se audeat uel preferre; cum tanto diuinitus priuilegio Nicena synodus sit consecrata, ut siue per pauciores siue per plures ecclesiastica iudicia celebrentur, omni penitus auctoritate sit uacuum quidquid ab illorum fuerit constitutione diuersum.

Item de eadem re: Sancti et uenerabiles Patres in urbe Nicena, sacrilego Ario cum sua impietate damnato, mansuras usque in finem mundi leges ecclesiasticorum canonum condiderunt, et apud nos, in toto orbe terrarum, in suis constitutionibus uiuunt, et si quid usquam aliter quam illi statuerunt presumitur, sine cunctatione cassatur: Ecce nos sumus, in quos fines seculorum deuenerunt , in quorum  temporibus ille penitus leges destruuntur, quas sancti doctores usque in finem mundi mansuras predixerunt.

Quandoquidem igitur synodo cuius hic testimonia inserta sunt, omnes synodi que authentice sunt, quasque Ecclesia recipit, principatum concedunt, singulas aliarum sententias annectere non tam necessarium est quam prolixum. Unum tamen e pluribus de Sardicensi concilio excerpere, non abs re ducimus. In huius namque concilii prefatione, cum de diuersis diuersorum conciliorum regulis tractaretur, ita tandem subiunctum est: Sed in his omnibus illa sequi debemus quecunque a Niceno concilio et a sancta atque apostolica Romana [Ecclesia] non discrepare uidemus.

 Quod autem in eiusdem concilii capitulo 17 inuenitur, illos uelimus attendere qui tam facile etiam quorumlibet episcoporum, nedum Romani pontificis sententiam sine legali examinatione rescindunt; quasi discussione non indigeat quidquid illorum uerbis siue iustum siue iniustum asseritur. Continetur autem sic in prefinito capitulo: Si episcopus quis forte iracundus, quod esse non debet, cito et aspere commoueatur aduersus presbyterum siue diaconum suum, et exterminare eum de Ecclesia uoluerit, prouidendum est ne innocens damnetur, aut perdat communionem. Et, paucis intermissis, sic demum concluditur: Tamen, priusquam omnia diligenter et fideliter examinentur, eum  qui fuerat a communione separatus, ante cognitionem nullus debet presumere ut eum communioni societ.

Ecce in hoc loco specialiter de illo excommunicationis genere agitur, quod, iracundia grassante, committitur, quod propero et aspero motu acceleratur; et tamen summopere cauetur ne uel sic excommunicatum ante diligentem examinationem aliquis recipiat.

Hec et his similia in conciliis et in Romanorum presulum decretis quasi usque ad fastidium inculcantur. Nec hoc quidem intermittitur, qualis utrosque uindicta sequatur: istos, si excommunicatis scienter et ante utriusque partis iustam examinationem communicant, latebrasque defensionum,  quominus ad satisfactionem perducantur, pretendunt; excommunicatos autem, si ante audientiam communicare presumpserint, si cause sue adesse neglexerint, si infra constitutum terminum coram suis excommunicatoribus causam suam non peregerint, si interdictum sibi ministerium usurpauerint; que quia nulli incognita sunt, latius hic enumerare nec necessitas exigit, nec breuitas epistolaris admittit.

Sed quia aduersus ista excusatio locum non habet, fortasse ex ipsis quiddam nobis obiicitur, quod in predicto capitulo statutum est; quod nos quidem, sicut alia quedam, compendii causa reticuimus,  illud uidelicet ubi dicitur: Quia oportet ei qui abiectus est non negare audientiam roganti; et ille episcopus qui eum iuste uel iniuste abiecit, patienter accipiat ut negotium discutiatur. Hinc, ut putamus, ad excusandas excusationes , occasiones sumunt, quasi propter hoc, examinatio, sicut debuit, fieri non debuisset  , quod excommunicator ad probandam uel improbandam sententiam eis patientiam non exhibuerit.

Ad quod refutandum non Scripturarum testimonia, non canonum auctoritas, sed ipse rerum gestarum ordo respondeat. Notum enim omnibus circumquaque est, anathema illud de quo agitur in synodo Romana que  prima Quadragesime hebdomade ex more celebrata est prolatum fuisse.  Quod cum in partes Teutonicas insonuisset, in proximo Pascha, episcopi qui in ciuitate Babinperga festum illud celebrarunt, in die sancto, inter missarum solemnia multa et inhonesta in dominum papam  uitia iaculantes, omnibus qui congregati sunt denuntiauerunt ex tunc in reliquum nequaquam pro apostolico habendum esse; ibique incipientes, pertransierunt per uniuersum regnum eadem predicando, adiunctis sibi et aliis eiusdem uerbi ministris. Quod si talia se ea necessitate aggressos esse obtendunt quod audientia eis denegata fuisset, iudicent omnes qui sanum sapiunt si in tali temporis interuallo hoc ullo modo fieri potuerit quatenus, post agnitionem prolate in  se sententie, sedem apostolicam pro discutienda causa interpellassent, eaque hoc denegante in predicto loco et tempore hanc seditionem commouissent. Liquet profecto quod, etsi uoluntas hoc illis suggereret, sicut nec fecit, tamen temporis angustia non pateretur. Unde totum illud pariter comprobatur, quod nec discussio facta est, nec ut fieret quesitum est uel denegatum. Constat ergo temeritatis potius impulsu quam necessitatis id actum esse ut excommunicati ante probationem legitimam in communionem reciperentur. Quod quemadmodum prefatis conciliis et decretis inuenitur aduersum, ita etiam non nostro, sed uirorum apostolicorum Gregorii atque Leonis [iudicio] omni auctoritate uacuum et sine cunctatione cassandum. Et quia non minus  ecclesiasticis consuetudinibus quam legibus refragatur, predictis duobus testibus, tertium, beatum Augustinum coniungendo, triplicem funiculum faciamus. Qui, ad Casulanum presbyterum scribens, inter alia sic ait: Sicut preuaricatores legum diuinarum, ita et contemptores consuetudinum ecclesiasticarum cercendi sunt. Item ad Ianuarium. Omnia talia, que nec sanctarum Scripturarum auctoritatibus continentur, nec episcoporum conciliis statuta reperiuntur, nec consuetudine uniuersalis Ecclesie roborata sunt, resecanda existimo.

uerum de militibus Dominicis interim tacendo, ad ipsius Domini illorum uerba ueniamus, dicentis  in Euangelio: Non est discipulus super magistrum . uere euangelicam et apostolicam doctrinam ante tempus iudicauerint qui tam inordinate non solum sententiam summi pontificis, sed et ipsum condemnantes iudicauerunt, sententia indiscussa, auctorem sententie, inauditum, inconuictum nec confessum, sed neque conuentum uel commonitum! sententiam quidem, que tali tempore a synodo Romana promulgata est, quando nulla de presidente contradictio fuit; ipsum presidentem, cui tunc temporis non solum ea que in istis partibus est Ecclesia, sed illa que in toto orbe diffusa est debitam subiectionem exhibuit; illum, inquam, suo et non synodali iudicio refutauerunt, et alium, qui paulo ante a sede apostolica damnatus est, eidem  sedi que illum damnauerat, pontificem-designauerunt, Romana Ecclesia nec conscia nec consentiente. Quid igitur canonum testimoniis ad improbanda hec iudicia indigemus, que nec similitudinem sensatorum iudiciorum tenent, sed quasi prima fronte plena blasphemie apparent? Nam, ut uerum fateamur, nichil in sanctorum Patrum scriptis contra huiusmodi presumptiones specialiter edictum nos inuenisse meminimus, quia insanie non erat lex ponenda. Ex abundanti autem ab antiquis doctoribus statutum est contra illas imperitorum episcoporum infestationes, que, etsi ab aduersantium insidiis procedant, nonnullam tamen equitatis imaginem pretendunt, scilicet induciis, euocationibus,  discussionibus, aliisque iuxta tenorem iudiciorum. Ad istorum cautionem distinguendam si auctoritas a nobis requiritur, non Scripturarum excerpta sed uolumina opponimus, sicut est liber decretorum pontificalium, qui pene totus in talium discussione cuditur. Sed ne nichil horum ad presens induxisse uideamur, illud saltem beati Gregorii inseramus, quod ad Ioannem Defensorem euntem in Hispanias scribit de Stephano episcopo, qui iniuste esse se depositum conquestus est. Primum, inquit, diligenter querendum est si iudicium ordinabiliter est habitum, si alii accusatores, alii testes fuerunt; deinde causarum qualitas, si, accusato presente, sub iureiurando contra eum testimonium dictum est, si respondendi locum habuit, si examinatio personarum accusantium  ac testificantium regulariter facta est; quod si forte hec solemniter acta non sunt, in Ecclesia sua omnibus modis reuocetur. Hi uero qui eum contra Dei timorem et statuta canonum condemnauerunt, ad agendam penitentiam mittendi sunt sex mensibus, ita sane ut, si alicui eorum mortis contigerit imminere discrimen, uiatici benedictio non negetur.

uideant ergo predictorum iudiciorum mediatores, si in Romani presulis refutatione uel unum de illis sancti uiri preceptis obseruauerint, que ille in unius cuiuslibet episcopi discussione obseruanda esse decreuit.

Huc accedit quod multis sanctorum statutis diffinitum  est ut nullus episcopus, nisi in legitima synodo et suo tempore, apostolica auctoritate conuocata, iudicari aut damnari possit; et quod sine prime sedis auctoritate concilia rata esse non possint. Hec qui querit, inuenire poterit in scriptis apostolicorum Iulii, Damasi, Marcelli, Gelasii aliorumque, beato Isidoro idipsum attestante.

Mirandum igitur est uiros prudentes adeo nota obliuioni tradidisse, qui, nulla existente synodo, illum episcopum iudicantes reprobauerunt sine cuius auctoritate nec episcopum aliquem damnare, nec generale concilium licet congregare. Ecce nouus ordo iudiciarius, ecce matura Domini sacerdotum iudicia! Isti iudices si eo quo iudicauerunt iudicarentur [iudicio], ita ut a subditis suis eamdem  predamnationis uicem reciperent quam prelato suo impenderunt; nequaquam hoc ecclesiasticum iudicium, sed uere furorem tyrannicum nominarent. Nec id mirum; nam, ut de episcopis taceamus, certe nulli hominum, cuiuscunque professionis uel conditionis sit, tale iudicium iure competit, quale in ullum processit qui a nullo homine iudicandus est. Sicut ille, apostolice doctrine adhuc nescius, canonum ignarus, Nicodemus dixit: Nunquid lex nostra iudicat quemquam, nisi audierit ab ipso prius et cognouerit quid faciat? 

De illo autem  quid dicamus, qui, ad supplendum huius depositi locum, tam prouide deligentium dispositione erectus est? uere de illo hoc  dicimus uerisque testibus approbamus, quod, etsi iam pro suis erratibus nec damnatus esset nec damnandus, sed et sedem illam uacantem inuenisset, cui nunc superstite pontifice adulterinus inuasor deputatus est, tamen, teste beato Leone, nulla ratio sineret ut inter episcopos haberetur, quem nec clerus elegit nec populus expetiuit. Cumque eiusdem Leonis atque Celestini sententiis diffinitum sit ut nullis inuitis episcopus detur, quanto minus illi Ecclesie nolenti episcopus aliunde superponendus erat, que sui incolumitate pontificis et concordia potita est.

Ergo quia cum huiusmodi portionem ponere non acquieuimus, maledicimur et persecutionem patimur , et uelut tante discordie auctores  traditi sumus nos et nostra in direptionem omnibus qui in circuitu nostro sunt. uere, ut aiunt, ab illis qui hec faciunt, discordamus, sed non amore discordie, imo timore perpetue damnationis, certi quod anathema nobis esset sine fine, si in talibus nos contingeret uitam finire.

Ecce ut iussisti, o dilectissime presul, quid in hac re mediocritati nostre uideatur, caritati tue expositum est. Si autem a prudentioribus potiora audiemus, obaudire parati sumus, ea tamen inter nos et eos qui a nobis diuersa sentiunt uicissitudine seruata, ut non per ambages uel extrinsecus detortas uerisimilitudines res agatur. Nec bone quidem estimationis est, ibi exquisitis circumquaque argumentis inniti, ubi de ipsa re tot speciales atque  diffinitiue sententie, que nulla possunt ratione conuelli, a sanctis Patribus promulgate sunt, ita ut nullum dubietatis scrupulum reliquerint. Ecce, omni tergiuersatione remota, cause a nobis exposite sunt de hoc quod excommunicatis, quibus illi communicant, non communicamus; quod apostolice sedis pontifici, et beati Petri uicario abrenuntiare non presumimus; quod, eodem uiuente et cum Romana Ecclesia concorditer agente, alium ad eamdem sedem eligere aut eligentibus consentire non acquiescimus. Ergo si illi qui contraria gerunt, uerioribus et prepollentioribus documentis ea licere approbant que nos illicita esse demonstrauimus, equum est ut rectiora docentibus et auditum et assensum accommodemus.

 Sed his que ad rem pertinent omissis, uitia [conuicia] et uituperationes, ut dicitur, in Dominum apostolicum dictitant; quid hoc nostra interest? Si de uita illius agitur, nos non pro uite sue consideratione illi obedimus, sed pro ministerio collate in illum dignitatis. Nam meritorum suorum qualitas sacerdotali officio non preiudicat. Quapropter quantumlibet docte, quantumlibet artificiose in reprehensiones illius inuehantur, tamen conuicia pro accusatione recipienda non sunt. Ipsi enim, ut sapientes, norunt probe hunc uere confusum et preposterum ordinem esse, si illum, quem sine accusatione uel discussione predamnauerunt, nunc tandem post factum iudicium accusent et discutiant.

Sed et in hoc, ut audimus, studium exhibent, quatenus  ex multis Scripturarum collectionibus suis sequacibus ostendant quanti sit reatus periurium incurrere, et nomen Domini in uanum assumere . Et de episcopis, sicut paulo ante prediximus quia insontes damnando sibi plus nocent quam quibus nocere cupiunt, que quidem sunt rationem ueritatis habentia, si quando suo uel loco uel tempore proferuntur, quiddam enim aliud quam quod sonant, suggerere putantur, ad percutiendam simpliciorum fratrum infirmam conscientiam, quatenus eis sub specie pietatis laqueum iniiciant, et quasi uera dicendo fallant; diligentius autem intuentibus, ad nostre controuersiam cause nichil pertinere uidentur. Quomodo enim ad litem inter nos agitatam hoc pertineat, in quo prorsus nichil discordamus,  sed ex utraque parte unum idemque fatemur? Nam quis sane mentis periurium graue peccatum esse dubitet? Similiter, quod de illa precipiti sententiarum prolatione dicunt, dicimus, sed ad quod dicendo tendunt, non prosequimur. uerba illorum aliud sonant, aliud sapiunt. Quod contra inordinatas episcoporum promulgationes ab antiquis Patribus generaliter disputatur, ita laudamus ut nullatenus, sicut modum [modo] nolunt, speciatim alicuius episcopi sententiam temere et absque probatione refutemus. Item de periurio id ipsum quod et illi, imo quod omnes dicunt, dicimus; quia ingens anime periculum  est et modis omnibus cauendum. Illa autem diuine legis precepta quibus innituntur, licet omni ueneratione dignissima sint, non tamen ut illi intelligi uolunt intelligimus: uidelicet ut quidquid quisque iuret, indifferenter et sine retractatione seruandum sit; quin potius hoc, quod scriptum est: Non pollues nomen Dei tui in uanum ; Non periurabis in meo nomine , cautione [caute] omnibus obseruandum esse credimus, ut aut nichil iurent que iuranda non sunt, et que iurata seruari nec debent nec possunt, uel seruata in aliud maius aut eque magnum periculum inducunt. Si qui doctores subditos suos aut omnino non iurare, aut aliis iuramentis, si qua necessitate fiunt, diligentiam adhibere non docent, sed, quolibet modo fiant  uel facta sint, exsoluenda predicant; talis doctrina nullo unquam tempore sana exstitit; minime autem in isto, in quo pene omne quod loquitur populus, coniuratio est.

Quorsum autem hec predicamenta tendant, omissis ambagibus, quasi ad uiuum tangendo edisseramus. Hoc sine dubio suis machinationibus moliuntur, ad hoc sequaces suos perducere satagunt, quatenus quod summum nefas est fas esse putent, ita quidem ut qui propriis grauantur, alienis communicare non timeant peccatis, communicando excommunicatis, ut, nulla suadente ratione, sed pro libitu secularis potentie, illius potestatis a se iugum proiiciant in qua Dominus et Saluator noster totius Ecclesie posuit principatum, ut in sedem adeo specialiter  constitutam uiolenter irruentibus consensum et auxilium prebeant.

Ad persuadendas autem tales blasphemias quia conuenientia testimonia non inueniunt, ratione et auctoritate deficientes, ad iuramenta confugium faciunt, quasi, iurationum suarum necessitate, necessario illa perpetranda sint que propheticis, euangelicis et apostolicis institutis aperta fronte refragantur. Propheticis quidem, sicut in Deuteronomio legislatorem et prophetam dixisse nouimus: Qui superbierit, nolens obedire sacerdotis imperio qui eo tempore ministrat Deo tuo, ex decreto iudicis morietur homo ille, et auferes malum de Isrel ; euangelica autem tuba intonat: Non est discipulus  super magistrum ; apostolorum autem et apostolicorum  , et quante in illos animaduersiones procedant, qui contra sedem beati Petri eiusque successores se erigant, per singula euoluere, supersedimus; quia tritum et prolixum est. Illud tamen sancti Gregorii quarti  , quo expresse sacerdotes sedi apostolice aduersantes denotantur, non reticendum putamus: Sit, inquit, ruine sue dolore prostratus, quicunque apostolicis uoluerit contraire decretis, nec locum deinceps inter sacerdotes habeat; sed extorris a sancto fiat ministerio.

Et post pauca: Quia maioris excommunicationis  deiectione est exigendus cui sancte Ecclesie commissa fuerit disciplina, qui non solum prefate sancte Ecclesie iussionibus parere debuit, sed etiam aliis ne preterirent insinuare. Communiter autem omnibus timendum est quod ipse primus apostolorum de primo suo successore loquitur: Si quis, ait, nunc contristauerit Christum, qui ei cathedram credidit, non recipiet; et ideo nec ipse recipietur in regnum celorum. Dicant ergo qui uerba legis ad destruendam legem assumunt, si propter aliqua iuramenta in illas preuaricationes recidendum sit que in ueteri Testamento morte mulctantur, in Nouo autem, sicut Discipulus ueritatis docet, a Christo et a regno celorum separant. Quicunque in istis se transgressuros iureiurando spoponderunt, nunc sero  de iuramenti cautela prouident. Certissime enim constat quia ipsa hora qua iurabant quod non iurandum esse ignorabant, polluerunt nomen Dei sui, et assumpserunt nomen Dei sui in uanum .

Igitur cum apostolis a Domino dictum sit: Nolite omnino iurare , nonne contra Dominum fuit ut episcopi, apostolorum uicem tenentes, illum episcopum qui principis apostolorum uicem tenet, abiurarent et proscriberent? Audire ergo uelimus e duobus contrariis, quorum alterutrum infirmari necesse sit, utrum tamen Ecclesie magis eligendum sit: an quod prophete, quod apostoli, quod ipse denique prophetarum et apostolorum magister instituit; seu quod contra hec omnia moderni pontifices, imo ex pontificibus palatini coniuratores effecti,  nouiter conflauerunt? Sed, ut de sublimioribus Ecclesie documentis taceamus, utrum maior reuerentia debetur illis 318 qui in urbe Nicea in nomine Domini congregati sunt, an istis qui  pretererito anno Brixine conuenerunt aduersus Dominum et aduersus christum eius?  Nam quod illi Spiritu sancto, ut credendum est, dictante in sancta illa et nominatissima synodo condiderunt, hoc ipsi absque synodali conuentu in curie tribunalibus abiurauerunt. Siquidem Niceni canones communione priuatos nullatenus absque legitima examinatione recipiendos docent; isti autem a sancta et apostolica sede excommunicatos non solum sine discussione receperunt, uerum et, ad ignominiam  et confusionem totius ecclesiastice regionis, ex ipsis anathematizatis apostolicum sibi elegerunt, uel, ut uerius fateamur, apostolicum illum nominantes apostate angelo configurauerunt; quem etiam eidem sedi, a qua damnatus est, esse imposituros iureiurando polliciti sunt; et nunc quidem, ut quod inique promiserunt, crudeliter adimpleant, in ore gladii, in sanguinis effusione non modica, in sacrilega bonorum beati Petri uastatione grassantur.

Sed nec regni profligationibus, nec ecclesiarum destructionibus parcitur, dum illorum coniuratio effectu non careat. Illi uero quorum ad hec perpetranda  flagitia cruento ministerio utuntur, homines quidem litterarum expertes, ideoque ad seductionem suam creduli, ita nouis illis de cauendo periurio dogmatibus infecti sunt, ut leuius atque uenialius putent quorumlibet scelerum mensuram implere, quam stulte ac preuaricatorie promissionis sue uota infringere; non attendentes quod et illa iuramenta que ex more fiunt et legitima dicuntur, interdum, propter uarios rerum intercidentium euentus, grauioris reatus timore rescinduntur; sicut sepe milites a suis sepe famulis, siue satellitium sibi professis, iuramenta more usitato exigunt et accipiunt. Qui si uersa uice promissores fidei ad exercenda latrocinia inuitantur, uel ad tractandam principis aut uirorum ecclesiasticorum necem, seu ad  infringendas ac spoliandas ecclesias, seu ad raptum sacratarum Deo uirginum; nunquid non iam stultum esset eos qui inuitantur ad utrorumque perniciem expetitam opem ferre, et, sub nomine fidelitatis, perfidie et crudelitatis opera implere? Sic etiam episcopis, ducibus, aliisque in sublimitate positis ab Ecclesia uel fisci hominibus sacramenta exhiberi solent. Qui si iuxta legum constitutiones, ut aliquando fit, a suis honoribus destituuntur, iuratores sui, cum alios sortiuntur dominos, ab anteriorum iurata fide et subiectione se subtrahunt. Isti, quandoquidem non uoluntarie, sed compulsi iuratoriam promissionem irritam faciunt, quid mirum si ab aliquibus ligandi atque soluendi potestate preditis  illius culpe indulgentiam consequantur, quam ex inopinata necessitate magis quam mala uoluntate inciderunt? Sed noui dogmatiste, longe aliter iudicantes, talium absolutionum ministros, subuersores atque periuriorum persuasores nominant, ideoque eos super cathedram Moysi iam non sedere astruunt; quia Moyses dixit: Non periurabis . Quod si hec littere uetustas absque noua spiritus discretione immutabiliter tenenda est, possunt quidem dicere et ipsum Moysen Moysi cathedra descendisse. Ipse enim qui dixit: Non periurabis, dixit etiam: Non occides ; et tamen post frequenter intulit: Qui hoc uel illud fecerit, occidatur.

Propter quas sententiarum uarietates, neque predictarum culparum remissores Moysi, nec Moyses  ipse sibi contrarius est; sed dispensatoria sacrarum institutionum edicta, ad aliud et aliud relata, utrobique tamen ueritati et iustitie consona sunt, et causarum ordini congrua. Ecce legislator propter hoc legalem sententiam immutat, ut a legis transgressione cerceat. E contrario noui legislatores propter hoc legum transgressores facti sunt, ut coniurationis sue sententia non immutetur. Sunt autem ex ipsis episcopis qui non se cum aliis iuramento obligatos fatentur, et tamen in eamdem sententiam uotum uouisse non negant; cui illorum facto non aliud quam conspirationis culpam parui faciunt  nouimus  . Si qui autem conspirationis culpam paruifaciunt, Chalcedonensis concilii statuta relegant , ubi, inter iuratores et conspiratores nullo discrimine habito, utrique pari censura plectuntur.

Quandoquidem igitur hanc promissionem suam, cuiuscunque uocabuli sit, tanta cautela custodiunt, eum pace illorum inquirimus quo ordine, qua ratione nouum illud uotum antiquiori preferant, quod in die ordinationis sue uouerunt, cum ad summum sacerdotium promouendi de fide et obedientia interrogarentur. Credimus enim memorie illorum non excidisse quod in sacro illo episcoporum et cleri conuentu  , ad promerendam promotionem suam beato Petro suisque uicariis et successoribus fidem et subiectionem se seruaturos promiserunt; qui  tamen nuper ad iniuriam eiusdem principis apostolorum successori eius promissam fidem et subiectionem publica professione abnegauerunt. Illud ex antiquorum sanctorum Patrum auctoritate edocti fecerunt; in isto autem solam mundane potestatis uoluntatem exsecuti sunt. Quomodo ergo hoc pluris faciunt, quod in cubiculo siue in aula regis inter palatinos strepitus conspirauerunt, quam illud, quod coram sacro altari sanctisque sanctorum reliquiis sub testimonio Christi et Ecclesie professi sunt?

At fortasse, ad suam defensionem nostram uero exprobrationem, illius iuramenti quod nobiscum commune habent necessitatem pretendent, dicentes se iuratam fidelitatem infringere ueritos nisi regie uoluntati morem gererent. Ad quod respondendo,  de illis inhonestum aliquid eloqui non presumimus. De nobis autem, quotquot principi fidem iurauimus, hoc uere et irrefragabiliter attestamur quod, si, nostro consilio animatus nostraque ope fretus, illud agressus esset unde tantum anime periculum, tantum regni et regii honoris defectum incidisset, sine dubio et sacramenti uiolatores et fidei existeremus, et non tantum ecclesiastice regionis, sed et reipublice publici hostes adiudicaremur. Quamuis enim senior dignitate, etate tamen iuuenis fuit cui hec fidelis sponsio facta est. Quapropter id potius fidei erat, quatenus prouectiorum etas iuuenilis animi irrationabiles motiones magis mitigaret quam noxia assentatione incitaret. Hoc, inquam, fidei esset et  officii; sed, sub fidei specie, nocitura persoluere, contra fidem et officium est, sicut sanctus Ambrosius testatur in libro III De officiis , ubi de Herodiani sacramenti nefanda adimpletione tractat. Quod estimatum est, inquit, fidei esse, amentie fuit. Item in eodem libro , de exhibendi officii discretione: Officium est, ait, depositum seruare et reddere. Sed interdum commutatio fit aut tempore aut necessitate, ut non sit officium reddere quod acceperis, uelut si quis, contra patriam opem ferens barbaris, pecuniam apertus hostis reposcat, uel insanienti gladium depositum non neges, quo ipse se  interimat, nonne soluisse contra officium est? Item : Est etenim nonnunquam contra officium promissum soluere, sacramenta custodire, ut Herodes, qui iurauit, et necem Ioannis prestitit, ne promissum negaret.

Item post aliqua: Unusquisque simplicem sermonem proferat, nec fratrem cirumscriptione uerborum inducat, nichil promittat inhonestum. Ac si promiserit, tolerabilius est promissum non facere, quam facere quod turpe est. Sepe, inquit, plerique se constringunt iurisiurandi sacramento, et cum ipsi cognouerint promittendum non fuisse, sacramenti tamen contemplatione faciunt quod spoponderunt. Et paulo post: Melius est uotum non soluere, quod sibi is cui promittitur nolit exsolui. Non semper promissa soluenda  sunt omnia. Denique ipse Dominus, sicut Scriptura indicat, frequenter suam mutat sententiam.

Sanctus Isidorus in libro Sententiarum: Non est, inquit, seruandum sacramentum quod male et incaute promittitur, ueluti si quispiam adultere cum ea permanendi fidem polliceatur; tolerabilius enim est non implere sacramentum, quam permanere in stupri flagitio. Similiter in libro Soliloquiorum: In malis promissis rescinde fidem, in turpi uoto muta decretum. Quod incaute uouisti, ne facias; insipiens est promissio que scelere adimpletur. Sed et uenerabilis Beda in Explanatione euangelica, que publice quotannis in Ecclesia pronuntiatur in decollatione sancti Ioannis Baptiste: Si forte, inquit, aliquid nos  incaute iurasse contigerit, quod obseruatum peiorem uergat in exitum, consilio illud salubriore mutandum nouerimus. Et paulo post: Non solum in iurando, sed in omni quod agimus hec est moderatio solertius obseruanda, ut si talem forte in lapsum uersuti hostis insidiis incidimus, ex quo sine contagio surgere non possimus, illum potius euadendi aditum petamus, in quo minimum periculi nos perpessuros esse cernimus  .

Mirandum igitur non est seniores Scripturarum peritos, cum de iuramentis uerbum facerent, nichil de predicta iurandi cautione attigisse, sed hoc solummodo ad probandum suscepisse, de quo nunquam questio mota fuit. Nullus enim negat, sed omnes eque fatentur periurium malum esse. Ergo si malum est, imo quia malum est, caueant prudentes  ne sic iurent quatenus peierare compellantur, hoc pro certo scientes quia se ipsos male et incaute iurando destruere possunt; legem autem Domini et legem Patrum nostrorum iurando destruere, Deo propitio, non possunt. Ecce in prelibatis catholicorum Patrum sententiis satis demonstratum est quod iuramenta iniuste promissa et in maius periculum uergentia [mutare] cogimur, qui anichil iniquum iurauimus.

Sed dicitur nobis: Fideli principi iurastis, cui si fideles esse uultis, fidem domino apostolico et obedientiam abnegate, et abnegationem illam iuramento uel scripto firmate, et ab excommunicatis a  sede apostolica non abstinete, et non abstinendum docete; quod si non feceritis, uelut infideles, regie sententie subiacebitis. Dura propositio, et antique illi quodam modo conformis, qua dicitur: Si uis amicus esse Cesaris, sacrifica diis; quod si non feceris, punieris. Si eam quam iubemur fidelitatem regi impendimus, non tantum coram isto rege sed coram omnium regum Rege perfidie reatum incurrimus, nam omnes diuinarum legum sponte uiolatores, sicut Scriptura docet, apostate efficiuntur. Quomodo ergo ad apostasiam et perfidiam quasi pro iurisiurandi religione constringimur, qui nichil nisi fidem iurasse dicimur? Mira res! fidem iurauimus, et nisi perfidiam faciamus, periuri dicimur et infideles; nichil unquam iurauimus, nisi quod saluo ordine  nostro fieri posset.

uideamus igitur si sacerdotalis uel ordinis uel officii sit ad hoc consilium uel opem ministrare ut Christianus princeps a Christiana lege homines cogat discedere, et discedere nolentes publica animaduersione persequatur; ut, fugatis sacerdotibus, Sanctuaria Dei, quasi hereditate possideat ; ut oblationes fidelium et patrimonia pauperum, suis suorumque usibus incomparabiliter [irrecuperabiliter] usurpet; ut, Neronis exemplo, Petrum et Paulum iterum in membris suis pati faciat; ut Simonem Magum rursus contra Simonem Petrum excitet; ut intret in sanctificationem cum superbia, ubi usque modo fideles, in corde contrito et humiliato, pro remissione peccatorum suorum nudis pedibus in  ecclesiam [introire] consueuerunt; ut loca sanctorum sanguine consecrata famulorum sancti Petri cruenta strage polluat. Nunquid pastoralis officii est talibus actu uel consilio participare? Nunquid fidelitati competit regibus persuadere ut, Christi tunicam et sacerdotum eius uestimenta scindentes, scindi a se regnum mereantur?

Sed hec omnia noui doctores fidelitati attribuunt, dicentes se quidem beato Petro atque sedi apostolice deuotos existere; sedenti autem super sedem illam insolitas iniurias merito irrogari, qui in homines immeritos, regem scilicet et episcopos, tam insolitam damnationis sententiam promulgauit. Quibus respondendum est quod, etsi in illis synodalibus iudiciis districtio mansuetudinem excessisset, ita ut  domnus apostolicus plus solito et non pro materia super eos manum congrauarit, decuerat tamen orthodoxos episcopos, catholico principi [suadere] quatenus sic iniuriam suam ulcisceretur ne diuinam ultionem in se prouocaret, ne Ecclesie regulas penitus confunderet, ne cedibus, incendiis, uastationibus id ageret quod ecclesiasticis discussionibus agendum erat.

Aliud, quod attendendum est, uelimus attendere tam illos, quam qui ab illis edocti sunt ut credant hec omnia licite et impune committenda propter  urgentem precedentis iniurie necessitatem, omnemque huius discidii culpam ad inchoationis primordia referri. Audiant, inquam, quod, etiamsi Christiane uel ecclesiastice religionis esset talibus iniuriis tales uicissitudines rependere, certe nec hoc modo inexcusabiles fieri possent: nam apostolice animaduersionis, qua se iniuriatos causantur, ipsi potius causa exstiterunt, et unde se accensos conqueruntur, hoc ipsi prius incenderant; ideoque iniurias non tam retulerunt quam intulerunt. Cum enim primum ad initiandam hanc rem  Wormatie confluxissent, ubi omnis quam patimur calamitas exordium sumpsit, nullam adhuc dominus papa excommunicationis uel anathematis sententiam destinauit, sed ipsi , ipso ignorante et nichil minus  putante, prelationi sue superba et repentina temeritate abrenuntiauerunt. Initia dolorum hec  primum. Hoc fermentum totam Ecclesie massam corrupit . Quod si quis negat, facile probari potest, si geste rei et temporis series recenseatur. Conuentus enim ille, de quo dicimus, inter Natiuitatem Dominicam et sequentem Quadragesimam constitutus est, ita distantibus spatiis ut quecunque gererentur Romam synodi tempore differri possent. Sed ante eamdem Natiuitatis Dominice festiuitatem, cum rex natalitium diem Andree apostoli Bapinberg celebrasset, tanta adhuc inter regnum et summum sacerdotium concordia uiguit, ut omne quod  ibi in destituto eiusdem loci episcopo alioque substituto actum est, totum iussioni et obedientie Romani  imputaretur pontificis. Et ipse quidem princeps hoc uerbis, hoc litteris a sede apostolica caritatiue directis iniunctum sibi fuisse testatus est. Ecce manifesta indicia huc usque permanentis concordie. Quid ergo tam cito intercidere potuit, ut ille, qui in proximo ante Natiuitatem Domini tante in Ecclesia magnificentie fuit ut ad nutum illius digni tatum mutationes fierent; idem paucis post Natiuitatem diebus, inconuentus, inauditus, totius etiam ignarus dissensionis, proscriberetur? Ab illa enim die, qui tanti habitus est ab eis, imo ab omnibus, nullam eorum legationem accepit, usque dum illa ueniret qua dictum est: Descende, descende, interdicimus tibi omne ius papatus; aliaque huiusmodi.

 Dicant ergo huius legationis compositores, qui conuentui Wormatie habito intererant, ubi gratis a se iugum discipline proiecerunt, ubi sancte obedientie libellum repudii conscripserunt, ubi nouam hanc mundo legem condiderunt ut seruus principis summo pontifici cathedram episcopalem interdicendi ius habeat: dicant ergo, dicant; et si non nobis, tamen Ecclesie iuste aduersus eos proclamanti respondeant quibus precedentibus causis talia ex debito recompensarint. Si autem competentem rationem reddere non possunt, imo quia non possunt, fateantur necesse est  noue se confusionis auctores,  antique pacis autem et quietis perturbatores, legum diuinarum et humanarum destructores. Sed utinam fateri mallent, quam tueri quod perperam admissum est, et fatendo potius corrigere, quam defendendo multiplicare! Hec faciat Deus, et hec addat ut, quandoquidem ceptis suis omnia confusa respondere conspiciunt, tandem ad cor redeuntes, non adiiciant ut similem principio finem faciant!


Finis epistole S. Gebhardi.





ADNOTATIO AD PRAECEDENTEM EPISTOLAM.

Schismatici olim, presertim Guibertini, sub Henrico Iu ualde insultabant orthodoxis, quasi periuris, quod se ab Henrici regis per sedem apostolicam non tantum excommunicati, sed etiam a regno omnique regia potestate depositi, obedientia subtraherent ac seiungerent; ut uidere est cum apud alios schismaticos scriptores, tum in decreto quodam Guiberti  pseudopape ad uniuersam schismaticorum colluuiem misso, ex conciliabulo quodam Rome in ecclesia S. Petri abominabiliter coacto ; ubi terque quaterque periurus Guibertus  ita scribit, prout in codice calamo exarato reperimus: Ibi namque de periuriis, que ipsi ad periculum imperialis dignitatis fieri hortantur, non paruus clamor exoritur. Et quia negotium illud radix et origo ceterorum flagitiorum uidebatur, placuit de eo primum tractari debere, et quam pessima et periculosa sit huiusmodi adhortatio, ostendi. Unde in imperatorem excommunicationem promulgatam necessariis documentis improbauimus, quia illius ex occasione periuriorum et omnium assertionum suarum uires contraxisse uidebantur. Hec et plura huius farine exsecrandus Guibertus in illo suo decreto.

Quam criminationem S. Gebhardus sua in epistola eo fusius et accuratius confutat et profligat, quo a schismaticis frequentius ingerebatur et inculcabatur. Que et hodie in recentium Guibertinorum, hoc est Lutheristarum et Caluinistarum animis renouata est; qui receptissimam in Ecclesia catholica doctrinam de potestate summi pontificis in perniciosos  reges ac principes omnium periuriorum originem appellitant, homines fedifragis periuriis  a planta pedis usque ad uerticem capitis immersi. Quos proinde Gebhardus eque ac priscos illos periuros Guibertinos refellit.





uITA ET RES GESTAE SANCTI ALTMANNI EPISCOPI PASSAuIENSIS, IN QUIBUS Preclara de GREGORIO uII pontifice maximo Lector inueniet, Nunc primum ex Manuscripto codice excripte et in lucem prolate.





LECTORI.

Epistole S. Gebhardi uisum est subiungere uitam S. Altmanni episcopi Passauiensis, tum ut quos uiuentes in terris pietatis amor ab ineunte etate, et defensio sedis apostolice arctissimo nexu copulauerat, scriptorum monumenta non disiungerent; tum quia Gregorii uII pontif. honorifica mentio in hac Historia exstat, sub cuius uexillo maluit Altmannus militare, quam in schismaticorum castris stipendia facere: cui Bertoldus Constantiensis in Chronico anno 1091 hunc panegyricum dixit: »Altmannus, sancte recordationis Patauiensis episcopus, in causa S. Petri, et in ecclesiastica religione studiosissimus, post multa pericula, tribulationes et exsilia, que pro Christo sustinuit, in senectute bona migrauit ad Dominum uI Idus Augusti. Hic in episcopatu suo tria cenobia clericorum, iuxta regulam S. Augustini communiter uiuentium instituit, et tertium in Frigensi episcopatu, in allodio Welphonis ducis, per clericos suos edificauit, et regularibus disciplinis instituit. Hic fuit tante sanctitatis, continentie et religionis, ut reuerendissimo pape Gregorio, sanctoque Lucensi episcopo , imo omnibus religiosis reuerendus esset et amabilis, schismaticis uero et sceleratis odiosus et formidabilis. Unde in obitu suo bonis magnum merorem, malis uero magnam reliquit exsultationem.«

Nomen auctoris qui hanc uitam conscripsit non exprimitur. Aetatem eius colligere licet ex hisce eius uerbis: »Sanctus uero presul, annuente pio principe marchione Luipoldo, huius Luipoldi, qui hodie principatur, auo,« etc. Prior est Luipoldus seu Leopoldus hoc nomine quartus, qui obiit anno 1096, uel, ut habet Bertholdus, 1095. Luipoldus autem alter, sub quo auctor uixit, est Luipoldus sextus  qui marchionatum iniit anno 1136, ut est in Chronica Australi, quam Freherus publicauit. Aliter tamen Lazius.



INCIPIT PROLOGUS IN uITAM S. ALTMANNI EPISCOPI.


 Conditor ac gubernator rerum uniuersarum, de quo Scriptura testatur quod precipit soli, et non  oritur, et claudit stellas quasi sub signaculo, ipse, ad temperandam huius noctis caliginem que nostris  temporibus profundior inhorruit, ea luminaria que posuit in firmamento ut luceant super terram, nonnunquam clarius effulgere, et que dudum sibi tantum interluxerunt cum iucunditate, etiam hominibus clementer facit innotescere.

Inter que ego non immerito numerarim B. Altmannum Patauiensis Ecclesie uenerandum antistitem, qui post occasum huius mortalis uite inter sidera celi collocatus, tam crebro nobis desuper nouo micat splendore, uidelicet in uirtutibus et signis, que per eum operatur mirabilis in sanctis suis Deus, ut non incongrue ad eum B. Iob dixisse iudicem: Cum te consumptum putaueris, orieris ut lucifer . Ad eius enim merita declaranda fugiunt demones, paralytici curantur, illuminantur  ceci, contracti restituuntur, et uariarum pelluntur damna incommoditatum. Erisne ergo presens etas adeo ceca, ut tanti luminis claritas, quo Deus illustrat et mirificat sanctum suum, ingratos oculos tuos non perstringat? non conterreat? Dixerit hucusque: O generatio praua et exasperans!  signa nostra non uidimus, iam non est Propheta . En, qui facit nobiscum signum in bonum , et consolatur nos per merita famuli sui, innouat signa, et immutat mirabilia usque ad diem hanc . Ergone dubitabis de uiro hoc, o incredule, quod ipse non introierit in potentias Domini , qui tam potenter adesse non tardat supplicibus suis? Non quidem audis uocem, umbram non uides; manum non sentis,  ut quondam in apostolis egri audiebant, uidebant et sentiebant; et tamen sentis beneficia, et ad inuocationem eius pristina gaudes incolumitate.

Crede igitur apud Deum uiuere, et apud eum plurimum  posse quem tibi tua sanitas probat etiam inuisibiliter adfuisse. Proinde crede sanctum, predica probatum, qui iam non se, sed quem Deus commendat ; qui iam non de se ipso testimonium dicit , sed cui dant testimonium tres, qui sunt in celo, Pater, et Filius, et Spiritus sanctus . Itaque si leprosi, qui habitabant in porta Samarie, semetipsos arguunt, si diem boni nuntii tacent ciuitati , multo magis nos arguendi, et incredulitatis atque ingratitudinis peccato erimus notandi, si Ecclesie Dei tantas Dei laudes, tanta huius sancti preconia, tantum apud nos repositum thesaurum inuideamus uel abscondamus.

Conabor quamobrem, uestris uictus et adiutus  precibus, reuerendi domini et fratres, scribere aliquid de uita et miraculis tanti pontificis, non in persuasibilibus humane sapientie uerbis , que mihi nulla est, et quam ego cum Apostolo stultitiam noui fore apud Deum; sed sermone simplici et pio proponam lectori quidquid ex antiquioribus quibusdam scriptis recentique memoria uos, filii ueritatis, indicaueritis et astruxeritis. Scribere autem que ad rem non pertinent, et amplificandi causa a narratione longius digredi, nec uos petitis, nec ego spondeo. Spondeo uero, si quid in his scriptis corrigendum, mutandum, aut tollendum estimaueritis, id equum mihi non turbare animum, quippe qui nec amicis, quorum oculi non sunt columbarum, sed aquilarum, hec carpenda nego; pro quibus nullam  quero gloriam, sed tantum uobis debitam exhibere obedientiam, et eius, de quo scribimus, apud Deum intercessionem et misericordiam.


Explicit prologus.



INCIPIT uITA S. ALTMANNI PATAuIENSIS EPISCOPI.


 Beatus igitur Altmannus de gente Saxonum oriundus; nichil tamen ferum aut saxeum ab illa didicerat natione, sed, tanquam gemma pretiosissima que ex auro fulgentior nitet, sic ille claris parentibus in omni bonitate et honestate clarior effulsit. Qui liberalibus traditus studiis, eo intus aspirante et docente qui docet hominem scientiam , tam diuinis quam philosophicis elegantissime institutus est disciplinis. Et licet nonnullos scientia hec inflet , hunc tamen uirum illa non inflabat, sed ornabat, sed commendabat. Longe fuit et alter ab bis qui plus sapiunt quam oportet sapere , fastu scientie sue spernunt simplices, et conculcant humiles. Alioquin, nisi humilibus assensisset, et nequaquam alta sapuisset , quomodo intrasset in eum Spiritus sanctus? ille, qui sacrarum scientiarum Dominus est; cum non requiescat nisi super humilem et quietum, et trementem uerba sua?   Unde etiam, secundum eius sententiam qui dixit quod humilem spiritum sequitur  gloria, dignus habitus est exaltari, qui tam prudenter apud se didicerat humiliari.

In Ecclesia que dicitur Paderbrunne, non solum canonicus, uerum etiam ad regimen scholarum delectus et multis annis astrictus est. Crescente uero tanti uiri fama, consequenter creuit et gloria. Quare in illa nobili Ecclesia Aquisgrani, que longe iam antiquitate, sede Teutonici decoratur regni, canonicorum prepositus meruit sublimari. Eo quoque in tempore in palatio Heinrici tertii imperatoris in rebus agendis fidelis et prudens inuentus est. Puto quod tunc experiebatur Deus in famulo suo an dignus futurus esset cui quod maius erat crederetur, si, in eo quod minimum est, fidelem comprobasset. Defuncto itaque imperatore, in ipso tamen probata fidelitas defuncta non est, quam infatigabiliter  seruauit Agneti imperatrici inter turbines casuum diuersorum, quibus tunc miserabiliter confundebatur regnum et sacerdotium.

Ea tempestate nonnulli nobilium, amore ac desiderio Hierusalem celestis que sursum est et que libera est  et est mater nostra, hanc terrenam Hierusalem in qua Redemptor humani generis opus salutis nostre, quod dedit ei Pater ut faceret , misericorditer consummauit , aggressi sunt inuisere  , et, exemplo sanctarum mulierum que quondam uenerunt cum aromatibus, etiam ipsi cum odoramentis uotorum ac precum suarum, locum adire et uidere in quo positus erat Dominus . Quis opinari audeat diuersarum ciuitatum pontifices, uiros prudentia  ac nobilitate insignes, summos honores, patriam, cognatos, diuitiasque contempsisse pro quadam uulgari opinione, quasi dies extremi instaret iudicii; eo quod Pascha illo in anno celebrandum occurrisset uI Kal. April., quo uidelicet inscribitur resurrectio Christi? Ego magis putauerim pia deuotione permotos, aut crebrescentibus undique malis conturbatos laborem huius peregrinationis arripuisse, et quod decebat sapientes et religiosos, dies malos potius insumere uoluisse in reddendis uotis Domino Deo suo, quam sine fructu omni in talium temporum periculo conuersari. Fuerunt in hac multitudine uiri precipui: Sifridus Moguntiensis archiepiscopus, et Guntherus Babenbergensis episcopus, et cum eis uiri nominati tam clerici quam laici  . His quoque  S. Altmannus cum pluribus honoratis de palatio comes adiunctus est.

Igitur ingressi iter propositum inciderunt in latrones. Inimici namque crucis Christi, eorum cooperatores et socii, de quibus Dauid conqueritur: In uia hac, qua ambulabam, absconderunt superbi laqueum mihi , insidiis eos circumuenientes complures eorum despoliauerunt, uulnerauerunt et peremerunt  . Docemur certe hic non modo descendentes ab Hierusalem in Iericho pericula pati latronum, uerum nichilominus ascendentes ab Iericho , id est ab hoc mundo in Hierusalem, non solum inuisibilium sed etiam uisibilium insidias sustinere inimicorum. Utrorumque insidias  et laqueos considerans, sanctus confitetur et dicit: Oculi mei semper ad Dominum, quoniam ipse euellet de laqueo pedes meos . Et iterum de Domino dicit: Ipse liberauit me de laqueo uenantium, et a uerbo aspero . At uiri uirtutis, quorum erat in timore Domini fiducia fortitudinis, rebus aduersis fortiores, per damna et ludibria, atque uerbera, quibus eos crudeliter et multipliciter affecit seua barbaries, tandem Hierosolymam peruenerunt; ubi, reddentes Deo uota que distinxerant labia sua , et uisitatis debita ueneratione locis in quibus Dominus et Saluator noster  in terra uisus est, et cum hominibus conuersatus est , et precipue loco passionis eius et resurrectionis, atque in celos ascensionis, quia non habebant ibi manentem ciuitatem, sed futuram, inquirebant patriam  quam liquerant reuisere, et exinde ad patriam celestem transmigrare communibus uotis optauerunt. In Pannoniam uero peruenientes, cum in castro quod nostra lingua Wizzeburch appellatur  demorarentur, Guntherus uenerabilis episcopus de hoc seculo migrauit ad Dominum; auditurus, ut speramus, illud: Euge, serue bone , qui pro apportato et multiplicato talento uocatur intus in gaudium Domini sui . Defungitur eodem tempore etiam Egelbertus Patauiensis episcopus, illis admistus in  celis quorum dignitate adornatus est in terris.

Post cuius excessum, collato inuicem consilio, fauente Agnete imperatrice, nec minus regni optimatibus, omnium pari conniuentia beatus Altmannus in locum defuncti in Patauiensi sede episcopus denominatus est. Applaudit clerus, populus congaudet, et, nemine dissentiente, hunc pontificalibus infulis dignissimum approbant, quem decus generis, uite sanctitas, sanitas doctrine, et testimonium commendaret fame inuiolate. Mittuntur proinde in obuiam uiri honorati, qui uirgam pastoralem et annulum pontificalem electo in Pannoniam deferant, ac talibus insignibus quid de eo superna ordinauerit dispositio fideliter attestentur.

 uocatus ergo a Deo tanquam Aaron, non ipse sibi sumens honorem , nec instar multorum fugientem insequens, aut reclamantem obsequiis deliniens, ab ouibus sibi commendatis cum maximo tripudio exceptus; et post modicum a reuerendo archiepiscopo Gebehardo [Salisburgensi] debita benedictione consecratus, a Spiritu, testimonium reddente spiritui nostro quia filii Dei sumus , testimonium accepit quod uere sit ipse Filius cui S. Pater efficaciter imprecatus est, dicens: Qui maledixerit tibi, sit ille maledictus; et qui benedixerit tibi, benedictionibus repleatur . Directus est in eo ab illo die et deinceps Spiritus Domini. Iam exhinc totus succenditur in amorem Dei; et, illius refectus uisione, minus de reliquo respexit  in uanitates et insanias falsas ; constans in ieiuniis, in uigiliis perseuerans; creber in orationibus laborabat, per singulas noctes in gemitu suo et lacrymis stratum suum rigabat . Abscondebat eleemosynas in sinu pauperum, ut ipsi orarent pro eo, cum ille orare minus potuisset. Et hec quidem agebat in abscondito, ut Pater suus, qui uidet in abscondito, redderet ei .

Sed quoniam acceperat ab Apostolo prouidere se debere bona non solum coram Deo, uerum etiam coram omnibus hominibus ; quod a primeua etate decretum sibi fuerat, optimis foris ornabatur  moribus, quales idem docere uidetur Apostolus, cum siue Timotheum siue Titum instruit dicens: Oportet autem episcopum irreprehensibilem esse, sobrium, prudentem, pudicum, hospitalem, benignum, modestum, et amplectentem eum, qui secundum sanam doctrinam est, fidelem sermonem . Et tamen in omnibus his ad exemplum B. Iob, non uidit solem cum fulgeret desuper, nec lunam incedentem clare ; quia, ut B. Gregorii uerbis utar, cum opus suum etiam aliis exemplorum lucem tribueret, ad presumptionis gloriam uir sanctus illud non attendit; sed, dum pro eo extolli timuit, ab intuendo eo oculos mentis auertit. Nam, sicut luna illustrationem a radio solis accipit, ita fama a bono opere uires et fauoris gratiam, quasi  claritatem luminis aspergit. Sanctus ergo uir, quem nec opus manifestum nec fama laudabilis extulit, nec solem fulgentem desuper uel lunam incedentem clare uidit.

Porro cum nemo accendat lucernam et ponat eam sub modio, sed super candelabrum, ut luceat omnibus qui in domo sunt , placuit inuisibili et soli Deo, qui lucem habitat inaccessibilem, lucernam hanc quam ipse Pater luminum accenderat, ut luceret coram hominibus, et uiderent opera eius bona, et glorificarent Deum  suo testimonio his qui tantum uident in facie et cor intueri nequeunt, amplius quam innotuerat innotescere et manifestare; manifestare autem sic:

Erat in ciuitate Patauiensi femina quedam, cuius  filia unica plaga lepre percussa est. Cui sepius oranti et salutem filie a Domino suppliciter postulanti reuelatum est in somnis, si de ablutione manuum B. Altmanni post sacramenta missarum filiam perungeret, pristine sanitari redderetur. Quod dum illa fideliter fecisset, sanata est filia eius ex illa hora. Quid minus habere uidetur sanctus iste ab illo magno propheta Eliseo, qui lepram Naaman Syri curandam docuit in Iordane?  Ille septies sanandum iussit lauari; hec semel lota, secundo lauari non eguit, quia sanitatem illico sensit quam optauit.

Nec hoc solo miraculo Dominus declarauit cuius apud eum meriti dilectus famulus suus fuerit; quin etiam per antecedentes prophetias iam dudum presignauerat,  quid post plures annos futurus erat. In annis enim adolescentie constituto, cum simul essent ipse et Gebhardus, cuius supra meminimus, et  Albero [Adelbero] postmodum Wirzeburgensis episcopus, accidit ut super marginem fontis alicuius panem comesturi consedissent. Inter mutua colloquia, quibus pauperem mensam condiebant, meliora de se sperare, et quodam occulto ac presago spiritu predicere adorti sunt. Aitque Gebhardus: Ego in Salzpurgensi Ecclesia episcopus futurus sum. Albero uero: Et ego, inquit, in Wirzpurgensi cathedra presidebo. At Altmannus: Et ego  Patauiensem sedem episcopus gubernabo. uaticinium hoc rerum probauit euentus; singuli namque in Ecclesiis, quas sibi delegerant, sublimati, ne infructuose arbores ab ipso qui plantauerat eos in domo sua inuenirentur, reddiderunt fructum temporibus suis; singula quippe monasteria in suis constituerunt episcopiis, et sepultura sua illustrauerunt. Gebhardus namque in Admontensi, Albero uero in Lambacensi, Altmannus in Kotwicensi monasterio requiescit in Domino. Corpora quidem illorum illic in pace sepulta sunt, sed uiuent nomina eorum in eternum.  Quomodo non uiuerent, que in libro uite ascripta tenentur; cum uere ex illis fuerint quibus Dominus repromittit: Et non delebo, inquiens, nomina eorum de libro  uite?  Sunt, qui uocant nomina sua in terris suis , nec tamen cognoscuntur ex nomine ; quia deleti sunt de libro uiuentium, et cum iustis nequaquam conscribuntur. Unde et districtus Iudex dicturus est eis in illa tremenda separatione bonorum et malorum: Discedite a me, maledicti, in ignem eternum , quia non noui uos. Horum secundum sanctum Dauid perit memoria cum sonitu ; aut, si qua est, hec non in benedictione, sed in maledictione est. Nunquid enim parum erat illis, molestos esse hominibus; quia molesti erant et Deo, sicut de similibus eorum testatus est Isaias?  Et ideo longe est ab eis quod de dilecto Deo et hominibus dicitur, cuius memoria in benedictione  est .

Attendite, queso, pontifices seculi nostri, que uobis memoria succedat; non de constructione ecclesiarum, sed castellorum, que uos in excelsis et preruptis montibus pauperum sudore et uiduarum minutis instauratis. Ad quid autem, nisi ut abinde pellantur homines; non demones inibi uincti gemant in ergastulis, deficiant in suppliciis, ut ibi peccatores non conuertantur, sed puniantur; puniantur non ad peccatorum ueniam, sed ad uestre iniurie uindictam. uos sancti Domini, ministri Dei nostri, de quibus nobis sermo est, saniore consilio instruxistis monasteria de oblationibus fidelium et rebus ecclesiarum, unde abiguntur demones, et ubi  recipiuntur pauperes, conuertuntur peccatores, et sancte simplicitatis ac beate paupertatis religio conseruatur. Ubi die ac nocte non tacebunt laudare nomen Domini, quos a solis ortu et occasu, ab aquilone et mari, ex omnibus populis et linguis, ex omni etate et conditione, sexu et natione congregauit ad glorificandum se; qui de seruientibus sibi omnibus facit cor unum et animam unam . Et uos licet somno uestro requiescatis, ut semper optastis, et requiescatis a laboribus uestris , haud tamen crediderim spiritus uestros deesse locis que uiuentes tanta deuotione construxistis et dilexistis. Credo uos adesse cunctis illic degentibus,  astare uidelicet orantibus, succurrere laborantibus, lapsos alleuare, et uota singulorum in conspectu diuine maiestatis promouere. Putauerim uos cum Domino de celo prospicere, ut uideatis si est intelligens aut requirens Deum ; et si quem inueneritis segnius agentem, et mentiri Deo in uotis suis, et claudicare a semitis Domini; reor uos illico cum angelis pacis amare flere, et querelam gemitus coram facie Domini pro eo, uel contra eum, qui eiusmodi est, medullitus deponere.

Attendendum quapropter est, fratres et domini, qua disciplina reuerentiaue uobis conuersandum sit, inter quos, cum sanctis angelis isti Patres et patroni uestri adsunt, discurrunt et uestre saluti indesinenter inuigilant, ne quid irreligiosum, uel indecens,  uel incorrectum reperiatur quod eos contristet aut elonget.

Sed redeundum iam ad narrationem est. Non enim doctoris apud uos uicem gero, sed narratoris, earum tantum rerum quas uos scriptis docueratis aut uoce uiua.

Itaque beatus Dei famulus, quotidie cum Propheta adiiciens ad laudem Domini opera Dei, non suis meritis, sed diuine attribuit misericordie, dicens cum Psalmista: Non nobis Domine, non nobis, sed nomini tuo da gloriam . Et cum Apostolo: Gratia Dei sum id quod sum . Ut autem non fallaciter subsequeretur, et gratia eius in me uacua non fuit, edificauit uir sanctus, in suburbio Patauiensi, in honore S. Nicolai  ecclesiam super littus Oeni fluminis, pluribus eam ditans rebus et possessionibus. Prefecit autem illic Hartmannum prepositum, uirum sapientia et facundia commendabilem, qui Rudolpho regi carissimus, etiam Urbano pape suisque successoribus notissimus fuit. Hic, ut religiosus erat, ipse sic religiosos clericos et laicos undecunque colligens, communem eos uitam ducere sub regula S. Augustini uerbis et exemplis diligenter instituit.

His ita peractis indefessus Christi minister manum suam misit ad fortiora, uere fortiora; quia longe plus affert difficultatis ac laboris radicatas et inueteratas euellere prauitates quam bonas a primordio inserere disciplinas. Ergo, quia nomen ipsum  episcopi Ecclesie Dei eum superintendere admonebat, considerauit agrum et uineam, quam sibi locauerat Dominus; et ecce totum repleuerant urtice, et operuerant superficiem eius spine, et maceria lapidum destructa erat . Sed quas putas quidem ego dicam urticas et spinas? Utique, in corde negligentium prurientia terrena desideria et punctiones uitiorum. Et quam maceriam? certe disciplinam Patrum, que in corde prauorum lapsa iacebat. Unde totum hoc? Quia dormiebant homines, et uenit inimicus homo, et superseminauit zizania in agro , quem Paterfamilias optimus optimo seuerat semine. Homines prelatos ecclesiarum accipe, quorum torpor et somnolentia inimico homini, id est diabolo, fiduciam prestat, et  locum seminandi in agro Domini semen suum. Ager autem uniuersalis est mundus. Sed ad eum non nobis est sermo. Agrum, uel uineam quodlibet intelligo monasterium; agros plures uel uineas, plura monasteria. In his uitia inualescentia letam tunc temporis strangulabant frugem, sanctam dieo religionem. In his uitis uera conuersa fuerat in amaritudinem, Ego sum, ait Christus, uitis uera . Iste dulcis et rectus Dominus nonne conuertitur in amaritudinem ei qui horret que sunt recta, que sancta, que pudica, que bone fame, que uirtutis, que districtionis?  Nonne amarum iudicat Christum qui renuit gustare et uidere quam suauis sit ille? 

Sic se habente agro uel uinea Domini, non credes  uirum Domini ab imo pectore ingemuisse ad Dominum et dixisse: Ut quid operatur agricola? destruxisti maceriam eius, et uindemiant eam omnes qui pretergrediuntur uiam? Exterminauit eam aper de silua, et singularis ferus depastus est eam. Deus uirtutum conuertere; respice de celo, et ueni, et uisita uineam istam . Dicit uero inimicus tuus: Omnis plantatio, quam non plantauit Pater meus celestis, eradicabitur ; en quanta subcreuerunt que tu non plantasti, o Pater? Num, quia constituisti me, ut euellam, et destruam, et dissipem, et disperdam?  Aggrediar spinas istas se inuicem complectentes. Una enim adheret uni, ut ne spiraculum transeat per eas . An quia tu dicis nobis seruis tuis, ut sinamus utraque crescere  usque ad messem : rem tam arduam tamque difficilem dissimulabo? Siquidem non ignoro, Ecclesiaste docente, quod qui transfert lapides, graues scilicet ac duros prauorum mores, affligetur in eis; et: Qui scindit ligna, id est, pertinacium corda, uulnerabitur ab eis . Ergo, si concedis, crescant utraque. Sed quid agemus, qui spinas crescere cernimus et tricicum suffocari? Sollicitus quidem es, ne forte colligentes zizania, eradicemus simul et triticum . Sed non est labor in discernendo triticum sit, an zizania; manifesta sunt scandala hec. Non egent accusatore; etiam sine teste constant. Publica fama; imo, infamia clamat. Nonne hic clamor iam ascendit ad te?  Ego tuus qualiscunque uicarius descendi ad eos, et uideo quod sic cuncta opere compleuerunt. Non inuenio illic saltem Decalogum preceptorum tuorum, cuius respectu parcere debeam, qui parcere mallem. Tuo igitur fretus auxilio, et Apostoli tui consilio, auferam malum de domibus tuis, quas decet sanctitudo . Et si quid ex hoc tristius occurrerit, uerbis doctoris tui consolabor, qui ait: Infidelis si discedit, discedat .

Igitur pestilentes quosque et corruptos et abominabiles factos in studiis suis , de sanctis locis undique proturbat; prouidens uice illorum religiosos tam prelatos, quam discipulos. Inde, iam reflorere religio; inde suaue redolens redire sanctitatis opinio; inde reuerentia exhiberi seruis Christi.  Hoc tam felici ausu solliciti cultoris, innouata sunt noualia cenobiorum, et seges fecundior surrexit, quoniam infructuosum fuisset serere super spinas. Hinc iam domus sancti Floriani martyris fructificauit suauitatem odoris, et flores eius fructus honoris et honestatis . Sic cenobium Sancti Hippolyti scholarum studiis usque nunc insigne; sic monasterium Sancti Agapiti martyris in Chremismunster; quia Dominus dedit benignitatem, dederunt et ipsa fructum suum .

Quemadmodum uero de Abraham scriptum est quod erat uadens, et ultra progrediens ad meridiem : sic et in sancto hoc uiro uidere fuit, eo quod et ipse filius esset Abrahe. Non suffecit nouum cenobium instituisse, instituta correxisse, adhuc  progreditur ad opus excelsum, in monte excelso construere, uidelicet basilicam magnificam sancte Dei Genitrici ac semper uirgini Marie. Nam cum quadam die in uilla que Moutarn dicitur, resideret, attendit eminus montem uicinis montibus non contiguum, quem uulgus Kotwich appellabat. uisus est mons ille amenus et ad habitandum satis idoneus. Cuius qualitatem cum ab incolis didicisset, mulam suam repente sterni iubet, et multa turba comitatus, stricto quodam et prerupto calle montem ascendit, suo instruens ascensu, quod tantum per arduas et angustas semitas mandatorum Dei de terris itur ad astra. Lustrato itaque monte toto, dum cerneret spatiosum et ad construendum monasterium aptissimum, fixo statim tentorio, siluam que condensa  illic succreuerat succidi, et oratorium precepit inchoari. Cumque adhuc ambiguus penderet cui sanctorum potissimum attitularetur, pro diuersis uotis et affectu diuersis diuersa consulentibus, contigit superuenire nuntium a ducibus Bemiorum transmissum. Ferebat iste tabulam quamdam episcopo, que pro munere digne offerretur tanto uiro; in qua cernebatur imago beate uirginis Marie, Greco opere mirabiliter expressa, merito in eadem ecclesia adhuc conseruata et perpetuo conseruanda. Hanc Deo amabilis pontifex pia ueneratione deosculans, quasi diuino commonitus oraculo, locum protinus assignauit eidem gloriosissime Dei genitrici Marie. Cumque opus basilice prospere consummasset atque celebriter  dedicasset, prouidit larga beneuolentia possessiones inibi habitaturis. Prouidit quoque ornamenta diuinis congrua ministeriis. Quibus rite peractis, collectis in unum uiris religiosis, et preposito eis uiro prudente Outone, sub regula B. Augustini uitam eos ducere iussit spiritalem.

Subit nunc animum quod cantatur in psalmo: Peccator uidebit et irascetur, dentibus suis fremet et tabescet . Quid uiderat peccator hic, ut irasceretur, fremeret et tabesceret? Haud dubium quod dispergentis res suas in pauperes, iustitia eius manet in seculum seculi; et quod cornu eius exaltabitur in gloria . Sic nimirum in hoc Dei famulo malignus hostis uidit quod inuidit. uidit eius apud Deum cumulari merita, uidit eius occupata  otia multorum proficere saluti et conuersationi. Struit ergo insidias et opponit impedimenta, quibus irretitum ab istis oporteat desistere que tantorum profectui dolet prodesse. Consuetis itaque utitur instrumentis, et per membra sua efficiendum non dubitat quod per se efficere minus sperat. Quo uero ordine, explicandum superest.

Fuit eo tempore per uniuersum fere regnum Teutonicum graue scandalum et communis querela de incontinentia sacerdotum. Neque enim occulta latebat; sed frons meretricis facta erat eis, et erubescere nolebant . Delata est res ad aures Romani pontificis; uisumque, ut decretalibus epistolis tantam enormitatem argueret et prohiberet. Annuunt et congratulantur episcopi et, pro posse, salutaribus  mandatis cooperantur. Quamobrem B. Altmannus, collecto fratrum concilio in Patauiensi sede, litteras super hac re ad se directas recitari iubet, obsecrans et exhortans ne grauis iudicetur pudicitia que speciali apud Deum remuneratur corona. Que, cum omnis fidelis anime insignis sit ornatus, eos tamen permaxime debet adornare qui sanctam et immaculatam hostiam corporis et sanguinis Christi pro uniuersis nobis diuine offerre debent maiestati. Quid plura? Pluribus uerbis bonus Pater et prudens doctor tante uirtutis et tam amplectende puritatis suadet amorem; sed non persuadet. Tuentur se illi antiquitate temporum et auctoritate antecessorum suorum, quorum neminem in huiusmodi seuerum tulerunt et uiolentum. Respondet seruus Christi se  quoque ab his uelle quiescere, si mandatum domini pape indulgeat; nunc autem timere se sibi, timere illis pro eo quod scriptum sit non solum eos, qui faciunt, sed et qui consentiunt facientibus, dignos esse morte . Nihil ergo proficiens, soluit consessum.

Sapientioribus autem communicans consilium et secretum commendans, adueniente festo sancti Stephani protomartyris, quem illa Ecclesia patron um ueneratur, cum plurimi de magnatibus ad diem solemnem conuenissent, quia iustus ut leo confidit , coram omni frequentia cleri et populi ambonem conscendit, et quod apostolice indicant littere imperterritus enarrat. Deinde addit interminationem  auctoritatis, ut, qui obsecrationibus noluerunt flecti, frangantur districtione. Illico clamor et furor ab omni parte perstrepit. Et forte in presentiarum famulum Dei furibundis manibus discerpsissent, si non diuina uirtus, et optimatum presentium probitas furentibus obstitisset.

Regnabat his diebus Heinricus Iu filius imperatoris Heinrici, qui cognominatus est Pius, admodum puer, et absque frenis discipline in uoluptatibus enutritus. Completum est in eo dictum sapientis, quo uaticinatur dicens: ue terre [tibi terra], cuius rex puer est . Quid eius tempore passa sit Ecclesia, quid regnum, quanti pastores ab ouibus suis sint abacti, humanus sanguis quantus sit effusus, que patrate luxurie, incendia, rapine, orbem  non latet, et scriptores temporum non tacuerunt.

Ad hunc religionis hostem castimonieque oppugnatorem, ob suam tyrannidem a papa GREGORIO Iu excommunicatum confugiunt quibus exhorruit castitas. Apud talem iudicem tales accusatores et tales testes merentur audientiam, et uiro Dei crimina detestanti, affigunt [forte affingunt] crimina, quibus eum pontificali honore credunt deuestire.

Poterat uir iste, si coram astitisset, abbreuiato uerbo respondisse pro se, quo etiam magister suus Christus respondit pro se: Opera, que ego facio, testimonium perhibent de me . Sed, in humilitate iudicium eius sublatum est ; affirmantibus aduersariis, ut quondam de Saluatore Iudeis: Si non esset hic malefactor, non tibi tradidissemus  eum . Et, si respondisset quod Christus respondit suis lapidatoribus: Multa bona opera operatus ostendi uobis ex Patre meo, propter quod eorum opus me lapidatis?  uerum quidem, et apertum dedisset responsum; sed apud tales, non satis fuisset.

Flexus ergo Heinricus, Patauiam hostiliter ingreditur, et, Herodis uice, confundens fasque nefasque, pro libito cuncta peragens, criminosos quosque ab episcopio pulsos, rebus et dignitatibus suis restituit. Quo recedente, cum facta crudelia fratres de S. Nicolao, qui in suburbio ciuitatis constituti religiosam uitam agebant, pariter detestarentur, a fautoribus Heinrici de monasterio uiolenter extracti, publice cesi et de finibus illis sunt eiecti; substantia eorum  raptoribus cedit.

Preualente itaque iniquitate, B. Altmannus de sede sua propter iustitiam eiectus, in Saxoniam patriam suam reuertitur. Post hec, adiit limina apostolorum, et causam uie, et ordinem iniurie Gregorio pape seriatim exponit. Et quia sancti quique uerentur omnia opera sua, episcopatum domno pape resignauit; hoc offensus scrupulo, quod eius inuestituram a manu laica recepisset. Cumque aliquantisper papa lassus requiesceret, die quadam, e in Ecclesia posito, et de S. Altmanni restitutione cum cardinalibus conferente, illo uero honorem tanti oneris humiliter recusante, columba quedam cuncta basilice loca oberrans, tandem ad pauperculum  et humilem spiritu uenit Altmannum, et quasi diceret: Hec requies mea in seculum seculi, hic habitabo, quoniam elegi eam ; et quod sequitur: uiduam eius, id est Patauiensem Ecclesiam legitimo sponso uiduatam, benedicens benedicam, et pauperes eius saturabo panibus , capiti antistitis insedit. Cunctis uidentibus et intelligentibus signum, papa nil cunctatus, mitram de capite suo tollens, eius capiti imposuit, episcopumque ac Romane sedis legatum constituens, auctumque benedictione remisit in propria, quasi diceret abeunti: Ecce ego mitto uos sicut oues inter lupos ; manete in dilectione mea .

 Interea fautores Heinrici Iu Moguntie contrahunt concilium  . Quo presidente, ipsi uiderint. Ibi schismatici et ab Ecclesia precisi, papam Gregorium uirum catholicum et Patrem uniuersalem, Patrem negant eiusque sequaces ipsi damnati damnant. Deliberat in his pastor Ecclesie urbi et armis cedere, puto rememorans Saluatoris licentiam qua dixit discipulis suis: Si persecuti uos fuerint in una ciuitate, fugite in aliam .

Quo facto, Wichpertus quidam , cuius laus non est in pontificum Catalogo, apostolice sedi intruditur. Quid dico, intruditur? Propria ambitione inuadit, anhelat et preripit. Abhinc ueri pastores ubique terrarum sedibus suis proturbantur; subrogantur uero schismatici uel  Simoniaci. Horum etiam factione Altmannus a grege suo fugatur et Hermannus quidam frater ducis Luipoldi substituitur. In hoc maledictio in Iudam prolata, id est, episcopatum eius accipiat alter , citius completa est. uix enim biennio oues alienas totondit et mulsit, et pastoris nomen, quod falso gerebat, cum uita finiuit. Dicitur tamen in extremis penituisse et episcopalia queque Altmanno episcopo reddidisse, et absolutionem anathematis ab eo suppliciter requisisse. Succedit huic, pecunia tamen impetrante, Timo canonicus Wirzpurgensis, et episcopatum usque ad Anesim [Anasum]  fluuium predo uiolentus oppressit. Sanctus uero presul, adnitente prio principe marchione Luipoldo, huius Luipoldi, qui hodie principatur,  auo, cuius nobilitas, pietas et fidelitas ditissima usque nunc constat hereditate, in orientali prouincia clerum et populum strenue gubernauit, et inchoato operi in monte Kotwikcensi [Gotwicensi], a quo eum fraus inimici per supradicta impedimenta prepedire tentauerat, deuotus inuigilauit.

In quo loco, dum aliquando missarum solemnia celebraret, et quidam diaconus aduentitius et sinistre fame Euangelium lecturus benedictionem peteret, episcopus diutius intuens benedicendum, stolam de collo eius abstulit et alii legere precepit. Unde patet quod aliquid de illo reuelatione didicerat quod ceteri nesciebant. Confusus miser confusione que adducit peccatum, non confusione, que gloriam adducit,  ad Heinricum prauorum refugium fidens confugit; et uolens criminari episcopum et fratres, cum audientia iudicaretur indignus, Deo ulciscente, pessima peccatorum morte multatus est.

Et quia tempora instabant periculosa, et schisma graue increuerat, quod prima capita imperii genuerant et ad incrementum quotidie fouebant, placuit Deo, qui consulere non cessat uniuersis, ad confirmandam uacillantium fidem, decenti signo famulum honorare, et catholicum ministrum suum fidelibus quibusque commendare. Preceperat quippe pincerne suo propter arctiorem et secretiorem abstinentiam aquam sibi in mensa apponere et, nesciri  posset, spuma cereuisie operire. Fecit ille quod sibi imperatum fuerat. Quam cum uir sanctus ori admouisset, sensit uinum et optimum illud uinum. Putans autem pincernam sibi illusisse, transgressorem ualde indignans increpat. uerum ille horrendis iuramentis quod sibi iussum fuerat apposuisse confirmat. Episcopus quidem rem celare cupit, sed pincerna sublatum de mensa poculum quid episcopus biberet gustu certius explorat. Et hic postmodum in Kotwikcensi [Gotwicensi] monasterio monachus factus rem ordine refert, ut ille benedicatur in omnibus qui ad gloriam sanctorum suorum et ad confirmationem et consolationem pusillanimorum facit mirabilia magna solus .

Adhuc ad laudem Dei de famulo Dei aliquid non  fastidientes accipite. Quis enim fastidiat signa tam insignia que inuisibilium adstruunt fidem et probant Dei non defecisse uirtutem? Recede, o insipiens, qui dicis in corde tuo, Non est Deus , et qui tanta perfidia insultas dicens: Ubi est Deus tuus?  Ecce in sancto habitat laus Isrel . In sancto suo que uides operatur Deus. Si ille non adsit, quid faciet homo? Quid aget puluis, qui dictum sibi nouit a Domino: Sine me nichil potestis facere . Scito ergo esse, et adesse Deum qui operatur que operari non potest homo. Quod si putas quod hoc operetur homo, uade, et tu fac similiter; impera demonibus, et illorum experire obedientiam. Quid si restiterint? illum uenerare illumque deuotus amplectere in quo Deus,  et per quem operatur talia. Quare Iudeis es deterior? Illi aiebant de Christo. Si non esset hic homo a Deo, non poterat facere quidquam . Sed tamen audi, et a tua incredulitate conuertere. Quandoque astabat sancto altari episcopus uenerandus missas celebraturus. Audit post se demoniosum horribiliter in ecclesia uociferantem. Interrogat quidnam hoc sit. Indicant astantes hominem ibi atroci demone uexari, et uix ligatum a multis teneri. Iubet presul ad hospitium pauperum uere adduci pauperem, et cibum ei in nomine Domini apponi. A quo spiritus nequam confestim recessit, et homo sanus ad propria remeauit.

uolo adhuc, o incredule, aliquid, quod conuincat  famulo Dei nec prophetie spiritum defuisse, licet ingratum tibi, enarrare. Clericus quidam, demone plenus, ad eum est adductus. Ille, continuata oratione acrius instans, demonem fugauit, ac peccatum, cuius causa huic immundo spiritui permissus fuerat, interdixit. Predixit, si peccatum iteret, quod iteretur in eum continuo peccati supplicium, precipiens ut in claustro cum fratribus uite se tradat meliori. Petunt post hec fratres episcopum ut eum promoueat in presbyterum. Ait presul hoc illi non expedire. uictus tamen pietate fratrum, rogata indulget, sed sub contestatione quod terribile Dei non euaderet iudicium, si non caueret interdictum sibi peccatum. Aliquot igitur annis deuitat peccatum, et acceptum honeste complet officium. Negligens tandem episcopi  comminationem, reuertitur miser ad uomitum suum et eodem momento etiam demonem patitur acerrimum. Rursus uir sanctus miserans miserum, hostem consuetis armis aggreditur atque triumphat et ab officio altaris liberatum remouet, iterum et iterum de nefando opere sanatum commonens et promouens. Qui perterritus pro recenti flagello, aliquanto tempore abstinet a peccato. Sed, proh dolor! longa rursus uictus consuetudine, post excessum episcopi, relabitur in peccatum. Ergo, secundum uocem Domini, malignus spiritus assumens alios septem spiritus nequiores se , intrant ad peccantem et crudeliter nocte ac die uexantes, queque turpia et nefaria ab eo gesta ore suo captiuum fateri compellunt. Stringitur eiulans ille uinculis  durioribus, coniectus in custodiam hominum, qui custodiam demeruerat angelorum. Tandem in annuntiatione Dominica, precibus fratrum a maligno spiritu uix ereptus, et post triduum oleo sacro inunctus et corpore Christi munitus, terribiliter flagellatus defungitur. Credimus quod traditi Satane in interitum carnis, spiritus saluus fiat in die Domini .

Alter etiam quidam clericus pessimo demoni traditus, ita ut uix aliquis sanus insani manus euaderet, ab episcopo benedictus, et a demone liberatus et pristine sanitati est restitutus.

Unus ex fratribus, prolixioribus orationibus et plurimis genuflexionibus instanter deditus, usque ad  desperationem fluxum sanguinis incurrit. Hic missus ad episcopum, eius meruit benedictionem, et cum benedictione continuo sospitatem.

Alius item frater etiam precibus et genuflexionibus supra uires intentus, uitalium incidit rupturam. Quid similiter benedictione episcopi curatus, ad suos cum gaudio reuersus est.

Quantum periculum sit mentiri Spiritui sancto, primus pastor Ecclesie satis declarauit, cum in Anania et Saphira peccatum hoc repentina morte castigauit . Quia ergo sanctus iste, uerum se Spiritus sancti prebuerat habitaculum, merito in mentientes sibi Dominus ulciscitur, cui etiam Propheta dicit: Perdes omnes qui loquuntur mendacium . Comes quidam partis Heinrici  regis uenit ad episcopum cum iuramento promittens fidelitatem et famulatum. Conspexit ille forte agmen cornicum precatusque est sibi dicens, ut, quot cornices cerneret, tot demones eius animam possiderent, si fidem promissam non seruaret. Sed non multo post penitens promissi, ad Heinricum hostem Ecclesie redit ipse hostis. Quem episcopus anathemate cauterizans, probro perfidie sue insignitum, diuine permittit ultioni. Nec mora. Et illa ferit reum. Siquidem inopinate ab hostibus circumfusus, multisque sauciatus uulneribus, et truncatus pene femore, quia claudicauerat a promissione, in signum transgressionis sue ab eo die ac deinceps claudicauit pede. Miratur quis an illa in eo completa sit imprecatio, quam miser ille imprecatus est sibi.  Ego plane non negauerim qui non ignoro in plerisque multo tempore demonia latuisse muta, multosque deterius a demonibus uexari intus quam si discerperentur foris.

Quanta uero constantia strenuus pastor lupos huius seculi a direptione rerum ecclesiasticarum represserit, cum nullo parentum iuuaretur auxilio, uel consilio, subiecto exemplo cognoscitur. Nec tamen erat solus, cui semper aderat Deus. Unde et uere dicebat: Qui me misit, mecum est, et non reliquit me solum; quia que placita sunt ei facio semper . Et illud in psalmo: Bonum est sperare in Domino quam sperare in principibus . Erat quidam prediues et nobilis uir, qui defuncti fratris sui beneficium, quod ab episcopo receperat,  quasi hereditario iure, usurpauit; episcopus iure Prouincie contradicit. At ille cum iniuria tentat tollere quod cum iustitia non poterat. Sustinet seruus Dei ad tempus hominem uesanum dans et optans ei locum penitentie. Illo in malitia perseuerante, iaculo anathematis uindicauit. Cuius communionem, cum quique religiosi declinarent et qui primi erant orientalis prouincie, uerecundia et cunctorum exprobratione cogente, in uilla S. Hippolyti episcopum adiit, et in profunda niue ante pedes eius prostratus et supplex diutissime, satisfecit. Nec tamen meruit reconciliationem, donec uillam, que Ratoldesdorf dicitur, tradidit in ius episcopii, et sic demum multorum nobilium precibus uix interuenientibus, a uinculo excommunicationis absolutus est. Acceptam  autem episcopus uillam delegauit super altare B. Marie in Kotwigcensi [Gotwicensi] cenobio.

Inter hec marchio Luipoldus, coadunatus primoribus suis in uilla, que Tulna dicitur, abhorrens tyrannidem Heinrici regis et schisma, cuius auctor factus fuerat, dominium eius iureiurando abnegat, omnes fautores eius de Prouincia pellit, apostolice uero sedi et eius legato Altmannno obedientes totis uiribus fouet et protegit. Quapropter rex ira succensus, marchiam eiusdem Luipoldi contradidit Duci Bemiorum. Nil ille distulit, sed collecto tam de sua quam de uicinis prouinciis permaximo exercitu, ad fines marchionis aduenit. Nec ille segnior cum omni populo suo in loco, qui Meurberch dicitur, hostibus occurrit. Sed proh dolor!  ab aduersariis inspirate circumuentus, cum, turbato exercitu, in aciem se colligere nequaquam possent, fuso prius utrinque multo sanguine hostis preualuit. Hec sunt iudicia tua, Domine. Sic tu, Domine, taces, impio conculcante iustiorem se. Nunquid uictrix causa tibi placuit? Si placuit, non ad uincentium placuit salutem, sed ad damnationem. Sic enim perditorum perfici sinis perditionem, sic eos ruere facis in tuam seuerissimam districtionem. uicti autem causa haud dubium tibi placuit, quia meliore deuotione circa Ecclesiam tuam et Romanum pontificem tam grauem hostem exacerbare non timuerunt. Et quia putabant, obsequium se prestare tibi, si hostes tuos repressissent, non pepercerunt  animabus suis, sed in castris tuis uictoribus fide fortiores deuoti occubuerunt.

Secuta est autem stragem istam fames maxima, ut fideles suos Dominus experiretur in operibus misericordie, quos satis comprobauerat in fortitudine constantie. Nihil sibi in hac necessitate Pater Altmannus retinuit, usque ad ipsum linteamen cunctam episcopii suppellectilem uendidit, et indigentibus distribuit. Unde quoque Pater pauperum dictus est. Precipue tamen in monte Kotwigcensi plurima millia pauperum a famis periculo conseruauit.

Quam uero negotiosus fuerit in causa Ecclesie, que tempore suo tanto turbine confundebatur, indicant epistole tam crebro ad eum a domino papa directe. In quibus inter alia etiam hoc consulere et  significare papa uidetur, ut que in tam grauissima sancte Ecclesie perturbatione dissimulari ac tolerari aliquatenus possent, non sublata penitus, sed temperata districtione quiescant: cum autem, miserante Deo, uictoria et pax Ecclesie reddita fuerit, de redintegratione iustitie, quantum ipso auxiliante possibile fuerit, sollicite cogitare et totis uiribus elaborare. Hinc capitulum illud de incontinentia sacerdotum a tam inuicto propugnatore castitatis dissimulatum, non approbatum remansit.

Porro quantum Ecclesia Patauiensis eius presulatus tempore in constructionibus et correctionibus monasteriorum et structuris et ornamentis ecclesiarum, et honestate ministrorum profecerit dicerem, si non contradiceret ex magna parte status, imo casus  rerum presentium. Et tamen ego uermiculus neminem in hac parte iudico. Quis enim sum qui iudicem alienum seruum? suo Domino stat, aut cadit . Ipse enim sanctus episcopus tempore Reginari, qui tertius post ipsum successit, permutationem melioris status in eumdem antistitem citius uindicandam, cuidam religioso fratri reuelare dignatus est. uidebatur illi quod Rome esset in concilio, et B. Altmannum eximio cultu cum episcopis pluribus infulatum illic assidere. Qui consurgens, stansque in medio a domino papa petit aduocatum cause sue. Quo accepto, querelam proponit de Reginaro episcopo, asserens eum Patauiensem episcopatum in cenobiis ac parochiis optime dispositum inuenisse,  eius uero negligentia cunctam pene religionem in eo deperiisse. Stabat autem Reginarus retro a longe perterritus. Querit apostolicus super hac re ab episcopis sententiam, nec aliam quam damnationis accepit ab omnibus. Eodem ergo anno idem Reginarus infirmitatem incidit, in qua etiam usque ad mortem perdurauit.

Nunc ergo quem finem uite, uerius autem quod principium uite sortitus sit beatus uir, explicemus. Sicut enim scriptum est: Cum consummauerit homo tunc incipit . Transactis igitur in episcopatu XXuI annis, post multos labores et aduersus bestias Ephesi pugnas, cum iam placeret Domino emeriti militis sudores remunerare, in uilla, que Zarzimuor dicitur, febre correptus est. Qua inualescente,  intellexit nuntium mortis. Ad quem, etiamsi pro fragilitate humana inhorruit, pro conscientia tamen bona gauisus est, sciens quod hac porta intraret in gaudium Domini sui. Itaque, quia non dixerat sibi, pax et securitas , non repentinus ei superuenit interitus. Rememorauerat ille semper nouissima sua, et ea iugiter desiderauerat dicens quotidie in corde suo: Quando ueniam, et apparebo ante faciem Dei? 

Quapropter sentiens imminere sibi dissolutionem corporis sui, in quo iam diu peregrinabatur a Domino, letus orabat dicens: Educ de custodia animam meam ad confitendum nomini tuo . Et quia nouerat et persepe docuerat quod ad quantumlibet iustorum emigrationem aduersarii colliguntur  spiritus, etiam contra hos pugnabat dicens: Salua me ex ore leonis, et a cornibus unicornium humilitatem meam . Et cum ad illud districtum examen superni Iudicis sollicitus intenderet, gemitu, quo poterat, et intimis suspiriis adorans et supplicans ait: Non intres in iudicium cum seruo tuo, Domine, quia non iustificabitur in conspectu tuo omnis uiuens . Aduocans etiam sanctorum quemque quem amauerat, quem ueneratus fuerat, et illam ante omnes beatam et gloriosam Dei genitricem Mariam, cui tam decorum constituerat habitaculum, ut ipsa eum in preparatum sibi a Deo pia deduceret tabernaculum; nec non et illum Dei sanctissimum confessorem et pontificem Nicolaum, cuius quoque Ecclesiam summa deuotione instituerat;  illis se totum commendat; illos uie sue comites et duces preparat. Illis nichilominus administratoriis spiritibus, quorum uirtus et potestas contrarias arcet potestates, se totum circumuallat, ut merito inimici demones dicere cogantur: En lectulum huius antistitis ambiunt fortes ex fortissimis Isrel: Omnes tenentes gladios, et ad bella doctissimi . Quid hic astamus? Superant nos isti uirtute et multitudine. Nonne ipse est, qui a corporibus aliorum tanta nos fugauit potestate? Presertim cum plures sint cum illo quam nobiscum.

Igitur non in castris, non in armis non in famulantium decore tunc temporis sanctus presul spem repositam habuit, sed in Domino Deo suo, et conscientia bona, et fide non ficta ; unde et  ait: Mihi autem adherere Deo bonum est; ponere in Domino Deo spem meam . Hac nostra etate hoc idem uir nobilis et prediues Otto de Lengenbach sensit et confessus est. Qui cum in extremis ageret, raptus; sed quomodo, nescio, Deus scit, multaque, rediens ad se, narrans ostensa et intellecta; quorum relatu tunc plurimi mirati et compuncti sunt. Tandem singula, que multa sibi fuerant, denominans castra: Quid nunc, inquit, opis ferunt castra mea, prepotentes domini mei, karissimi amici mei? Ex his de omnium desperans auxilio, religiosis quibusque multa se commendabat contritione. Intellexit namque tunc uere quam difficile diues intrat in regnum celorum .  Unde ingemiscens clamabat: Heu miserum, quod plus unquam possedi diuitiarum quam simplicem uictum et uestitum!

Agente itaque in extremis huius mortalis uite uenerando antistite, non opus erat ut de prouidendo exitu suo quis eum commoneret. Ipse enim sibi prouiderat toto tempore uite sue, et, quia bene uixerat, feliciter moriebatur. Alioquin si tunc primo commoneri eum necesse fuisset, recte respondisset quod uenerabilis Chuono Ratisponensis Ecclesie episcopus, ante uero Sigbergensis abbas, astantibus et tunc demum morituro consulentibus, fertur respondisse. Ait enim: Bene quidem me monetis, o filii, ut in hora hac metuenda mee prospiciam saluti. Nunquid hoc salutis proponebatis consilium, quando placuit  uobis ut munera libenter acciperem, ut spiritualia Simoniace uenderem, ut iudicia peruerterem, ut peccata subditorum dissimularem? Sero prouiderem modo, si hucusque minime prouidissem. Sic beatus Dei famulus mature sibi prospexerat, et ideo expeditius transmigrabat.

Igitur a religiosis uiris oleo sacro inunctus, et Dominicis sacramentis refectus, benedicens filiis suis, et eos celesti Patri obnixius commendans, uiam uniuerse carnis letus ingreditur anno ab Incarnatione Domini 1091, uI Idus Augusti, flentibus cunctis, et planctu miserabili lugentibus se tanto Patre orbatos, se tanto pontifice destitutos. Non quidem inuidebant eius glorie, sed sue magne dolebant miserie. Illum gaudebant ab angelis suscipi, et in  beatas mansiones electorum adduci. Pro se gemebant in hac lacrymarum ualle sine consolatore misere conseruari, et in hoc mari magno sine gubernatore conquassari. Ubinam enim his diebus, qui in filios suos patris gerant affectum, et patris exsequantur officium? More struthionum indurantur in filios, quasi non sint sui, et consuetudine mercenariorum, pro lucris temporalibus astant in prosperitate a quibus ipsi primi fugam petunt in aduersitate. Longe fuit hoc ab hoc sancto Patre, in quo superabundabat et patris dilectio et pastoris sollicitudo, et uigilantia in prosperis et constantia in aduersis.

Confluit interea ab omni parte populus innumerabilis ad exsequias pontificis. Luget tota prouincia, sublimium dignitas, etas omnis, sexus uterque. uix  tandem a Christi sacerdotibus sustollitur corpus uenerandum, ac multa nobilium turba comitante, cum infinita populi multitudine, magna quidem Dei gloria, sed graui baiulantium mestitia in montem Kotwitgcensem [Gotwicensem] affertur. Quis iam enarret mugitum et ululatum fratrum illic habitantium quod mons totus increpuit? lugentibus cunctis Patrem carissimum, Patrem piissimum, Patrem sanctissimum. Aduolat populus quotidie multus, diuitum et pauperum, illum Deo, et se illi suppliciter commendare. Inter quos reuerende memorie archiepiscopus Salzpurgensis Tiemo ab episcopo Altmanno, utpote a suffraganeo suo consecratus, qui etiam postea Hierosolymam petens, a paganis est  illustri martyrio coronatus, anhelus occurrit. Et cum lacrymis uberrimis defunctum infudisset, obtulit pro eo sacrificium salutare, et corpus uenerandum cum debito honore in ecclesia Sancte Dei Genitricis commendat sepulture, ubi, ad probanda tanti uiri merita, crebro fiunt signa uirtutum uariarum in laudem Dei Patris omnipotentis, qui cum unigenito Filio suo et Spiritu sancto uiuit et regnat Deus per immortalia secula seculorum. Amen.

Quidam clericus seuo demone correptus, uix multis ligantibus atque trahentibus ad eius tumulum est perductus. Hic omnia horribili clamore ac diro fetore replebat. Pro quo cum fratres instantius orarent, repente corruit, et uidentibus cunctis, nigerrimum scarabeum euomuit, qui etiam protinus nusquam  comparuit. Laudabant uniuersi Deum. Isque qui aduenerat ligatus et insanus, sanus recessit et solutus a nexibus mentis et corporis.

Item puella quedam immundo spiritu peruasa, a parentibus est ad sepulcrum uiri Dei adducta, et sine mora liberata, atque sanata.

Alia itidem puella per plures annos lumine orbata, per merita eiusdem famuli Dei, lumen, quod amiserat, inuenit.

Mulier quedam habens filium paruulum a natiuitate mutum et claudum, ad sepulcrum episcopi miserandum deposuit; ipsaque miseranda cum fietu magno ab ecclesia exiuit. Post modicum puer loquela et gressu restituto, matrem insecutus est ambulans et loquens recte.

 Quidem miles per sex annos mente captus, et sepulcrum eius sine mente accessit, et mente recepta sanus recessit.

Alter quidam homo totus contractus, et scabellulis quibusdam innixus, uenit ad corpus S. episcopi rependo; sed incolumis factus exsiliit, et ambulabat, et laudabat Dominum.

Item quidam toto corpore languidus, uix sustentante baculo, tumbam antistitis adiit; sed infirmitate per beatum uirum pulsa, baculo iam non eguit; quia letum et sanum se persensit.

Quodam tempore, cum subita et seua tempestas montes contereret, et tecta domorum et ecclesiarum ac turrium dirueret. Frater quidam mente captus, in oratorium S. Michelis, quod admodum in alto  situm est, conscendit, cunctis ignorantibus et interim nocturnales laudes psallentibus. Hic ab alto in pauimentum delapsus, uiuus tamen sublatus est, licet non longe superuicturus. Eadem quippe die, post sacri olei unctionem, et uiuifici corporis Christi communionem carne solutus est. Nemo dubitet hoc meritis beati uiri ascribendum, cuius intercessio cadentem excepit, ne sanguine illius basilica respergeretur quam ipse regalem aulam Deo ac beate semper uirgini Marie deuotus consecrauit.

His et aliis plurimis miraculorum signis, que ad nostram non credimus peruenisse notitiam, magnificauit Dominus sacerdotem suum, qui in diebus suis placuit Deo, et inuentus est iustus .  Quanquam etsi ille signum fecisset nullum, nichil tamen ex hoc eius derogaretur sanctitati, uel apud Deum, uel apud homines. Signa quippe sanctitatem non efficiunt, sed ostendunt. Siquidem de Ioanne Baptista, quo inter natos mulierum, nemo maior surrexit , Euangelium attestatur quod signum fecerit nullum. De ipso quoque Domino Saluatore scriptum est, quod non fecerit signa multa, propter incredulitatem quorumdam . Quid ergo mirum, si sanctus iste, obstante sibi presentium temporum incredulitate, nichil operatus fuisset uirtutum, nichil sanitatum? uerum gratia diuina que repromittit, quod ipsa glorificantes se glorificet, hunc dilectum suum, ut dilectus fieret nichilominus hominibus, et ut memoria eius in benedictione constaret, etiam  magnitudine signorum similem illum fecit in gloria sanctorum .

Mihi tamen hunc uirum, uel quemlibet aliorum huiusmodi mira facientem diligentius intuenti, longe mirabilior uidetur ipse qui facit, quam ea que facit. Etenim si in rebus insensibilibus plus admirationis habet interius consideranti causalis ratio que efficit, quam id quod efficitur, multo dignius atque religiosius admiranda est illa sanctitas, que in conspectu diuine maiestatis sic placet et acceptatur, ut eius intuitu et interuentu hominum pellantur incommoda, et optate tam animarum quam corporum restituantur sospitates; multo, inquam, amplius admiranda est ipsa intus, quam quecunque miranda facit foris. Mirentur ergo alii uidere cecos, claudos  ambulare; mirentur salutem paralyticorum, demonum fugam; ego potius admirabor tanti antistitis merita, que talia tam potenter operantur quam ipsa. Tu itaque predica in laudem Dei, que sanctus Dei meritis suis et fide supplicum operatur in aliis. Ego semper admirabor mirabilia que fecit in uita sua. Mirabor humilitatem, castitatem, pietatem, caritatem, deuotionem, sollicitudinem in agendis, prudentiam in disponendis, discretionem in imponendis, in tolerandis longanimitatem, et in aduersis fortitudinem. Hec mirabilia uite sue ego miranda iudico, maxime quod nostris temporibus hec cernimus rariora, quam illa signa, que tamen credentes omnes secutura Dominus pollicetur dicens: Signa eos, qui crediderint, hec sequentur: In nomine meo  demonia eiicient , etc.

An adhuc forte non assentis plus mirari uitam sancti uiri quam signa? que, occulta Dei permissione, nonnunquam faciunt etiam uiri non sancti. Nosti quippe, quod quidam reprobi et reprobati dicturi sunt Domino: Nonne in nomine tuo prophetauimus, et in nomine tuo demonia eiecimus, et signa multa fecimus?  Sed esto, tuo te permitto iudicio. Mihi tamen semper mirabilius constabit pepulisse a corde auaritiam, superbiam, luxuriam; quam ab aliorum oculis, cecitatem, a membris egritudinem, a corpore demonem. uerum, quia non semper constat nobis, qui in facie uidemus et non in corde, qui sit internus status sanctorum,  que uirtus, que libertas? secundum magnam misericordiam suam agit Dominus, ut per exteriora miracula agnoscatur, quam admirandi intus sint, per quos ipse foris tam mira operatur.

Pensemus ergo, fratres karissimi, qua ueneratione amplectendus sit hic famulus Dei, cuius merita probare, et commendare per tanta miracula dignatus est Dominus. Sit nostre diffidentie, si qua tamen est  inuincibile argumentum, quod ille animarum nostrarum morbos et languores promptus et potens est curare, qui tam crebro, tamque pie infirmitates corporum non tardat alleuare. Nec enim dubitari debet, plus illum prodesse uelle animabus quam corporibus; quoniam quidem illarum salus eterna est; illorum uero cum  ipsis pariter post modicum defectura.

Hucusque ex scriptis piorum S. Altmanni gesta narrauimus. Quis hominum putet illos aliquid incertum, uel, quod sacrilegum esset, aliquid falsum ad posteros transmisisse, cum optime nouerint Deum nullius egere mendacio? Sed et ea, que quotidie sub oculis presentium fiunt mirabilia, prioribus attestantur, priora confirmant et augent. Ad que describenda, priusquam accedamus, explicabimus forsan non inutiliter que causa, quo ordine monasterium Kotwigcense , quod illum fundasse, et sacris ossibus suis illustrasse supra retulimus, a prima sua institutione canonicorum uidelicet regularium in monachicam professionem,  ut impresentiarum cernere licet, demutatum sit.

Tempore uenerandi antistitis uenit in montem Kotwich presbyter quidam natione Scotus, professione monachus, conuersatione religiosus. Congruebat ei nomen quod habebat; dicebatur enim Ioannes, quod sonat, gratia Dei. Dilexit hanc gratiam in illo antistes Altmannus; et, ut liberius ille secum habitaret, quodam arcto habitaculo, iuxta ecclesiam beate Marie pro desiderio et petitione sua eum conclusit. uidebant homines opera illius bona, et glorificabant Patrem suum, qui in celis est . uerba quoque illius libenter audiebant; quoniam et ipsa gratiam sapiebant et edificationem. Post obitum uero beati Altmanni, in cuius diebus agni illius monasterii pascebantur in ordine suo, nonnulli sub  specie agnorum corda gerentes lupina , ex diuersis locis pulsi et profugi illo confluxerunt. Qui post modicum uere lupi apparentes, atque in rabiem uersi, et lupinis dentibus aliorum simplicitati uenena sue malitie infundentes, innocentiam et bonam famam, que inibi sanctissime floruerat, et bonum odorem suum longe lateque diffuderat, corrumpere et inficere non timuerunt. Unde factum est ut locus ipse fieret contemptui, horrori et detestationi.

Beatus igitur Altmannus, cuius oculos credimus esse super locum ipsum die ac nocte, per uisum predicto apparuit Ioanni commonens, ut de ceno montem ipsum purgaret, et fetorem stercoris abstergeret.  Intellexit uir Dei uisionem, eamque preposito fratrum referens, consuluit: turpes quosque exinde proiici, et seductos ab eis penitentia emundari. Quod tamen, cum infamiam cuius fetor longius processerat minus reprimeret, prolixiori tedio uicti, loco cedere omnes decreuerunt.

Rursus ergo ante fatus Ioannes diuino inspiratus consilio consulit, ut professionem pariter mutarent et habitum, asserens et promittens, si mutarent et augerent uotum, quod tunc prioris infamie totum exuerent opprobrium. Placet consilium; placet etiam ut eligatur religio monachorum. Proinde consultum uidetur ut res ipsa ad domnum papam referatur. Placet et illi mutatio dextere excelsi . Igitur Chuonradus prepositus, qui Outoni secundus  successerat, et se huius mutationis pium fautorem et auctorem prebuerat, consensum Romani pontificis Oudalrico Patauiensi episcopo, qui beato Altmanno successerat, citius indicat, et in hoc tanto negotio, sue quoque auctoritatis et discretionis postulat consilium. Itaque Oudalrico episcopo consulente et adnitente, Hartmannus, qui prioris officio fungebatur in monasterio S. Blasii, abbas eligitur. Et merito. Erat enim uir religiosus, in sacris litteris optime instructus, suauis sermone, et ad cunctorum hominum qualitatem informandam, seu fouendam, conuenienter dispositus. Huic, ut ipse post fratribus narrauit, S. Altmannus in somnis apparuit, cum adhuc in predicto monasterio Sancti Blasii foret  constitutus, uirgamque pastoralem ei tradidit, et cenobium Kotwigcense regendum commendauit.

Assumptis ergo uiris religiosis electus abbas, cunctis flentibus, qui eius pridem letificabantur contubernio, proficiscitur, atque ad oues a Deo sibi commendatas perueniens, fauorabiliter excipitur, et communibus omnium uotis ab episcopo Patauiensi debita cum benedictione confirmatur. Exhinc inhabitantes ibi, sine mora et refragatione priorem mutant habitum; mutant et animum, mutant et studium. Exsultabat super hoc terra, magis autem celum; ubi gaudium celebratur super uno peccatore penitentiam agente , quanto amplius super tantorum salute et correctione? Ex tunc multi nobiles de seculo ad Deum conuerti, et tanti uiri se  discipline tradere, suaque omnia in usum monasterii conferre ceperunt. Creuit per eum abinde fama et reuerentia loci; surrexerunt edificia, librorum copia creuit, et omnis ornatus mysteriorum diuinorum.

At nichil hoc fuerat, si scilicet profecissent parietes, et sub ruina mores mansissent. His potius instruendis uir sagax inuigilauit; sciens quod non in manufactis habitat Deus , sed in rationabilibus sanctarum animarum templis, que piis uotis eriguntur, proficiunt religione, et consummantur perseuerantia. Et quia gloria, ut quidam sapiens ait, etiam inuitum sequitur, cepit uir iste magnus haberi ab his quibus erat nomen magnum, iuxta  nomen magnorum, qui sunt in terra: et ideo passim offerebantur ei dignitatum insule et multorum regimen monasteriorum. Factumque est ut rex Heinricus u cum Campedonensi preficeret abbatie, nec minus episcopus ciuitatis Auguste eum monasterio S. Oudalrici preponeret; duxque Carinthie cenobium S. Lamberti ei gubernandum commendaret.

Huius diebus, quoniam gratus et acceptus erat curie Romane, priuilegia impetrata sunt quibus locus ipse munitus et corroboratus est. Eo autem de hac luce submoto, successerunt ei uiri prudentes, et religionis amatores; quorum industria et uigilantia monasterium eo usque profecit ut cunctis uiuentibus, indubitanter liqueat quod uere Dominus est in loco illo; nec est ibi aliud nisi domus Dei et  porta celi . Benedictus in omnibus, qui omnia quecunque uoluerit facit in celo et in terra, in mari et in omnibus abyssis : ipsi honor, laus et gloria, et gratiarum actio in secula seculorum. Amen.

His ita explicitis, redeundum arbitror ad ea miracula memorie hominum commendanda, quibus usque in hodiernum diem sub oculis nostris merita famuli sui Dominus attestatur, atque ad eius conuersationem imitandam presules nostrorum dierum suscitat et inuitat. Nam si fallax huius mundi gloria ipsos delectat, longe plus illa eis petenda foret quam Dominus glorie eorum auiditati communicaret, non cum umbra huius mortalis uite finiendam, sed, tam hic quam future beatitudinis in regno sine fine  beata et inconcussa soliditate permansuram.

Quodam tempore, in festo dedicationis ecclesie puella quedam, seuissimo correpta demone, in conspectu fratrum diuinas laudes psallentium ad tumbam S. Altmanni astans, miserabiliter torquebatur. Et ecce repente horrendis uocibus exclamans ut adiuuaretur postulabat. Sed quis hominum tanto horrori accedere presumeret? Affuit tamen inuisibiliter beatus antistes, et miseram illam in presentia cunctorum a tormento saluam fecit atque demonio. Illa, in se reuersa, sacram Dominici corporis communionem sibi dari petiit, per quam a maligno spiritu ultra se tutandam non dubitauit.

Unus ex famulis monasterii multo tempore lumine orbatus oculorum, cum loca sancta peragrasset,  ubi meritis sanctorum sanitatis gratiam sperabat, nec inuenisset, ad monasterium rediit, et in suis tenebris, ut prius, tristis mansit. Incidit aliquando menti eius ut suum potissimum patronum prece indefessa pro restituendo sibi lumine imploraret. Cumque crebrius atque deuotius oraret die quadam, cum ad ualuas basilice, puero regente gressus eius, egressurus peruenisset, subito ait puero: Sine me, quatenus per me gradiar; uideo quippe. Et ab ea hora exiuit ad opus suum, uidens et gaudens, et laudans Deum.

Puer quidam, cuius pes enormiter intumuerat adeo ut uix discerneretur an membrum illud pes fuerit, ad sepulcrum beati uiri adductus cum parentes  eius pro eo fideliter orauissent, domi relatus, et illico noxio humore erumpente, sanitati restitutus est.

Erat quidam de conuentu fratrum eiusdem monasterii, qui diu grauissima infirmitate depressus, desperatione recuperande incolumitatis non parum mestificabatur. Reuelatur cuidam sorori eiusdem loci, eum pristine sanitati restituendum, si ad memoriam beati Altmanni oblationes pro illo offerantur, et missa una pro fidelibus defunctis illic, egroto presente, celebretur. Aduehitur ille in gestatorio quatuor portantibus, duobus aliis hinc inde nutabundum sustentantibus. Inter sacra mysteria uiribus sensim accrescentibus, alieno sustentaculo se non egere astruebat. Missa uero completa ad domum  infirmorum regreditur, suis iam utens pedibus, uno tantum fratre eum adiuuante. Integra uero sanitate post paucos dies recepta, impiger ad officia sua surgebat, egrediens et regrediens ad imperium abbatis sui.

Puella quedam de uicina uilla, que Murlingen appellatur, filia cuiusdam honesti et noti militis, cui nomen erat Wolckerus, repentina paralysi a media parte corporis correpta est. uocabatur autem illa, Pertha. Affuit illi medicorum ars, profuit uero nichil. Consulit medicus ipse, per merita S. Altmanni diuinum potius implorandum auxilium. Adducitur illa ad sepulcrum uiri Dei. Orauit. Orauerunt et parentes eius; exauditaque est oratio fideliter supplicantium,  et sanitas restituta exauditionis facta est signum. Mansit tamen, ad excitandam maiorem sabate deuotionem, et euidentiorem diuine gratie manifestationem aliquid infirmitatis in manu puelle. At illa in anniuersaria depositionis die S. antistitis, ad pium et expertum recurrit medicum et inter orandum, quod petebat optatum accepit remedium.

Mulier quedam de uilla, que Hunteheim dicitur, diuturna et graui egritudine ad mortem usque fere adducta, et uiribus omnibus destituta, graui portantium labore ad tumulum famuli Dei adducta, pristine sanitati est restituta.

Item puella paruula, de uilla, cui uocabulum est Panse, diu lumine priuata, inibi est illuminata.

Puer etiam quidam de uilla alia dicta Marquartesdorff,  utroque debilis et claudus pede, uespere illo aduectus, et ab innumeris quid mali pateretur uisus, cum peruigilem cum eo qui eum adduxerat duxisset noctem, primo mane reddita sibi incolumitate, curatus est.

Ex eadem uilla mulier quedam ceca uisum recepit.

Matrona quedam nobilis atque deuota, de castro suo, quod Hosstein appellatur, adueniens, et puellam quamdam cecam secum afferens, cum ad sepulcrum sancti uiri instantius orarent, quo diu caruerat, recuperato lumine, puella illa gauisa est. Ob cuius signi tripudium et testimonium, eadem matrona, predictam puellam, ac filiam propriam  assumpsit, et iugiter secum retinuit. Erat autem nomen puelle Truta.

Eodem tempore alia mulier quedam, de uilla, que dicta est Beheimkirchen, cum fuisset ceca, interueniente S. Altmanno uidit, et gauisa est.

Altera item mulier de uilla uocabulo Indernich, nomen habens Heilka, cum nouem hebdomadibus, sicut iuramento confirmabat, non uidisset lumen, ad tumulum S. uiri Dei lumini restituta est.

Heinricus quidam nomine, et ipse ciuis forensis uille que dicitur Heinuelde, homo maturus et qui ueritatis ab omnibus habet testimonium, cum oculum ramusculo quodam percussum irremediabiliter doleret eiusque uisu penitus careret, cum ad sacra ossa huius antistitis fideliter, et supplex oraret,  pulso dolore, sanitatem et uisum recepit.

Quedam mulier paupercula de partibus Bauarie, cum prole nuper genita uenerat, et necessariorum causa in seruitium cuiusdam matrone in Chremesensi ciuitate se contulerat. In cuius seruitio per aliquod tempus morata, dolore oculorum accedente, defectum uisus passa fuit. Et heu quantis accidentibus misera subiacet! Iam quo putas dolore non cruciabatur, quam et cecitas urgebat, et graue onus paupertatis premebat! Nec enim sibimet, nec proli nuper genite, pro qua magis sollicitabatur, prodesse poterat. Cumque a seruitio predicte matrone defectus uisus illam cessare cogeret, et matrona ab administratione uictualium cessauit. Hec nocte quadam, pro tanto suo defectu in lacrymas resoluta,  diuini luminis gratiam per merita B. presulis medullitus implorabat. Et, qui desiderium pauperum exaudit, et huius orationes audiuit, et lacrymas uidit. Nam cum mane surrexisset ad omnium membrorum officia, uisu regente, expedita fuit. Sed omnes singillatim euentus eorum, qui ad memoriam S. antistitis beneficia luminis meruerunt, propter fastidium lectoris describere omitto. Nam preter eos qui infausta pertulerunt, rarus fuit oculos dolens qui remedium non consequeretur.

Erat mulier quedam demonium habens tante importunitatis et tanti furoris ut uix aliquis quiret  habitare cum illa. Clamor et furor, ubicunque fuisset. Omnia enim membra spiritu furoris agitabantur. Interdum etiam idem demon, quia sciens interpretatur, organum hominis obsessi ad proferendam litteraturam uouebat; quasi eadem mulier litterature scientiam, et modum urbane pronuntiationis ab ipsis studiis consecuta fuisset. Et certe, quod quibusdam mirum uidebatur, Symbolum per omnia ut fides catholica habet, pronuntiabat. Neque tamen id mirum, cum auctoritas [Scripture] dicat demones habere fidem, sed non opera. Hec, cum solemni processione plebis plebesane parochie, que Tuln uocatur, ad memoriam beati uiri ducta uenisset, meritis sancti presulis inuasorem pessimum propellentibus, liberata fuit. Et uidentes turbe manifesta  eius liberationis signa, eo magis Deum et preconia dilecti sui Altmanni glorificauerunt, quia ipsam ad diuersa sanctorum limina, sine effectu ullius uirtutis adduxerant.

Sed quia alternis uti est delectabile, aliud miraculum testimonio astantis Ecclesie solemniter celebratum accipias; ut, quanta sit huius sancti presulis meritorum prerogatiua plenius agnoscas. Quidam debilis eam corporis pertulit molestiam ut attenuato uitali sanguine uenarum contractu erectus ire nequiret; sed, pro officio pedum, manibus reptando, se traheret. Is in longinquo positus in uilla que Lo dicitur, cum huius gratie mira opera comperisset, spe sanitatis tumbam salutarem beati uiri oraculo quodam diuino elegit expetendam. Ubi cum  uotis et precibus pro defectu corporis et molestia, ut puta potioribus medullitus insisteret; ecce, mirum dictu, nerui diu contracti, cum fragore se ceperunt extendere, et aridi meatus uenarum uitali sanguine infundi. Itaque, accepto robore, contractus ille super pedes constitit, et curatori suo magnis uocibus benedixit. Gloria tibi Christe, qui per merita sanctorum tuorum usque modo operaris, et sic elisos erigis ut eorum qui tibi placuerunt mortalibus claritatem innotescas.


Finis uite S. Altmanni episcopi Patauiensis.





uITA BEATI TIEMONIS ARCHIEPISCOPI SALISBURGENSIS Qui a schismaticis sub Gregorio uII et Urbano II romanis pontificibus plurima perpessus, et tandem martyrii corona redimitus est. Nunc ex antiquis membranis in publicum deprompta.





LECTORI.

uitam Tiemonis euulgauit tomo quarto antique Lectionis D. HENRICUS CANISIUS. uerum quia in alio quodam membranaceo, eoque peruetusto codice, paulo aliter conscriptam reperimus, eam huic uolumini inserere opere pretium duximus; nam Gebhardus, Altmannus et Tiemo coniunctissimi, et tam in prosperis  quam in aduersis indiuidui comites, et pontificum Romanorum aduersus schismaticorum factiones inuicti propugnatores fuere. Eosdem ergo iungat charta, quos olim arctissime copulauit caritas et concordia sancta. De Tiemone Bertholdus in Chronico anno 1091: »In Boioariam uenit Salzburgensis episcopus Dimo, qui Patauiensi Ecclesie iam dudum uiduate, ordinauit episcopum nomine Udalricum,« etc.

Nodos quosdam circa hanc historiam occurrentes, illum presertim de idolis et idololatris dissoluit D. Henricus Canisius in preambulis ad uitam et martyrium Tiemonis tom. I Antiq. Lect.



INCIPIT PASSIO S. TIEMONIS EPISCOPI.

 Insignem egregii pontificis ac preclari martyris Tyemonis triumphum, eius meritis suffragantibus, litterarum memorie tradimus, ut incompertum antea passionis modum nouerit omnis successio Catholicorum; sciatque singularem huius athlete precipui uictoriam, si condigne recolatur, apud Deum uberiorem prestare posse gratiam. Reuera magnum, perspicuumque lumen in nouissimis diebus accendit in illo misericordia Domini periculose temporum  caligini: de quo, tanquam ex uiua et perlucida sui imagine, lux uera clarius queat enitescere. Ne ergo tanti lucerna fulgoris sub modio  tegatur obliuionis, cudatur ei, licet uilis et enei candelabrum eloquii; quatenus, in domo Domini ualeat publice uisenda proponi. Cernatur eius  in lumine formosa, tametsi nigra , facies Ecclesie; qui ambulat in medio septem candelabrorum aureorum, podere uestitus, circa mamillas zona aurea precinctus uideatur : atque, sicut est pollicitus, cum suis Christus, eorumque rectoribus, innocentia candidis, sapientia splendidis, usque in finem seculi manere sentiatur.

Compleuit, et in eternum complere non desinit huic beatus Redemptor noster iucunde illius sponsionis elogium: Qui uicerit, faciam illum columnam in templo meo . uicit enim serpentis antiqui suggestiones in se ipso: et ideo fortis columna effectus est in periclitante Dei domus edificio. uicit terrores, et persecutorum impetus, ac proinde spectaculum condidit omnibus exemplum magnanimitatis  et perseuerantie decus. Ferculum ueri pacifici tanquam argentea columna suffulsit ueritatis sonora confessione, et constantie robore immobili, reclinatorium aureum in se fidenter innitenti fuit Ecclesie. Cui purpureum deinde prebuit ascensum, proprio sanguine rubricatam sternens uiam ad celum. Memoriam possedit eternam in compositione odoris optimi factam celestis opere pigmentarii . Nam gubernauit cor suum ad Deum, et in diebus peccatorum corroborauit pietatem.

Hic itaque electione Dei dignissimus, alto genere Bauariorum exstitit oriundus. Qui a primeua etate in monasterio, quod dicitur Altaha monastice uite diligens iucunditatem, ibique diatim  proficiens ascendit de uirtute in uirtutem. In Iuuauensi  ergo episcopatu cuiusdam monasterii Pater adeo inualidus exstitit, ut nequaquam iuxta Apostoli uerba,  ad arguendum, obsecrandum, increpandum cum patientia et doctrina , esset idoneus. Qui audiens episcopum inibi ordinatum, scilicet uenerabilem uirum sancte recordationis Gebhardum, sue imbecillitatis pandens modum, ut absolueretur ab huiusmodi pondere, cepit obnixe obnixiusque deprecari. Quod et promeruit. Nam ut est canonice ac misericorditer absolutus, in eius locum electus est uenerabilis Tiemo iam dicti monasterii alumnus, moribus durus, uita austerus, omni tamen monastica disciplina instructus. Qui statim digna emendatione corrigebat cum omni imperio, delinquentes arguebat, mites uero et obedientes, ut in melius proficerent, obsecrando pie admonebat, uineam Domini inibi ditissima fertilitate sationis  euangelice affatim excolere non cessabat.

Ea igitur tempestate, cepit undecunque nauis Ecclesie mediis persecutionum fluctibus aliquandiu fatigari. Ac fidelissimus, prepotens archiater Dominici gregis prouisor Gebehardus a fautoribus Heinrici iam non semel ab apostolico excommunicati, expellitur  , aliusque uere Simonis discipulus rege iam dicto intromittitur, ordinatur, consecratur, imo exsecratur, et quantocius inthronizatur. Tunc uenerabilis abbas Tiemo nouum inuasorem atque hereticum fugiens, uere illud apostolicum sequi cupiens: Hereticum hominem post primam et secundam correptionem deuita; quia, qui eiusmodi est, subuersus est, et proprio iudicio condemnatus; adiit spiritualia gymnasia monachorum Schafhusensium  ac Hirsaugiensium: quorum utrumque tunc temporis perfectis pollebat cenobitis, quasi pratum odoriferum, plenum undique areolis aromatum: ac cuncti aduenientes theoreticam uitam diligentes iugum Domini suaue, et onus eius leue  portare cupientes, utroque loco inuenerunt inexpugnabile asylum.

Tunc euangelicis documentis instructus omnia relinquens, in Hirsaugiensi claustro optimam partem eligens, ad pedes Domini cum Maria sedens uerbum illius audiens , ad amplexus Rachel quandoque peruenire cupiens , cum illis, quibus erat cor unum, et anima una ; qui nichil habebant, et omnia possidebant, communem uitam aliquot annos transegit: sicque demum in  spirituali disciplina adauctus, honorifice repatriauit. Quem inuasor Ecclesie Iuuauensis suscepit  benignissime, sperans eum abbatiam suam uelle recipere, ac suum errorem in omnibus adiuuare. Sed uir Dei non immemor consilii Petri apostoli: Melius esse uiam ueritatis non cognoscere, quam post agnitionem retrorsum conuerti ; sciens etiam cum huiusmodi nec cibum sumere, noluit iugum ducere cum hereticis; sed maluit abiectus esse in domo Domini, quam habitare in tabernaculis peccatorum ; et secessit ad seruos Dei, pauperes Christi, uicinam in eremum. Ubi susceptus est inibi a fratribus degentibus cum omni caritate. Et cum Ioanne apostolo ceperunt singuli hec uerba dicere: Nos debemus huiusmodi suscipere , ut cooperatores simus Domini nostri Iesu Christi. Ipse uero sepissime cepit Christo  psallere Psalmographi uoce: Ecce elongaui fugiens, et mansi in solitudine .

Non multo post tempore uenerabilis archiater Gebehardus, Pater Christi ouium dignissimus, huic uite finem dedit, et in gaudium Domini sui, talento bene duplicato , XuII Kalendas Iulii, ut credimus, honorifice intrauit, oues suas non pastori, sed mercenario superposito, heu! dimisit lacerandas. Quod Catholici uidentes, non mediocriter doluere mortem pii doctoris et magistri. Consilio autem inito, satagebant dignum doctorem, dignum pastorem Christi sponse associare, ne lupus gregem Domini tam potestatiue et tam luctuose ulterius posset dispergere uel perturbare. Conuenientes uero boni et iusti non in dubium, sed in unum, alii autem  non in unum, sed in dubium. Spiritales spiritalia sectantes, elegerunt spiritalem uirum, uidelicet dominum Tyemonem; cui merito tunc in tempore erat comparandum illud oraculum quod priscis temporibus Deus solebat loqui ad quemdam suum amicum; Noui te ex nomine . Seculares, que sunt huius mundi tractantes, laudauerunt quemdam non spiritualem, sed genere et seculi dignitate admodum clarum et potentem; cui merito illud Psalmiste coaptatur quod de reprobis dicitur: Deiecisti eos, dum alleuarentur . Quorum pactioni, quasi maiori potestati assensum prebebant cuncti non corde, sed uoce.

Ceterum dispositor cunctorum Deus ostendit  cunctis inspicientibus talem electionem suis non placere conspectibus. Cum igitur ad colloquii locum Patauiensis episcopus Altmannus apostolice sedis legatus, clerus, dux Welfo, comites, utriusque sexus multus conuenisset populus, illo nauicule ductu, alueum transire cupiente, qui non Domini, non spiritalium personarum, sed paucorum seculari dignitate pollentium, electus erat iudicio, partium utrarumque suspensa fuit exspectatio. Quid plura? Cognitor occultorum prouisorque futurorum Deus, qui alienum ignem offerentes non mirabili, sed miserabili morte interire uoluit , hanc infructuosam arborem , palmitem non ferentem fructum abscidit ; ac cunctis inspicientibus cunctisque admirantibus,  medio amne cum Pharaone immergit; talique Dei iudicio illorum electio finem sortitur. Quod uidentes uniuersi, concitati sunt in laudem ueri pastoris Christi, dicendo illud Psalmographi: Deus iudex iustus ; et illud Apostoli: Quam incomprehensibilia sunt iudicia eius . Statimque Dei, ut cunctis claruit, electus, ad cathedram episcopalem non solum est euectus, sed etiam maximo cum honore a Catholicis est susceptus. Ab omnibus laudatur et honoratur. Postea uero opportuno tempore Dei sacerdos secundum ordinem Melchisedech electus , unguento, quod descendit in barbam, barbam Aaron , et oleo letitie unctus  consecratur, ad archisterium hymnidicis odis inthronizatur.

 Exin uerus Christi miles ex sexaginta fortissimis Isrelitis lectum ueri Salomonis ambientibus , electum gladium tenens sancti Spiritus, die noctuque pace belloque armatus, iustitie indutus lorica, fidei galea, salutis armatura, nequissimi tela ignea  in corpore exstinxit; gregemque sibi commissum de inimici faucibus quotidianis documentis eripere studuit. Sed antiquus hostis, qui genus humanum de paradisi amenitate per semetipsum expulerat in primo parente; hunc Dei symmysten per membra sua de sede episcopali, imo de finibus illis nititur proturbare. At uero uir Dei edoctus euangelicis dictis: Cum persequentur uos in ciuitate ista, fugite in aliam ; inde declinare tentans, uenit in Alamanniam, ibique cum uenerabili  uiro Gebehardo Constantiensi episcopo aliquandiu degebat, et circa, uenerabilia loca humillime et caritatiue uisitabat.

Illo igitur in tempore multi sunt conati Hierosolymam pergere, sancta loca a gentium dominio cum Dei adminiculo eruere. Et sicut olim per regiam uiam Isreliticus populus bellicose ad terram repromissionis ingressus est , ita et isti, illius exemplo confortati, bellum pro pace elegerunt. Ac multi in sanguine Agni rubricati, animas pro Christo perdiderunt, ut in eterna uita custodirent illas, et ethnico bello occubuerunt. Pauci tandem liberati, ad desiderata loca peruenerunt. uenerabilis uero, de quo nobis sermo est, Metropolitane Iuuauensis  hierarcha, cupiens euangelicam sequi perfectionem, uolens dicere cum Petro: Ecce nos reliquimus omnia et secuti sumus te ; iam dudum expulsus, cum Welfone duce iter ingressus est peregrinationis Hierosolymitane. Sed omnes, qui uolunt pie uiuere in Christo Iesu, persecutiones patiuntur . Persecutiones etenim nonnullas uir Dei fortiter ac patienter sustinuit; et uoce Psalmographi iucundanter in die illa cecinit: Circumdederunt me dolores mortis, pericula inferni inuenerunt me. Tribulationem et dolorem inueni, et nomen Domini inuocaui . Et illud apostolicum: Si Deus pro nobis, quis contra nos? Quis nos separabit a caritate Christi? tribulatio, an fames, an nuditas, an periculum, et cetera usque qui dilexit nos .

 In ciuitate etenim Corozain, a Domino maledicta, ubi sedes est Satane, que illis in partibus est gentium famosissima, habitabant tres potentissimi germani. Qui contra peregrinos Christianos, collecta multitudine innumerabili, partim occisos, partim uulneratos obtriuerunt. Et sicut olim Isreliticus populus in Babyloniam ductus est captiuus, ita et Christianus iste populus maxima ex parte captiuus ductus est ab his regibus. Isreliticus autem populus in Babylonica captiuitate super flumina Babylonis, dum recordatus est Sion, sedebat et flebat dicens: Quomodo cantabimus canticum Domini in terra aliena ; hic uero, psallebat corde et ore dignum canticum Domino in hec uerba: Te decet hymnus Deus in Sion, et tibi reddatur uotum  in Hierusalem . Et alibi: Dedisti nos tanquam oues escarum, et in gentibus dispersisti nos, quoniam propter te mortificamur tota die: estimati sumus sicut oues occisionis . Igitur electus de tanta multitudine, quem Deus nouerat ex nomine, scilicet uenerandus heros, cui stylus noster famulatur, capitur, trahitur, ac Deo tandem per martyrium singulariter sibi reseruatum digna hostia efficitur.

Cum ergo inter se diuiderent spolia rerum et hominum, uenerabilem archipresulem sue parti potentissimus trium regum susceperat adunatum. Quem, uictimarum more ad uendendum cum aliis, quasi seruum tradidit emptitium; cupiens de pretio illo adaugere suum erarium. Cumque omnes damnati  Christiani, illum, ut Patrem, specialiter, pre cunctis, pio affectu uenerarentur, unde esset, uel quis in terra sua fuisset ab ethnicis studiose perquiritur. Qui comperientes eum episcopum fuisse, regi suo non differunt nuntiare. Rex autem celeriter beatum uirum suis obtutibus fecit astare. Qui interrogatus quis esset, uel, quam artem sciret, illud peticum animo tractans uir Dei:

Est animus tibi, sunt mores et lingua fidesque:
Si recte facies, hic murus aheneus esto; 
tali affamine dedit responsum. Scio quidem diuersas artes, sed precipue, ut sapiens architectus fundamentum scio ponere firmum. Super hoc, si quis  edificat aurum, argentum, lapides pretiosos , non tempestas, non uentus, nec ullus hominum destruere poterit, quia illud pono supra firmam petram, que est Christus.

Non interrogo te, inquit rex, de structura talis fundamenti, sed a te quero artem aurariam, uel aliam nostre utilitati necessariam. Presul uenerandus ad hec: Si artificem me, inquit, cupis scire, optime uetusta scio renouare. Iratus autem rex non intelligens uerba Dei paranymphi, usus est talibus uerbis Horatii:

Omne superuacuum pleno de pectore manat. 
Sanctus episcopus dixit: uere, ut dixi, uetusta scio renouare, quia legem ueterem in nouam, Christo  Domino meo auctore scio transferre, et insuper materiales artes, ut desideras, uidelicet aurariam, siue pictoriam scio plenarie. Tunc rex letus cum gaudio magno dixit: Gratias ago Deo meo, quia seruum tradidit nobis talibus imbutum artificiis. Noli, bone artifex, noli diutius tardare, Deum meum detruncatum manibus renouare, uel, si poteris, ipsas loco suo restituere, ut propitietur nobis omnibus diebus uite nostre. Adducite illum, inquit, ad me. Et ecce deducitur monstrum diaboli, ut dictum est, detruncatum manibus; quod cunctus populus paganorum uenerabatur ut Deum maximum. Allatus est magnus, ut iusserat, malleus. Quem tenens manu aggressus est fanum, in quo latitabat diabolus, scilicet uniuerse terre grauis malleus. Adiuro te,  inquit, diabole, serpens uenenose, et antique seductor animarum, qui in isto fano ad decipiendas hominum animas lates, adiuro te per Patrem, et Filium, et Spiritum sanctum, ut des mihi ad omnia quecunque interrogauero responsum. Qui statim interroganti dedit responsum. Cumque diu fabularentur pariter, demon nequissimus blasphemiam quamdam in Christum protulit; contra quam zelus domus Domini fortiter episcopum comedit , statimque illud fanum solo pedibus postrauit, et malleo, quem manu tenebat, particulatim, quasi uas fictile, quia fortis erat uiribus, cunctis coram positis ac cernentibus, uelut in momento, dissoluit atque confregit. Pagani concurrentes, uirum Dei, ut sacrilegum, conati sunt interficere,  uolentes Deum suum uindicare in illius sanguine.

Tum rex furibundus aduenit, plenus ira et amaritudine, iuxta illud peticum:

uultum uerba decent iratum plena minarum. 

Nolo ait, nolo eum tali, et tam leui morte finiri; sed flagellatum, uinctum catenis, interim studiosissime custodite. Athleta uero Dei deductus ad carcerem, psallebat Dauidicum illud dicens: Eripe me de inimicis meis, Deus meus, et ab insurgentibus in me libera me. De uiris sanguinum salua me, quia ecce ceperunt animam meam, irruerunt in me fortes . Rex autem, ut uidit Deum suum omnino iam  dissolutum, ad aliud uicinum misit idolum; super hac re querens consilium, quid sibi esset faciendum. Sed ut Scriptura dicit: Non est sapientia, non est prudentia, non est consilium contra Dominum .

Quomodo, uel quali martyrio summus arbiter electum suum ciuibus etheriis uoluisset adunare, non poterat etiam spiritus malus silentio tegere: imo, ut credimus, iussu diuino, malus angelus, malis hominibus ad perficiendum Deo placitum huius rei exitum incitandis, sua debuit responsa ministrare. Demon etenim ex illo fano, cum magno tremore dedit responsa ministris regis: Heu me! quid agam? collegam perdidi, timore perterritus uix uires  recepi loquendi. Ite citius, domino uestro uerba mea renuntiate, et absque mora consilium meum opere studeat implere. Destructorem dei uestri in magnum campum deducite, spectaculum Christianis, incolis et peregrinis facite, ac ibidem cunctis inspicientibus, diuersis et atrocissimis penis illum interficite, si nolit deos uestros maximos adorare. Ad hoc ergo spectaculum omnes Christianos, siue captiuos, siue incolas adducite, ut aperte discant deos immortales honorare, dominis suis in omnibus obedire. Rex uero de consilio, imo de precepto diaboli, efficitur letus; ac cuncta per ordinem compleuit, ut subsequens relatio probat.

Adducitur uenerabilis episcopus in medium campum ferro ligatus; talique affamine Deum suum est  allocutus: O Christe, Deus de Deo, lumen de lumine, Rex regum, et Dominus dominantium; qui pro totius mundi salute es passus et crucifixus; te laudo, te adoro teque glorifico; qui peccatum non fecisti, nec inuentus est dolus in ore tuo , conforta me tua protectione, ut te libera uoce possim laudare, sequendo uestigia tua, offerens tibi peccata mea. Cumque ad locum certaminis Christi agonotheta peruenisset, nefandissimus ac Deo abominabilis rex iussit omnes Christianos captiuos uinctos huic spectaculo interesse, quos in modum circuli uirum Dei fecit circumstare, ut perfectius potuissent illum crudeliter cruciandum inspicere, ut uisu et auditu didicissent deos honorare, dominis suis obedire et seruire; sin autem, simili se scirent pena  finiendos fore.

Paratur regi tribunal in medio totius multitudinis, que conuenerat ad spectaculum de ciuitate illa, et de proximis castellis. Et sedens pro tribunali, iussit Dei famulum ante conspectum suum adduci. Ut uidit uerum Christi militem audacter et sine ullo tremore accedentem: Tune es, inquit, ille profanus qui deum meum confregisti, qui nec deos immortales adorare, nec regis custodire decreta uoluisti? Respondit episcopus: Quomodo potest Deus dici qui nec subuenire potuit sibi ipsi? Decreta autem regis mei custodire, ipso adiuuante, cupio. Et ideo ueridicum illud Psalmographi quotidie decantabo: Paratus sum et non sum turbatus,  ut custodiam mandata tua. Funes peccatorum circumplexi sunt me, et legem tuam non sum oblitus . Iniquissimus rex dixit: Unde tibi audacia ista maxima? Inuitus Christi miles respondit: De conscientia bona et fide non ficta . Audacia opus est. Audacia enim pro muro habetur. Nam his in prelio est maximum periculum, qui maxime timent. Nolite, inquit Dominus, timere eos qui occidunt corpus, animam autem non possunt occidere; sed potius timete eum qui potest et animam et corpus perdere in gehennam . Nefandissimus rex dixit: Depone iam audaciam tuam, et adora deos potentissimos, deumque meum quem confregisti restaura; quia Dominus tuus, quem colis, non ualet te liberare de tormentis, que tibi sunt preparata.  Christi uero martyr non dedit ei responsum, reuoluens secum illud euangelicum: Nolite margaritas uestras ante porcos proiicere .

Tunc rex iussit militibus: Abscidite, inquiens, illi membratim summitates digitorum utriusque manus; qui statim iussa implentes absciderunt illi singulorum digitorum summitates. Iniquus autem rex ad Christi militem sic locutus est:

Sunt uerba et uoces, quibus hunc lenire dolorem
Possis, et magnam morbi deponere partem. 

Tantummodo sacrifica diis, qui nobis semper ostendunt suam diuinitatem. At ille: Unusquisque, ait,

 Commisisse cauet quod permutare laboret. 
Tunc rex ad milites: Iterum sigillatim sequenti digitorum membra illi abscidite. uolo enim longo eum cruciatu laborare. Quo dicto, singula illi membra absciderunt, manus, brachia. Et ita detruncatum ante regem statuerunt. Tunc omnes Christiani, qui ad spectaculum sunt adducti, flendo et eiulando potuerunt dicere lamentationes Ieremie: Defecerunt pre lacrymis oculi nostri; conturbata sunt uiscera nostra . Conuertens se martyr inuictus ad eos, patria uoce sic locutus est: Nolite, filii mei, nolite me flere, nolite tristes esse, sed potius gaudete, gratias agentes Deo Patri, qui dignos nos fecit in parte sortis sanctorum; qui transtulit in regnum Filii dilectionis sue . Gaudete, inquam,  et gratias agite Deo, quod in uestro tempore talem sibi hostiam dignatus est eligere, et orate diuinam pietatem, ut opus in me initiatum dignetur perficere. Ipse enim ait: State in fide, uiriliter agite ; omnia uestra in caritate fiant , que est Christus iehsu. Cum uos considero Christi milites, et cum facta uestra estimo, magna me spes uictorie tenet. Animus, etas, uirtus uestra me cohortantur.

Hec ubi dixit, rex iniquus membratim pedes et crura, ut prius manus et brachia, fecit abscindi. Quis furor, o ciues, que tanta unquam dementia ferri potuit? Quis potuit claris luminibus in homine tam maximum facinus inspicere? quid  dirum relatu? quid horribile auditu? quis siccis oculis intueri potuit, audire potuerit tam funestum opus, tam crudele scelus? Sed Christi miles imperterritus adhuc maiora, ac sibi soli predestinata, et a Domino reseruata exspectabat tormenta, que iste nequissimus excogitabat post omnes Romanorum ceterarumque prouinciarum persecutores. Iussit enim detruncato martyri umbilicum incidi, et intestina paulatim detracta circa lignum ad hoc factum congregari. Que, cum diu extraherentur, uerus Christi miles oculos ad celum erexit, Deo gratias egit, eique Spiritum suum, ultimumque flatum his uerbis commendauit: In manus tuas commendo spiritum meum .

Post hec uerba mox de ergastulo carnis solutus,  inter angelorum manus uisibiliter, ut testati sunt qui aderant, exceptus, condignis laudibus a sanctis martyribus in celo est susceptus. Igitur inuictus Christi martyr, aliquantulum mutata facie, Iu Kalend. Octob. debitum soluit mortis amare, uicturus in eternum heres quidem Dei, coheres autem Christi , talentum sibi creditum cum lucro passionis digne reportauit. Igitur dignus hac melliflua, et iucundula ueridicaque uocatione fuit, quia in te complacuit anime mee, ingredere locum exsultationis et letitie, ut uideas bona Hierusalem omnibus diebus uite tue . Quis unquam ualeat digne prosequi stylo tam mirificum opus martyrii, in tali martyre Christi? Reuera paradisi gaudia iucundanter absque publico intrasset  martyrio, quia implere studuit in se ipso, que audiuit ab Apostolo: Mortificate membra uestra, que sunt super terram, fornicationem, immunditiam, etc.  Nam euangelicum consilium contemnendi seculum, illi acceptabile erat et iucundum, quia non solum, que habuit, sed etiam, quod maximum et carissimum Deo fuit, semetipsum Deo obtulit, et fortissima arma obedientie arripuit; quibus in monasterio diu perfecte et honorifice militauit. Fuit quippe sanctus iste pontifex, ut Ioiada; qui in uita sua corroborauit templum, et quasi flos in diebus uernis demonstratus, rubore passionis in fine perornatur . Cuius labia custodiebant scientiam, et multi requirebant legem ex ore eius; quia angelus Domini exercituum erat , annuntians  uerbum uite, per angustam portam studens oues sibi creditas quotidianis documentis introducere. Fuit etiam animal ante et retro oculatum , circumquaque prospiciens insidias nequissimi hostis, ethicam uirtutibus omnibus plenam capere nitens, aratrum Dominicum fortiter tenens, non tortuosum sulcum faciebat; sed caste uiuendo exemplum bonum subditis prebendo, scalam Iacob  de diuersis profectuum gradibus consertam tripudianter ascendebat.

Quid ultra moramur? Conditor orbis, cui digne militauit iste beatus, aperte monstrauit suis, scilicet Christianis, nec non et inimicis reprobis paganis, qua gloria, qua laude spiritus eius martyribus sanctis adiunctus, in celesti sede sit  collocatus. Nam membra Christi martyris detruncata gentiles disposuerunt sordidissimo loco, equorum inculcari pedibus, iuxta illud: Memoria illius pereat de terra ; ne Christiani eum sibi martyrem possint habere. Sed, Dominus omnium, cui nichil est impossibile, subiecit illi omnes hostes, ut conderet ecclesiam in eius nomine; in qua fieret ipse hostia uiua in sacrificium laudis perpetue.

Ut autem conati sunt sancti martyris membra leuare de terra, Deus ponderauit illa quasi maxima montium fundamenta; et nec minimum digitorum membrum ullo poterat artificio leuare gentilis turma.  Nec mirum, si Deus adhuc uiuentem per manus illorum diuersis cruciatibus permisit purgari, corpus occidi, post mortem uero in animo et corpore ipse Dominus dominantium uoluit dominari. Dicit enim ipse in Euangelio: Nolite timere eos qui occidunt corpus post hec non habent amplius quid faciant . Et alibi promisit suis fidelibus: Et capillus de capite uestro non peribit 

Ut autem rex audiuit hoc factum miraculum, perterritus est cum suis quod tam inauditum perpetrasset homicidium. Et concilio inito, misit iterum ad suum consiliarium, nefandissimum idolum, Machmit nominatum. Que gesta sunt, nuntiauit; que adhuc facienda essent, inquisiuit. Cui statim  idolum tale fertur dedisse responsum: Magnus et potens est Deus Christianorum. Nam suis testibus post mortem dat uiuere in regno celorum. Ecce manifestum est, quem occidistis, suum esse familiarissimum, et ideo potestatem habere non potestis in illis membris. Ergo, quia uos non potestis, date licentiam Christianis, quatenus illum honorifice, ut maximum Patrem, studeant sepelire, et quem episcopum meruere uiuentem, post mortem, dignum patronum se habere gaudeant. Et reuersi nuntii que audierant regi suo detulere responsa.

Qui statim sub celeritate fecit Christianos in unum conuenire locum, ut digna prepararent obsequia, cum summa ueneratione, suo archimandrite. Quale gaudium? qualis letitia Christianorum tunc  possederat corda? Quis stylo posset exarare? quis hominum ualeret proferre lingua? Insonuit terra horum gaudio; alta celorum responsa potuerunt dare horum tripudio. Quante lacryme letitia plene genas suffuderunt Christianorum? que copia posset enarrare uerborum? Post mare Rubrum siccis pedibus transuadatum, post immersionem inimicorum, Hebreorum populus canebat Domino laudes cum magna letitia, eorumque filii post captiuitatem Babylonicam, uisa Hierusalem, magno exsultantes tripudio. Sed uix equiparari potest horum gaudio canentium et psallentium Domino, in sancti martyris Christi patronique sui obsequio. Que laus, uel que iubilatio potuit antiquo populo maior esse quam  moderno huic fuit in tali martyre? Forte uideres alterum Iacob a filiis sepeliri, conditum aromatibus , pariter ab omnibus, quasi ipsum Christum a Ioseph et Nicodemo tumulari .

Igitur cum conuenisset populus Christianus, cum maxima ueneratione leuantes membra martyris Christi Tiemonis, portantes in ecclesiam, tribus diebus et tribus noctibus uigilias celebrantes, ac demum digno honore sepelierunt cum hymnis et laudibus. Ipso depositionis die et deinceps ad sepulcrum illius fiebant crebra miracula non solum in Christianis, sed etiam in paganis ipsis, qui eum ex tunc uenerantur quotidie  . Passus est autem  beatus martyr Christi Tiemo Iu Kal Octob., regnante Domino nostro Iesu Christo, qui cum Patre et  Spiritu sancto uiuit et regnat Deus, per omnia secula seculorum. Amen.


 Finis uite B. Tiemonis.





uITA SANCTI ANSELMI. EPISCOPI LUCENSIS, Qui Gregorii uII pontificis maximi familiaris, discipulus et strenuus propugnator fuit, Nunc primum in lucem prolata. Habet in hac Historia lector insigne sanctitatis Gregoriane aduersus calumniatorum maledica ora testimonium.





D. CONSTANTINI CAIETANI ANIMADuERSIO IN uITAM S. ANSELMI LUCENSIS.

Huius scriptor Historie, S. Anselmi rerum gestarum spectator et testis fuit, doctrina et pietate non modica refertus exstitit, ut sepe fatetur, S. Anselmi presbyter in penitentia, et filius, ac ab eodem Dei uiro multis cum lacrymis ad eumdem ordinem promotus. Eius uero nomen a littera B. incipere, notum. Habemus ex ms. Pergameno antiquo codice nostri Musei, et ex altero cenobii S. Benedicti de Padelirone, ut refert dominus Arnoldus monachus Cassinas, Ligni uite lib. III. Quod nomen autem littera B exprimat, uel Benedicti, uel Bernardi, uel Bartholomei, uel cuiuslibet alterius, necdum scire potuimus.

Prefatus auctor, preter uite historiam, nouem et uiginti miracula de sancto uiro notauit. Sequentia uero triginta diuersi, sicut ipsi uiderunt, uel audiuerunt, descripsere. Sic habet codex Benedictinus. At noster, preter hec, quamplura ipsius sancti pontificis habet miracula, licet in fine alia nonnulla desiderari uideantur; quem defectum nec Ecclesia Mantuana, siue Lucensis corrigere ualuit.

Hec adnotatio doctissimi et de antiquitate merendi bene cupidissimi D. Constantini Caietani habebatur ad finem apographi, quod Roma ad Iacobum Gretserum uenit beneficio admodum reuerendi in Christo Patris ac domini, dn. Petri Consolini, congregationis Oratorii prepositi dignissimi. Ex hac uita non pauca descripsit Annali undecimo illustrissimus cardinalis Baronius: quam nunc euulgamus, ut dispiciant, qui Gregorium uII tot calumniis onerant, et maledictis incessunt, num quem pro schismaticis proferre queant, qui Anselmo, Altmanno, Gebhardo, et id genus aliis uite sanctimonia, et miraculorum effectione similis fuerit. Ceterum Anselmo hoc ere perennius encomium posuit Bertholdus Constantiensis in suo Chronico anno 1086:

»Beatus Anselmus, quondam Lucensis episcopus, ipso eodem sue depositionis anno, innumerabilibus cepit miraculis coruscare, qui, post obitum uenerabilis pape Gregorii uII, fideles S. Petri contra tyrannidem Heinrici, adhuc in carne uiuens, multum incitauit, sed multo plus, post obitum suum miraculis coruscans, eosdem contra eumdem persistere confortauit: unde et pars Heinrici de die in diem cepit deficere; Catholici autem in fidelitate S. Petri non cessauerunt proficere.

uide D. Henricum Canisium tom. uI antique Lectionis, in prefatiuncula ad duos libros S. Anselmi contra Guibertum antipapam, quos ipse predicto tomo suo sexto antea ineditos inseruit.

Scripsit quoque uitam et miracula S. Anselmi Lucensis, sed oratione ligata, Rangerius, tertius a S. Anselmo Lucensis episcopus, ut testatur Domnizo lib. II de uita Mathildis comitisse cap. 3, his rhythmis.

Tertius existens ab eo Lucensis, et ille
Rangerius rector dictauit eam  sibi  metro.

Addit Domnizo, eumdem Rangerium egregium librum scripsisse de controuersia inuestiturarum.

Dictauit pulchrum nuper librumque secundum.
   Qui baculi litem definit.

Sed hec monumenta aut perierunt, aut alicubi cum puluere ac situ blattisque et tineis adhuc luctantur. Principium libri primi inseruit operi suo Domnizo.



uITA B. ANSELMI LUCENSIS EPISCOPI, A. B.  presbytero, eiusdemque S. Pastoris in spiritualibus filio rauiter conscripta. Cui quamplura alia eiusdem S. uiri miracula adnectuntur.


 Deuotis quorumdam precibus instanter cogimur, ut uitam sanctissimi Patris nostri Lucensis episcopi, domini Anselmi, quam presentes uidimus et a pariter commorantibus fideliter accepimus, compendioso explicemus labore; que tot certe ac tantis preclara fulsit uirtutibus, ut minime nos ad iniunctum tale negotium sufficiamus. Atqui, dum uenerabile desiderium illorum perpendimus, tametsi non sufficimus, utcunque tamen, quod expetunt, incipimus. Quoniam fidelibus cunctis fidei prestat firmamentum et cornu salutis; excommunicatis autem confusionem, uerecundiam, detrimentum et perniciem.

A pueritia qualiter uixerit, tum quia pleniter non nouimus, tum quia reticere impresentiarum satius  estimamus, pretermittimus. Studiosum tamen iam tunc in scholasticis etiam legendis libris fuisse, ipso sepius referente, cognouimus; quod et rei euidenter probauit effectus; quia in arte grammatica et dialectica exstitit peritus  . Dum autem uideretur iam idoneus, nempe meritis, moribus ac scientia dignus, ut in honorem sublimaretur episcopatus, mittitur a reuerendissimo papa Alexandro  ad regem, dato sibi comite, religioso episcopo S. Ruffine, nomine Meginardo. Sed quia iam perfecte ceperat odisse, ut sacri ordines ecclesiastici a secularibus darentur potestatibus, quacunque uel occasione uel ratione potuit, absque dignitatis inuestitura discessit; quanquam ea intentione domnus papa illum direxerit. Nec mirum. Qui enim operatus  est postea per eum multa Deus, catholice illum electioni reseruauit. Rex autem quasi despectum se doluit, et regalis imperii tanquam magnum detrimentum deplorauit.

Defuncto itaque predicto papa Alexandro  , dum sanctissimus Gregorius uII in Romanum pontificem Spiritus sancti instigatione, ac uoto communi clericorum et laicorum, diu renitens, esset electus, ut sequeretur eum iste in omnibus, in Lucanam Ecclesiam est et ipse electus episcopus, atque ab  illo postmodum religiose consecratus. Igitur, dum aliquanto tempore, non semel aut bis, sed sepius cum eodem religiosissimo ordinatore suo moraretur, uitam eius considerauit ineffabiliter mirabilem, ac mirabiliter ineffabilem. Quia, cum de omnibus et singulis finibus seculi fieret ad eum concursus, rite omnibus satisfecit. ueritas uero et iustitia nunquam ori eius defuit: imo, quod magis est mirandum, in ipsis secularibus negotiis sepius excessit mente, exhilarato spiritu suo celesti contemplatione; qui, si priuatus interdum exstiterit, reuelationibus etiam diuinis iucundatus est et confortatus. Huius, inquam, uestigia dum exsequi feruenter desiderat, incipit obliuisci mundum, ac totis uiribus mentis et corporis, die ac nocte suspirare in Deum, committens  se non solum assidue lectioni, uerum etiam continue afflictioni  .

Et perscrutatis diuersarum auctoritatum libris, incipit uitam suam perditissime damnationis estimare, atque accepti ministerii dignitatem, graue oneris periculum, non honoris gaudium cogitare. Illud uero ante omnia metuens, quod post catholicam electionem de manu regis annulum suscepit, et pastoralem baculum. Nam irritum prorsus estimauit quidquid operatus est, quasi auctoritate illius abominabilis inuestiture; sed et domnus papa id solum aliquando uituperauit in illo.

Disposuit ergo orationis causa, sanctorum aliqua uisitare limina, et nescientibus qui cum ipso erant parentibus ac fidelibus, fit subito monachus regule  S. Benedicti  subiectus. Qui non post multa, a beatissimo papa Gregorio inuitus reuocatur: in cuius etiam manum, quidquid a rege acceperat, reddit et refutat, omnisque datio regalis in illo euacuatur. Ipse uero in plenitudinem dignitatis, uix relicto sibi habitu  monastico, restauratur. Nam et illum subtrahere sibi domnus papa minabatur. Quante igitur abinceps religionis fuerit, nec lingua potest referre, nec manus scribendo ualet exprimere. Monachi pariter et canonici uitam et ordinem conabatur  explere. Conatur etiam modis omnibus, ut sit seruus prudens et fidelis , ut in messe Domini non inueniatur otiosus, nec abscondat pecuniam Domini sui; uerum, ut possit reuertenti Domino fiducialiter occurrere, dicens: Domine, ecce mna tua decem mnas acquisiuit .

Fit ergo uerbi Dei predicator egregius, instructor religionis precipuus; amat clerum reuerenter, docetque sapienter, cunctumque populum instruit decenter. Utque breuiter concludam, omnibus omnia factus est, ut omnes lucrifaceret . Diecesim suam diligenter circuit, uitam omnium, presertim clericorum dignoscere gliscit; et, ut omnis clericus sui nominis compos existat, pate ne monet, multumque desiderat. Sic enim eruditissimus doctor  Hieronymus uitam describens clericorum, ait, quod a sorte Dei clericus dicitur: scilicet ut, abiecto mundi huius impedimento, nichil preter Deum sortiatur.

Primo igitur canonicos ecclesie maioris in ciuitate Lucana, que est in honore sanctissimi episcopi et confessoris Martini dedicata, mitissime aggreditur, monet, blanditur et suadet ut opere exerceant, quod nomine dicuntur. Canonicus enim quasi regularis dicitur: utque regularem agant uitam, studiose predicat et precatur. Cumque diutius illis instaret, idemque frequenter instigaret, indignati tandem sunt, ac temere nimis responderunt. At ille, sicut Pater pius et mansuetus, benigne omnia suscipit, nec tamen uinci a malo uellet, sed in bono uincere  malum studet . Promittit denique, tanquam alter factus religiosissimus episcopus Augustinus, ut uitam cum illis peragat communem. Nihil preter illos proprium, uerum omnia simul uult cum ipsis habere communia; uult effici pauper, ut diuites illos faciat in Christo , omni omnino conamine, tum spiritualiter, tum seculariter nititur eos allicere.

Inuitat tandem sui studii adiutricem marchionissam D. Mathildam moribus ac genere nobilissimam, que spiritualis et religiosissima in occulto secularem aut, ut uerius dicam, militarem agebat uitam in manifesto; sic tamen spiritualem habebat ac secularem, ut et illam in Christo, et istam faceret pro  Christo. Que uero secularis, hec maioris illi fuit angustie ac laboris; sed et multo pluris, spero, retributionis. Illa etenim uoluntatis fuit proprie; ista quidem obedientie. Si quid ergo habet ipsa ingenii, si quid sapientie uel consilii, id effudit hoc in negotio hilariter. Igitur predictos alloquitur canonicos, tum communiter, tum singulariter; incitat, instigat eos, confortat atque spondet Ecclesie augmentum et honorem; ipsis quoque commodum, tam in futuro quam impresentiarum. Promittit etiam parentibus ipsorum diuitias et honores; quatenus uel sic attrahere possit uoluntates illorum. At illi seculo nequam excecati, respuunt omnia: eligunt magis  aquam angustie in damnationem, quam uinum letitie in saluationem. Optant pauperes potius esse diaboli quam diuites Christi.

Predictus autem presul et pastor diligentissimus, nolens oues sibi commissas perire, tum minis, tum blandimentis eos aggreditur. Cui dum resisterent illi, et, quantum potuerunt, contradicerent, iam tunc, credo, nimium sed inaniter fatigatus cessasset, nisi quod beatus papa Leo IX, sub decreto anathematis statuerat ut eiusdem ecclesie canonici uitam agerent communem, et uiuerent regulariter. Cuius decreti quoties uidit aut recordatus est preceptum, expauit, nec tacere ausus fuit.

Accidit igitur  ut eamdem ad ciuitatem sanctissimus papa Gregorius uII ueniret, perlatumque  est ad ipsum idem illud negotium: qui mox incipit paterno illos primum affectu admonere, ac dicere: Quoniam Romani pontificis decreta preterire non licet, rogat eos et suadet benigne, quatenus saluberrimis obediant decretis, et reuerendissimi Patris exsequantur uoluntatem; nec semel aut bis, sed sepe ac multum, aliquando cum eodem sancto episcopo, interdum sine ipso alloquitur illos, tum dure, tum blande, proferens eis Scripturas sanctas, et auctoritates authenticas; illi uero, etsi humiliter se beata quandoque monita finxerunt audire, omnia tamen absentes deprauarunt.

uocantur denique ad sedem apostolicam, ibique conspiratores in proprium episcopum et insidiatores  detecti sunt. Prolatis ergo canonibus, et lecto capitulo sancti martyris et episcopi Fabiani, qui conspiratores et insidiatores suorum episcoporum curie tradendos instituit, iudicio totius sancte synodi etiam ipsi curie traduntur. Tunc fidelis et prudens marchionissa Mathilda seruos illos appellans, in seruitutem curie uocauit eos. Quam ob causam tristes, preterquam credi potest, etiam aduersus ipsam, quotquot potuerunt, conspirare fecerunt  . Conuenerunt ergo quamplures iterum episcopi apud S. Genesium, quod  a ciuitate Lucana non multum distat; inter quos reuerendissimus Albanensis episcopus, nomine Petrus , uicem D. pape agebat. Qui cum eodem Lucensi episcopo S. Anselmo, et cum  reliquis omnibus conspiratores illos excommunicauit. Unde, insolabiliter illi dolentes et indignati, totam ciuitatem malitiose commouerunt, freti auxilio perditissimi hominis quondam dicti regis Henrici, religiosissimum episcopum a ciuitate repulerunt, sed et predicte domine rebelles penitus facti sunt. Huius utique conspirationis prefate caput et princeps fuit quidam nomine Petrus, falsa professione canonicus, ordine damnationis sue subdiaconus, mente superbus, incontinens moribus, uerbis procax, corpore incompositus, uir sanguinum et fomes omnium spurcitiarum. Qui propter immensitatem malitie sue factus est subito contumax preco  Heinriciane tyrannidis. Et post aliqua fit etiam familiaris curie iniquitatis: quam iusta quidem interpretatione a cruore dico curiam, uel potius uniuerse turpitudinis sentinam.

Hic denique post tempora non plurima, ueniente in Tusciam Heinrico cum heresiarcha Wiberto, de quo latius postmodum tractabimus, quoniam instanti uidebatur opportunus insanire, eo quod nec in Deum timorem nec reuerentiam habebat in hominem, imponitur episcopus erroris eiusdem Lucane ciuitatis; qui, adiunctis sibi totius terre nequissimis, uidelicet periuris, latronibus, fornicariis et adulteris, terram Ecclesie inuadit, castella et homines, ui aut fraude, uel pretio sibi asciscit. Unum solummodo castrum uenerabili remansit episcopo,  quod etiam tyrannus ille, eo quod ciuitati erat proximum, quasi quotidie incurrens, deuastauit predis, incendiis atque homicidiis. Ille autem mansuetissimus omnium omnia gaudens sustinuit, paupertatem pro Christo optauit; qui et duobus capellanis contentus, ac paucis seruientibus, cum reuerendissima, quam prediximus, matrona, humilis permansit.

Atqui, ut uniuerse maledictionis tunicam aduersarius ille indueret, demum ab heresiarcha Wiberto, non dico consecratur, sed exsecratur; quatenus similis similem in omnibus imitaretur. Nam sicut ille Romanam inuadendo Ecclesiam commaculauit, superstite adhuc sanctissimo papa Gregorio uII; ita iste Lucanam, uiuente religiosissimo suo  episcopo. Itaque, ut beatissimi martyris Cypriani uerbis utar: Nullus uel iste, uel ille; quia nec successor, nec antecessor cuiusquam aut ille, aut iste: ambo parricide, ambo sceleratissimi uiolatores sue matris Ecclesie.

 Dum ergo expulsus ille, cum Maria securus desideraret sedere, facti sunt episcopi et principes pene omnes non solum, dico, inobedientes, uerum omnino rebelles sancte sedi Romane; et inuenta est sola atque unica, dux et marchionissa Mathilda in fide permanens, zelum Dei habens, domino pape Gregorio obediens, quia, ut sanctissimam eius uitam et religionis cognouit ardorem, totam se sue tradidit dispositioni, sperans ab oneribus mundi huius  tali obedientia explicari; cui econtrario in remissionem datur, ut, quasi altera Debbora , populum iudicet, militiam peragat, hereticis ac schismaticis resistat. Atque ne tanquam sola deficiat, custodienda commendatur prescripto Lucensi episcopo S. Anselmo; commendatur, inquam, omni diligentia, et affectu caritatis commendatur a beatissimo magistro fidelissimo discipulo, sicut in cruce Christus matrem uirginem uirgini discipulo commendauit, Mater, inquiens, Ecce filius tuus; ad discipulum autem, ecce mater tua . Ita ergo, dum uterque mundi uoragines euadere, et contemplationi  uacare conatur, maioribus mundi negotiis implicatur.

Sanctissimus igitur talis ille discipulus custodie illius [BAR, Sanctissimus itaque dominus noster et Pater Anselmus custodie illius] et studet satagere et omni studio sanctitatis magis ac magis de die in diem exardescere. Possumus certissime de illo affirmare quod repleuit eum Dominus spiritu sapientie et intellectus . Et erat magni consilii angelus. Nam cum multa haberet secularia iudicia suprascripta D. Mathilda, deuota D. Petri ancilla [BAR., domina Mathildis, unica B. Petri filia], ipse suis eam consiliis ita peragere fecit omnia, ut et euangelica precepta, et canonum instituta, legumque iura seruaret; quod in humanis mentibus et  ingeniis raro, uel nunquam inuenitur. uerum ipse suo a magistro beatissimo papa Gregorio sic didicerat; Spiritus uero sanctus utrumque repleuerat.

Tunc ergo incredibili iam modo Romanus orbis in se ipsum fremuit et insaniuit. Nam Heinricus, filius imperatoris Heinrici tertii, magnas in omnes Catholicos inimicitias exercebat; qui dum ab ipsa infantia, defuncto iam patre, suscepisset regni gubernacula, impletum est quod per Salomonem dictum est: ue terre, cuius rex puer est . Nam puerilibus se consiliis committens, omnium genera spurcitiarum edoctus, cunctam mox religionem et iura omnia confundere non erubuit, ac sue libidini in omnibus turpitudinibus instuduit [Sic quidem ms., forte studuit leg.]. Illo siquidem in  tempore non quisquam episcopus, aut abbas, siue prepositus esse potuit, nisi qui maiorem pecuniam habuit, uel ipsius spurcitiarum compos exstitit et fautor assensit. De nullius certe uita uel conuersatione agebatur bona, imo abominabilis religio omnis, et ueritas atque iustitia habebatur. Ille sacerdos laudabilior, cuius uestis comptior, cuius mensa copiosior, cuius concubina splendidior. Nec miles dicebatur gloriosus, nisi ter fuerit aut quater periurus; quod dum beatissimus papa Gregorius dolens ac tristis consideraret, cupiens sanctam Ecclesiam usui ecclesiastico et legibus restituere canonicis, misit ad eum frequenter benignas legationes, tum paterne admonens, tum asperius etiam redarguens.

 Atqui dum hoc quoque modo minime se percepit proficere, tandem direxit ad eum matrem ipsius religiosissimam imperatricem Agnetem, et cum ea reuerendissimos duos episcopos, Prenestinum et Cumanum, quibus utique presentibus, audito diligenter eorum consilio, penitentiam simulauit, obedientiam deuouit, emendationem de omnibus promisit Redeuntibus autem illis, in seipsum est ille reuersus, deterior quam olim effectus. Nam inaudita deinde audacia et admirabili superbia sui facinoris compotes, nec dicendos collegit episcopos in ciuitatem Wormatiam, habitoque conciliabulo proscripserunt  prime sedis episcopum, quod a seculis non est auditum. Fecit deinceps legationem in Italiam, eamdem affirmans presumptionem per schismaticos sibi complices episcopos. Huius legationis lator fuit quidam  Eberhardus nomine, Teutonicus natione, filius seculi, hamus diaboli, inuentor omnis fere mendacii. Hic circuiuit et perambulauit terram, ut schismatica omnes interficeret [inficeret] contagione; multos certe, qui propter interdictum domini pape, diuino ab officio cessauerant, ipse interdictus et uinculo perditionis ligatus, inaudita temeritate ac superbia reconciliauit, et ex parte domini sui regis ut officium more priori celebrarent, indixit.

Cum igitur dissimulare amplius tanti facinoris  malitiam non posset apostolicus, excommunicauit tam ipsum quam omnes ipsius fautores, atque omnem sibi regiam dignitatem interdixit, et obligatos sibi sacramentis ab omni debito fidelitatis absoluit, quia, quod uerecundum etiam est dicere, preter hereticam quam prelibauimus culpam, aderant in sancto concilio nuntii illius sic audentes latrare: Precipit dominus noster rex ut sedem apostolicam, papatum, utpote suum, dimittas, nec locum hunc sanctum ultra impedias. Proh nefas! et o exsecrabilem infelicissimi hominis temeritatem! en ecce suum esse dicit, quod soli apostolorum principi Petro Christus Dominus commisit. Nec subito quidem commisit, uerum tertio, antequam committeret, interrogauit: Simon, inquiens, amas me?   Non tanquam ipse ignoraret, sed ut futuris temporibus prouidentiam presignaret, ne cito et precipitanter cuilibet cura committeretur animarum. Illi ergo post tertiam tandem sui amoris certam sponsionem, Pasce, inquit, oues meas . Non regem, non imperatorem, aut aliquam Christiane professionis conditionem excepit, preter eum qui suam, se, ouem abnegauerit. Igitur quem sui solius iudicio Dominus reseruauit, hic non solum iudicare, uerum etiam suum dicere et, quantum in ipso est, audet damnare. Quam ob causam omnis illa sancta synodus, iure indignata, anathema illi conclamat atque confirmat.

Igitur non post multa, idem reuerendissimus papa,  per quem restaurari ceperunt omnia iura canonica, usque ad ipsum prorsus pene abolita, rogatur a quampluribus regni principibus, presertim a comitissa Mathilda confortatus, que tunc maximam partem regebat Italie, quatenus in partes Teutonicas, ob communem matris Ecclesie necessitatem, descendere dignaretur. Illi etenim propter insolentiam suam et anathema, Heinricum regem et dominum abrogauerunt; qui etiam pariter conuenientes cegerunt eum, ut, repudiatis consiliariis iniquitatis, priuatim ipse quodam in castello maneret, ne multos lepra sui anathematis contaminaret. Decreuerant enim apud se ut, accersito humiliter sancto  papa Gregorio in ciuitatem Augustam, etiam ipsum in commune totius regni consilium ante iudicem uniuerse christianitatis adorarent; desiderantes, ut auctoritate apostolica, aut emendatum eumdem et absolutum recuperarent, aut, ipso iuste reprobato, alium in Christo eligerent. At ille, accusante se conscientia sua, sanctum conuentum non exspectauit; sed uenit obuiam domno pape in oppido Canusio, humiliatus usque ad pedes eius, et facta securitate domno pape per sacramenta, prout ipse dignatus est precipere, presentibus episcopis et abbatibus, atque comitissa Mathilda, et Adeletia [Adelaia, seu Adelheida, que comitissa erat], aliisque pluribus; tertia demum die est absolutus; uerumtamen in regnum non est restitutus.

 Itaque ad priora iterum regreditur consilia, ad excommunicatorum peruersa conuenticula, et quod iureiurando promiserat, breui tempore obseruabat. Nam infra quindecim, ut opinor, dies, cum B. episcopus Anselmus legationem domini pape una cum religiosissimo Hostiensi episcopo Gerardo Mediolanum deferret, impediti sunt a militibus illius, et captus est Hostiensis episcopus; sanctum uero Anselmum nequaquam ausi sunt tangere, quoniam indigena fuit, et nobilis prosapie. Ipse autem ultro se capiendum ingerebat, dicens quod a socio legationis non discederet, aut illum, inquiens, dimitterent, aut se captum cum ipso tenerent. At illis hoc non presumentibus, tristis abscessit, uolens, si posset,  pro fratre suam ipsius animam ponere. Hec est enim perfectio caritatis, hec summa dilectionis ut animam suam ponat quis pro amicis suis ; solent alii, tanta in necessitate, simulare multa ac dissimulare; mentiri quidam, et periurare plurimi: hic autem nec uno uerbo simulationis quemquam [quidquam] simulare uoluit; quod bene quidem potuit, sicut ab ipsis, qui capti sunt, postmodum audiuimus. His utique ac similibus multis irrita facta sunt dicti olim regis Heinrici sacramenta.

Eligitur interim in partibus Teutonicis dux Rodulphus in regem ad defendendam catholice Ecclesie unitatem; propter quod magis magisque indignatus Heinricus, spreto consilio et auxilio domni pape, in omnes Catholicos debacchatur inique.  Mortuo autem in fide catholica rege Rodulpho, audet ille, quod potentissimi olim imperatores, siue illi heretici, aut apostate, uel etiam pagani essent, nunquam presumpserunt; audet, inquam, conuocatis aliquot hereticis episcopis, uiuente papa Gregorio, cui obediens factus est etiam iureiurando, nullo habito uniuersali concilio, absque iudicio, audet certe in papam eligere Wibertum, Rauennatem quondam episcopum, tunc autem multis iam annis excommunicatum, cuius superius aliquam, sed breuiter, commemorationem fecimus.

Sed quis ad hec tam idoneus quam hic, qui, ab ipsis cunabulis spiritu superbie repletus, nichil meditabatur  preter elationem et superbiam. Hic namque, nobis cernentibus, omnem obedientiam et subiectionem domno nostro pape Gregorio exhibuit; sed et ipse cum honore illum ac dilectione in sacro Lateranensi palatio recepit hospitio, et proximum illum a dexteris suis in sancto habuit concilio, e primum in omnibus, quibus digne oportuit; sperans uerum esse quod perditissimus simulauit. Ille autem non post multa per superbiam incidit in inobedientiam, factus pariter periurus, sed et parricida tandem iniquus, quia Patrem sanctum ad mortem usque est persecutus. Talem, inquam, tam iustum, tam sanctum, cum suis fautoribus in papam eleuat Heinricus. Roma non queritur, nec Romanus aut clerus aut populus. Unus quidem affuit, Hugo nomine,  Candidus nomine, nigerrimus mente, cardinalis olim, sed dudum iam pro suis sceleribus iuste excommunicatus et abiectus. Hic damnatus damnatum, periurus periurum, parricida laudat parricidam. In loco siquidem horrido et asperrimo, in mediis niualibus Alpibus, ubi fames assidua et frigus pene semper continuum; locus ipse uicus est, pro ciuitate, qui Brixanerium uocatur, altissimis circumdatus scopulis, ubi etiam uix nomen obtinetur christianitatis. Hic, principalis ecclesie priuilegia; hic, summi sacerdotis iura; hic, sanctorum Patrum instituta; hic, omnia euacuantur canonica decreta, nimirum, si qui rogarent ut alium celis imponeret Deum, quantum in ipso erat, estimo, faceret atque confirmaret. Nam nec omnino nouum est aucupium,  quod agit; a pueritia quippe sua sic didicit.

Enimuero dum uenerabilis papa Alexander canonice fuisset olim electus, ipse Cadolum [Cadaloum] Parmensem episcopum in Teutonicis partibus suum papam elegit, Romamque direxit; qui diuturnam discordiam, bellaque multa commisit. Huic nefarie presumptioni mater ipsius Agnes imperatrix interfuit; que, sancti Spiritus illustratione compuncta, apud ipsum papam Alexandrum confessionem postmodum fecit, penitentiam accepit. Cui id pre ceteris iniunctum est, quatenus Rome moraretur, ibique sancto Petro uigiliis, orationibus et ieiuniis satisfaceret, ac prodesset Ecclesie consiliis et auxiliis, prout ualeret. Ille autem in sua permanens detestabili  pertinacia, Wiberticum adorans demonium, admonetur rursus ab apostolico affectu paterno missis ad eum episcopis Albanensi et Paduano. Atqui, dum non emendatur, rursum periculosissime excommunicatur.

Ille ergo quasi nouo tyrannidis aucupto, tunc incepit uniuersarum ecclesiarum tam predia quam omnes pene thesauros earum militibus dispertiri; quos, et omnes parti sue agglutinat, preter admodum paucos, quos reseruauit sibi Dominus, ut non curuarent genua coram Baal.

Collecto igitur exercitu Romam tendit, atque primo mox ingressu omnem furorem suum in supradictam dominam Mathildam conuertit; uillas incendit, castella diruit: que tamen, diuina se protegente misericordia,  non nimium detrimenti sustinuit. Tunc, inquam, hominis ingenium et sapientiam, utpote sancti episcopi Anselmi laudare posses. Nam etsi nauis fortis et bene composita est, nauteque prudentes, facile tamen periclitatur, nisi sapiens et ualidus fuerit gubernator. Illa pro pietate matris sollicitabatur; ille gubernandi artem meditabatur. Illa potestatem exercebat; ille regebat. Illa, preceptum; et ille dedit consilium. Excellebat tamen ille in omnibus; quia obedierunt sanctitati sue tam ipsa, quam sui omnes; plus tamen ipsa. Nec mirum. Adeo enim singulis per singula prouide ac sapienter consiliatus est, ut et dicto quondam regi, cunctisque maioribus ac minoribus, pene totius Italie sola domus illa resisteret, iniuriam Dei suamque  uindicaret, honorem obtineret, et gratiam Dei non amitteret. Nimirum suis id meritis impetratum est, ut laudabilis illa et gloriosa per exteras etiam terras predicaretur. Quidni? Illa enim nobiliter et magnifice, insolito mulierum more, plus dico, quam uiriliter agebat; nullum fere periculum metuebat. Quisnam potentum unquam suum, ut illa, deduxit exercitum? Recesserunt tamen ab illa plurimi suorum, et abierunt retrorsum. Separati sunt, inquam, a nobis; quia non erant ex nobis. Nam et angeli quidam de celo deciderunt, aliis sic corroboratis, ut cadere amplius non ualerent. Corroborati sunt et hi, qui permanserunt, tum ex dulcedine pastoralis sapientie, tum ex beneuolentia et hilaritate tam desiderabilis matrone.

 Nam egregius ille pastor et doctor die noctuque adfuit illis, spiritualibus doctrinis et admonitionibus; illud maxime inter cetera replicans, ut ab excommunicatis se obseruarent, quoniam si quis cum excommunicatis participasset, nisi, accepta penitentia, primum absolueretur, nullam cum reliquis communionem habere potuit. Perfecto utique odio oderat excommunicatos; unde et sollicitos multos sua doctrina reddidit; plurimos a tyrannide tanta prohibuit, quosdam etiam penitus conuertit. Ipsi denique quondam dicto regi commonitorium dictauit; et heresiarcham ipsum, sancte sedis Romane inuasorem, Wibertum scriptis salutaribus commonuit.

Quid tandem? Romam sicut incepit, tyrannus  ille inuadit, tribus illam annis impugnat: quamuis demum periurus, et pecunia plus quam uiribus aut sapientia expugnat. Fitque beati Petri sancta Ecclesia impiorum latronum spelunca . Sed necdum totam quidem Romam deuicit Quoniam in castello, quod Crescentii dicitur, reuerendissimus papa Gregorius permansit. Permanserunt quoque nec corrupti nec decepti, aut deuicti nobiliores quidam Romani, magis obedire Deo quam homini  cupientes heretico.

Igitur accrescente tam impia hereticorum persecutione, inuitatus ab apostolico uiro dux Apulie et Calabrie Robertus, Romam festinauit; ante cuius aduentum Heinricus, Urbe relicta, fugit; quam una die manu armata dux fidenter expugnauit, dominumque  papam de angustia turris in latitudinem sacri palatii Lateranensis cum magno triumpho et gloria reduxit. Itaque, peractis ibi aliquot diebus, Salernum pariter perrexerunt, ubi et sanctissimus papa emigrauit ad Christum. Nam miracula, que per eum operatus est Dominus, alia quidem uidimus, alia ab idoneis testibus audiuimus, quorum non est modo dicendi locus. Fugato ergo ab Urbe Heinrico in Teutonicas partes statim ipse reuertit, concitatis primum omnibus pene Longobardis aduersum prefatam dominam, et aduersus sanctum prouisorem eius, sed et aduersus omnem catholicam unitatem.

Nec multo post ecce coadunati sunt episcopi et marchiones cum aliis multis, qui magno impetu et furore subito terram inuaserunt eiusdem comitisse,  putantes totam illico sue ditioni subiugare. Tunc ergo congregati sunt et nostri siquidem pauci; quoniam una uix die prescii facti sunt; uerumtamen nimis confortati sunt; quia dominus noster sanctus Anselmus episcopus suam eis benedictionem per nostram direxit paruitatem: hoc in mandatis precipue commendans nobis ut si qui cum excommunicatis communicassent, primitus illos absolueremus, et tunc pariter omnes auctoritate apostolica et sua benediceremus, instruentes eos, quo pacto quaue intentione deberent pugnare, sicque in remissionem omnium peccatorum eorum instantis belli committeremus periculum.

Facto itaque congressu citissime dorsa hostes dederunt;  et captus est mox Parmensis episcopus, et nobiles multi, minores uero absque numero; sed et mortuorum non est inuentus numerus. De nostris autem tres mortui sunt, et uulnerati pauci; qua in re gloriam Dei, et uirtutem benedictionis reuerendissimi presulis fideles omnes agnoscere potestis. Abhinc enim confusa sunt hereticorum conciliabula, et declinata est nimis elata eorum insolentia. Gauisi autem et confortati sunt omnes Catholici, presertim domus illa, quam S. Pater noster Anselmus episcopus inexsuperatam postea custodiuit, ac in fide catholica permanentem reseruauit. Et factus est ille unius olim ciuitatis episcopus, innocenter quidem expulsus, multarum ciuitatum presul magnificus. Nam potestatem ei et uicem suam domnus papa  commisit per omnem Longobardiam, ubi Catholici non haberentur episcopi, qui tunc inueniebantur certe rarissimi.

Concurrunt itaque ad ipsum ab omnibus partibus Longobardie quotquot zelum habent fidei catholice. Ibi benedictionem Catholici, absolutionem excommunicati, sed conuersi, accipiunt: ibi chrisma, ibi sacros ordines exquirunt; illic desolati solatium, inconsulti consilium, consulti gaudium inueniunt. Apud ipsum quidquid usquam dubii est, sapienter diffinitur. Eiusdem semper grauitatis et reuerentie reperitur, nec pretio aut precibus corrumpitur. Multi sepe ad illum modo nobiles, modo ignobiles,  pauperes uenerunt ac diuites; qui, dum a predicta comitissa uellent aliquid aut acquirere, aut acquisitum securius obtinere, munera sibi interdum grandia, interdum promiserunt alii maiora; quibus ille, quamuis pauper ipse, atque egentes sui essent omnes, iratus respondit, dona respuit, adiutorium contradixit: quod si gratis postulassent, citius certe impetrassent. Ait enim: »Si est iniustum quod expetunt, ero particeps, imo auctor eorum iniustitie; sin autem iustum est, reus ero, si iustitiam uendidero.« Quod si mente aliqui peruersa diuinitus forsan excecati, aut auaritia seculi perniciose implicati, catholice et apostolice restiterunt sententie, dum secum ratiocinari ceperunt, subito satis obmutuerunt; quia sapientie illius resistere non potuerunt,  imo eloquentiam hominis tantam tamque rationabilem mirati sunt. Omnem enim sacram Scripturam fere memoriter nouit ; quid singuli, quid omnes de quauis causa sancti expositores sentirent, mox, ut interrogares, responderet. Multa sibi sacris ex Scripturis diuinitus exposita cognouimus, quorum aliqua ab ipso habemus scripta, aliqua retinemus in memoria. Multos libellos propriis manibus conscripsit  . Apologeticum unum diuersis ex sanctorum Patrum uoluminibus compilauit, quibus domni pape sententiam, et uniuersa eius facta atque precepta canonicis defenderet rationibus et approbaret orthodoxis auctoritatibus. In Lamentationes Ieremie dilucidissimam fecit expositionem. Psalterium  quoque rogatu benedictissime Dei ancille Mathilde exposuit luculentissime, breuiter quidem, sed utiliter usque illum in locum, ubi ait: Benediximus uobis in nomine Domini . Ibi siquidem uitam et expositionem finiuit, nobisque omnibus alter patriarcha Iacob benedixit; cuius, ut omnibus notum est, uniuersam in Italiam benedictio descendit. In ipsum etenim et per ipsum heretici ac schismatici alii conuertuntur, alii confunduntur, quorum mox dentes confringuntur ipsorum, dum ipsius Domini uerbis respondetur eis: Ceci uident, claudi ambulant, surdi audiunt, muti loquuntur .

De abstinentia uero illius quid dicam? Omnes fere cibos habuit tanquam exosos, etiam delicatissimos:  que predicta ipsius in Christo filia sepe sibi exquisiuit, non dico, non manducauit, sed uix gustauit. Cuncta seculi blandimenta et corporis delicias, quibus gaudent homines, ipse sibi conuertit in tormentum, abominando singula, tanquam quelibet uenena. Cibos quoque appositos, dum a circumsedentibus interdum sumere cogeretur, infirmitatem, aut uotum, uel quamlibet occasionem honeste finxit; ut, et desideratam obseruaret castimoniam, et conuiuantibus non inferret tristitiam. uinum, sicut beatus ait Hieronymus, fere ut uenenum fugit. uidi, inquam, quod et tacitus notaui, ut in ore sumptam buccellam, nollet dentibus, sicut est communis  hominum consuetudo, masticare, ne aliquam dulcedinem caperet, sed molliter tactam et breuiter inuolutam consumpsit.

Per totam sepe mensam non bibit; uerum, si ardentius quandoque sitis incubuit, circa uesperas fortasse modicum aque priuatim hausit. Nam et in ipsa aqua, prout mecum sepe locutus est, gule gastrimargiam estimauit, laqueum timuit, ideoque parcius delibauit. Quod si nature necessitas non cogeret, insomnis, ut opinor, omni tempore permaneret. Nocte tota aut legit, aut scripsit, aut orauit; et, si fortius insisteret somnus, stans dormitauit; quod si delicatius interdum, in genua usque prouolutus dormiuit. In lecto quidem rarissime, nisi summa cogente uerecundia uel necessitate; nec  idem horis productis, sed quasi momentis. Paulominus iam ipsam deuicerat naturam ut non iam uideretur corpus, sed quasi spiritus totus. uere potuimus in illo Euangelium hoc, ac [pro uelut] si corporaliter agnoscere, quia non in solo pane uiuit homo, sed in omni uerbo Dei . Nam, dum omnem sibi fere uictum subtraheret, plus tamen omnibus laborauit. uenias de nocte, aut si priuatim posuit, in die fecit permultas. Ad tertiam usque stabat frequentissime. In consecrandis uero ecclesiis uel altariis, quasi plenus spiritu, infremuit totus: quia feruenti semper deuotionis amore, quidquid erat ecclesiasticum peregit. Mirabamur omnes subtilitatis eius inexsuperabiles uires, quia nobis penitus penitusque lassis, solus laborabat.

 Ut autem missarum ad solemnia uentum est, confestim totus lacrymis manabat. Librum ubiuis [ubicunque] reperit, statim perscrutari diligentissime studuit; ut quidquid diebus tanquam percurrendo carperet, id noctibus pleniter ruminaret. Si quando in expeditione, sicut sepius, aut in itinere fuit, licet multum fatigatus, non tamen aut cibum idcirco lautius sumpsit, aut in lecto quieuit. Summe eius delicie, aut fructus fuerunt aut herbe. Omnem uitam et conuersationem suam, quantum potuit, abscondit; siue fuit cum hoste in campo, siue priuatim in domo, lectum suum modica circumdabat cortina, ibique [ut ibi] solus uel legeret, uel scriberet. A media semper nocte, sicut ait Propheta , ad officium surgebat matutinale, nisi  raro parceret debilitati filie sibi commisse, scilicet gloriose domine Mathilde; nam mater omnium uirtutum discretio regnabat in ipso. O felicem illam, cui talis, tam prouidus semper assidebat pedagogus, non tanquam homo prouidus, sed ut prouidi consilii angelus! Nunquam, ut arbitror, astante illo, aut defraudata est aut decepta.

Mire mirandum, dum totam quandoque staret diem cum secularibus in consiliis plurimis et diuersis, non est mente abalienatus, sed diuinum semper aliquid intus agitabat et contemplabatur celestia. Milites domus illius, tametsi nimium seculares, in illum tamen respexerunt omnes; plus ipsum quam naturalem dominam metuentes. In expeditionibus  et in cameris, inter queque colloquia uel consilia, aut predicauit aut quelibet bona uerba protulit. Quod suum fideliter secuti sunt consilium, sicut eis predixit, sic et sepius illis euenit. Si non omnes prorsus conuertit, fideliores tamen plures Deo ac domine ipsorum reseruauit. Omnes uero a multis sepe sceleribus cercuit, contra hereticos stare fecit, preter filios tenebrarum perpaucos.

Religiosos omnes uenerabatur ut Patres, increpauit delinquentes; et hereticum hominem secundo aut tertio correptum, sed non correctum, deuitauit. Per singulas Ecclesias in omni supra dicte sepius domine terra regularem clericorum uel monachorum composuit uitam; qui et malle se inquit ut in Ecclesia nullus esset uel clericus uel monachus,  quam irregularis, ut ita dicam, et irreligiosus. In diuinis siquidem officiis quo affectu quaue contritione fuerit, non sufficio deponere [exponere].

Nihil in ecclesia legere permisit, preter orthodoxorum Patrum scripturas, sicut sancta precipit auctoritas. Ordinem et concordiam, tam in cantu quam in lectionibus, prout sancti Patres statuere, conatus est obseruare. Apocrypha omnia, sicut beatissimus papa Leo constituit, in Ecclesie non recepit officio; pro lectione tamen priuatim in mensa uel collatione non respuit omnino.

Psalmos quidem ut caute ac meditatim cantaremus precepit, alioquin aspere increpauit. Nouit Deus quoniam uidebar mihimet aliquando tanquam  plenus spiritu ex ipsius aspectu, et, quasi mei oblitus, uidebatur ille mihi uelut angelus. Inter diuina mysteria nunquam uel raro sedebat. Missarum solemnia nunquam, prout percipere potuimus, sine lacrymis expleuit. Ante omnia uero id studii semper habuit quatenus primum magistrum suum papam Gregorium imitaretur in omnibus, adeo ut discrepare ab illo prorsus nollet etiam in aliquo. Illius semper meritis attribuit quidquid in ipso fuit.

Dum uitam rememorauit monasticam et solitariam, quam se crebro defleuit amisisse, consolatus in eodem magistro est quia obediens sibi usque ad id factus est. Ille fons erat; hic quasi riuus bonus ab illo fluebat, et aridam irrigabat. Ille caput, totum corpus gubernabat; iste, quasi manus studiosa,  quod iniunctum est, peragebat. Ille sicut sol illuminauit omnia; iste uelut splendor declarauit singula. Ille moriens mitram capitis sui transmisit isti tanquam potestatem suam ligandi et soluendi, sed et miracula, credo, faciendi.

Nam non multo post, cognoscentibus nobis omnibus, per ipsius consilium et fidem magnam preclara quedam fecit Deus per eamdem mitram mirabilia. Inter alia enim reuerendissimus dominus Ubaldus, Mantuanus scilicet episcopus, multis iam annis grauissime spleneticus, toto corpore ulceratus, presertim in cruribus, sic ut uix quomodolibet stare posset, uix etiam iacere uel sedere, qui et multa in medicos erogauerat nichilque profecerat apposita  eadem mitra, ubi maior ingruerat dolor, pristine redditus est sanitati.

Beatissimus itaque talis ac tantus magister miracula fecit multa uiuus et mortuus. Fecit siquidem et bonus discipulus. Magister, inquam, in Deo; discipulus in Deo; et in beatissimo magistro facit, ut dicitur, plura discipulus. Nec mirum. Plura enim Petrus fecit, quam Christus; non equidem propria uirtute, sed quia abnegans semetipsum secutus est Christum, sicut et hic Pater noster uenerabilis; quia pium imitatus est in omnibus magistrum, multas operatur uirtutes. Multi enim sunt quorum uitam nouimus sanctissimam; qui et requiem uere obtinent sempiternam, sed miraculorum non ostenderunt uirtutem. Hic autem non tantum quia uitam  fecit religiosam, imo quia fidelem peregit obedientiam, perfecto quoque odio partem odiens excommunicatorum et unitatem diligens atque defendens Catholicorum, miraculis approbat quod sermone docebat. Omnes ergo qui in unitate catholica preceptis domni pape Gregorii hactenus obedistis, gaudete et exsultate, atque his, qui retrorsum abierunt et uestigia ueritatis dereliquerunt, ut factis modo credant dicite, quod uerbis olim noluere.

I. uidimus presentes in uita ipsius subdiaconum eius, nomine Tentonem, qui infirmos semper habebat oculos; qui, etsi preter solitum quid uigilauit interdum, aut bibit forte uinum, diu postridie uix quidquam potuit uidere, legere uero prorsus aliquandiu non potuit. Aquam itaque, qua manus suas  domnus episcopus post sacrificium abluit, accepit, oculos lauit et sanos abinceps habuit. uigilare ac legere non minus nobis aliis potuit.

II. Similiter et presbyter eius Wido, febres patiens, aquam ablutionis manuum eius accepit, bibit et euasit.

III. Item Ioannes diaconus suus, dum apud Mediolanum infirmaretur, festinauit sibi mandare, hoc addens in legatione quod mox audita ipsius passione, uellet in se uirtutem benedictionis sue sentire; factumque est, ut credidit, statim enim sensit; pauloque post pleniter euasit, quem et presbyterum postea idem dominus episcopus ordinauit.

Iu. Supra dictam quoque sibi commissam filiam,  scilicet nobilissimam dominam Mathildam, diuersis sepe ab infirmitatibus sanauit sola benedictione, et, ut ipsa nobis consueuerat referre, uirtutem frequenter ab illo sensit exire, ita ut ad tactum illius fugeret omnis tunc incumbens morbus.

u. Cogitationes hominum euidenter cognouit interdum, ipsisque cogitantibus: »Sic et sic, inquit, tali hora, talique in loco cogitastis.«

uI. Testis mihi Deus est quod non mentior, quia, dum semel cum illo de meis peccatis, sicut sepe solitus eram, conferrem, quamdam tentationem, qua tunc feruentius me spiritus nequam conabatur impugnare, confessus dixi; et ipse: »uerum, inquit, dicis, quia in ipso etiam ministerio altaris interdum  occurrit tibi.« Quod ut audiui, mox expaui, et ab omni deinceps praua cogitatione, presertim illo presente, studebam me cercere. Inter missarum quidem sanctas celebrationes, talia maxime consueuit uidere; qui etiam id semper studii habuit ut quotidie missas celebraret. At, si die aliqua non celebrauit, quod rarissime tamen aliquo accidit impedimento, tota die illa tristior erat et quasi grauis pernimium; sicut et illam quoque noctem, dum nimiis ex uigiliis coactus dormiuit aliquantulum, grauem et inquietam deplorauit.

uII. Reuelationes quoque digne memorandas uidit sepissime; quarum aliquas libet breuiter perstringere. Quodam enim tempore, dum in ecclesia S. Pauli in territorio Mantuano, iuxta episcopium,  consecraret quoddam altare ad honorem S. Marie, uidit ipsam corporeis oculis in eodem altari inter ipsa solemnia consecrationis.

uIII. Alio quoque tempore in Purificatione eiusdem gloriose uirginis Marie, dum tardior ad ecclesiam ueniret, cantantibus iam clericis inuitatorium, ubi ait, occurrens Deo suo, uidit intranti sibi Christum uenire in occursum.

IX. Altera uero uice quadam, dum in magna compunctione cordis et lacrymarum decantaret psalmum LXXXI, utpote, Inclina, Domine, aurem tuam, sensit Dominum ad se inclinatum, et tanquam aurem adhibere ad auscultandum. Multa quippe et alia fecit atque uidit, quibus festinantes modo supersedemus.

 Postremo, quam felicem fecerit finem, multi episcopi, et clerici nobilioresque laici presentes uiderunt. Testamentum non fecit, quia, unde faceret, non habuit, imitatus etiam in hoc magistrum, quem pauperem et in exsilio nouimus defunctum. Qui etiam in extremis suis, sicut ab ipsius capellanis didicimus, religionis [religiosis] Post omnia, inquit, dilexi iustitiam et odio habui iniquitatem, idcirco morior in exsilio. Equidem, quod in uita sua magister ac discipulus docuerunt, hoc et in more quasi testamento confirmauerunt. Ille, quos obedientes sibi uiuens adhuc benedixit, moriens quoque Domino precibus commendauit; Heinricianos uero penitus penitusque, nisi post magnam demum conuersionem et penitentiam, reprobauit. Hic presentibus  nobis in uerbo Domini precepit ut in fide ac doctrina beatissimi pape Gregorii permaneamus. Quod et cum benedictione nobis indidit et in remissionem peccatorum nostrorum commendauit.

X. Adfuit huic benedictioni quedam matrona nomine Berta, nobilis genere, nobilior mentis indole, animique deuotione, uxor clarissimi comitis Bernardi, que insolitam in capite patiebatur infirmitatem. Nam tanta in uertice capitis fatigabatur frigiditate, ut quasi glaciem superpositam estimare interdum posset; quam calefactis ad ignem pellibus aut puluinaribus sepe conabatur depellere; sed et medicis exquisitis plurimis, nullam consecuta est sanitatem. Quod si frigus eam aut uentus ibidem  aliquando tetigit, dum fortasse improuida dormiuit, non cooperto diligenter capite uehementi uexabatur dolore, ut quasi uertentes uel exsilientes oculos timeret, et tanquam contractis colli neruis caput flectere non posset. Hec, inquam, uenerat illo quadragesimali tempore ad ciuitatem Mantuam ad comitissam Mathildam, ut tam uenerabilis episcopi sanctum et quotidianum audiret officium. Unde accidit ut in extremis eius ad benedictionem, quam prediximus, citius multis aliis occurreret. Que, dum benedictionem ab ipso deuotissima expeteret, manum ille capiti eius imposuit, et expulso mox insanabili frigore, calorem illa saluberrimum recepit, et exeunte sudore atque aliquantula sanie per auriculas eius, usque ad octauas Pasche sublata est omnis  occasio infirmitatis. Quanta deinceps signa clarissima Deus per ipsum sit operatus, quid mea refert dicere, dum constet perplurimos presentialiter omnia uidisse?

XI. Rogauit itaque, quoad uixit, quatenus in capitulo monasterii S. Benedicti, quod est in ripa fluminis Eridani, sub obedientia sacri Cluniacensis cenobii, unde frater ipse ac monachus fuit, sepulture commendaretur  ; et cum, concedentibus episcopo atque comitissa ceterisque omnibus, iam deferretur ad monasterium corpus, adfuit subito Sutriensis episcopus nomine Bonizo [BAR., Sabinensis episcopus dominus Domnizo], quem et Spiritus sanctus suscitauit, ut clamaret dignum esse, ut in episcopio episcopus sepeliretur. »Tanta, inquit, lucerna,  non decet, ut abscondatur. Ipse adhuc uiuens tanquam indignum se humiliauit, nos autem, ut uere dignum exaltare oportet hominem, quem fuisse scimus sanctissimum.« Acclamatum est idem statim ab uniuersis, rapiturque a monachorum obsequiis; in episcopium defertur, ibique uenerabiliter sepelitur. Mirabamur hoc quasi magnum primo miraculum, nescientibus, quod abinceps satis mirabilius erat futurum.

Nam et id quoque tunc notauimus, quod et multi episcopi et cardinales, magna etiam multitudo militum, die obitus sui eamdem in ciuitatem uenerant. Aderat siquidem Magalonensis episcopus, nomine Godefridus, et Benedictus Mutinensis episcopus,  atque Aribertus Regiensis episcopus, et eiusdem ciuitatis episcopus, scilicet Mantuanus, Ubaldus uocitatus; sed et Damianus, cardinalis Romane Ecclesie, qui et abbas Nonantulensis cenobii.

Hi omnes ad audiendam eius sapientiam, ad capiendum ipsius consilium, sicut sepe ipsi ac ceteri Catholici consueuerant, aduenerunt. Sutriensis quoque pridie tantum recesserat; sed mox post transmigrationem ipsius, eodem die adfuit opportunus. Isti, inquam, et alii perplurimi, maiores ac minores interfuere, qui et ipsius transitum uiderunt, et clara miracula post obitum eius presentes cognouerunt.

  Igitur anno incarnationis Domini nostri Iesu Christi 1086, episcopatus uero sui anno XIII, indictione nona, finitis iam annis septem excommunicationis Heinrici quondam regis; post transitum autem felicissimi pape Gregorii uII, menses nouem, dies uiginti tres, obdormiuit in Domino uenerabilis dominus et Pater noster Anselmus, Lucensis episcopus, XI Kalend. Aprilis, in ciuitate Mantua, presidente reuerendissimo episcopo Ubaldo, atque dominante ibidem nobilissima duce ac marchionissa Mathilda.

XII. Tertia itaque nocte post sanctissimi Patris uenerandam dormitionem, quedam contracta, que una semper manu, et posterioribus per terram serpebat potius quam gradiebatur  ; que etiam in domo  nepotis episcopi annum unum et duos menses, ac dimidium manserat apud predicti Patris tumbam, meritis ipsius sana erecta est in prima noctis uigilia.

XIII. Sequenti uero die, circa tertiam, ut uisum est, horam, fertur quod quedam a natiuitate ceca ibidem fuerit illuminata, quam Brixiensis comitatus incolam tunc audiuimus.

XIu. Eodem quippe die quasi hora sexta, pauper quidam in hospitio pauperum predicti presulis Mantuani, aliquanto tempore eleemosynis sustentatus, a renibus usque curuus, ad eiusdem sancti Patris sepulcrum orans, subito se sanum erexit.

Xu. Diuulgatis itaque longe lateque talibus miraculis, ecce mulier quedam de castello, quod Capitellum  dicitur, que uisum penitus amiserat, cepit uirum suum flagitare ut ad sancti uiri corpus eam perduceret. Illo uero negante, frater eius misericordia motus, iunctisque bobus plaustro, cepit eam deferre Dum autem duobus milliariis perrexisset, incepit arbores et plaustrum, et boues, ceteraque iam omnia uidere; que gratias Deo, eiusque sancto confessori agens, uotum de paupertate sua faciens, domum reuersa est.

XuI. Die nona erat in eodem castro alia quedam cruribus ac renibus contracta, que nulla ex necessitate, lectum suum per se potuit exire. Hec apud ciuem quemdam Mantuanum, qui uenerat illo, precibus impetrauit, quod impositam plaustro suo ad  urbem detulit, et ad tumulum sancti presulis humeris suis portauit: que, facta aliquanta oratione, paulo post sana surrexit.

XuII. Die undecima, quedam etiam de castello, quod Goudium dicitur, mensibus tunc uiginti priuata luminibus, biduo ieiuna iuxta corpus sanctum demorans, pristinam luminum claritatem recepit.

XuIII. Die quinta decima, altera quedam de castello, ut dicitur, Lazese, manu et pede contracta ore contorto, morbo caduco grauissime uexata, ibidem aliquandiu patiens, plenam recuperauit sanitatem.

XIX. Die sexta decima deinde astantibus nobis  pariter cum gloriosissima domina Mathilda, et psallentibus in die sancto Parasceue, adueniens quedam de loco, qui Coloniole, que uisum perdiderat, flens et eiulans, deuotissime faciens uenias, et post aliqua surgens, oculos ad tapetum sepulcri tersit, uisumque recepit.

XX. Die decima octaua, mulier etiam una eiusdem ciuitatis non ignota, dentium dolore ac uiscerum torquebatur: que confugiens ad predicti confessoris sepulcrum, sana mox facta est.

XXI. Altera queuis de oppido, quod Castellucule appellatur, adeo infirmata est ut a lecto surgere non posset ullo modo. Hec, auditis tot miraculis, uotum fecit, pauloque post euasit, atque octaua die pedibus suis ad sancti uiri tumbam ueniens, uotum  ipsamet persoluit.

XXII. Die uigesima prima, erat insuper ciuis Mantuanus, qui, superueniente albugine, unius oculi uisum amiserat. Multa itaque in medicos expendens nichilque proficiens, ad uerum medicum salutis, per merita supradicti presulis sanctissimi confugit, uisumque recuperauit.

XXIII. Die uigesima tertia, post hec puer unus de uilla uadumferratum appellata, quem arthetica [artritica, opinor] officio brachiorum priuauerat, ad idem oratorium delatus, sanitatem recepit.

XXIu. Die uigesima quarta, alius etiam puer de Burbassic, lumine priuatus oculorum, et quasi hydropisim perpessus, admonitus sepe in somnis tandem ad sanctissimi Patris patrocinia confugit et  euasit.

XXu. Die trigesima prima, fuit presbyter de episcopatu Brixiensi de castro nomine Gorelengo, cui malum id, quod per antiphrasin homines bonum appellant, unius oculi lumen abstulerat, qui, audita tantorum signorum fama, ad sanctum sepulcrum properauit, facta uero ibidem oratione reuersus est, et quauis prurigine, dum erat in uia incitatus, oculum digito fricauit, apertisque mox palpebris clare uidit. Regressus ergo ad ciuitatem, gratias coram omnibus tam pio retulit patrocinio.

XXuI. Nocte sequenti trigesimum primum diem, quedam autem de castello nomine Maratica, iuxta portum Lignacum in comitatu ueronensi, habens sinistram manum clausam, sed et totam partem  illam gutta paralytica perditam. Hec, trigesimo die obitus eiusdem S. presulis, ipsius ad tumbam orans, sana surrexit.

XXuII. De comitatu quoque Mediolanensi, de plebe Rosade quidam claudus aduenerat, qui et multa iam sanctorum limina sic contractus sanitatem expetens circuibat. Hic ad sanctum tumulum proruens, orationem faciens, sanus continuo factus est.

XXuIII. Die trigesimo nono, accidit deinde quod in multorum oculis iucundum fuit et mirabile. Nam in litaniis, que Gregoriane appellantur, dum innumerabilis hominum multitudo ad supra dictam ciuitatem  Mantuam concurreret, quidam de uilla nomine Fornicata, et alia, que Blittolo dicitur, cum uexillis et sanctuariis reliquiis], sicut est consuetudo, uenientes, et secus uiam conspicientes ceruam unam magnam, admoniti a quodam ipsorum presbytero, ceperunt omnipotentiam Dei inuocare, quatenus meritis sanctissimi sui sacerdotis, ad quem deuote pergebant, illesamque eis ipsam concederet, quod et sic factum est. Nam, quasi fixa loco, stetit quieta. At illi, misso in collum eius quodam funiculo, ad usque sepulcrum uenerandi confessoris mansuetissime perduxerunt. Factus est itaque inestimabilis turbe concursus. Alii pilos ipsius, tanquam ueritatis indicium, rapuerunt. Alii tantum uidere cupierunt; omnes autem equanimiter mirati  sunt. Sed, quia erat grauida, tantam sustinere pressuram non potuit, ad sepulcrum tamen peruenit, ibique succubuit; et paulo post, dum uiuere non posset, occisa est; cuius caro in benedictionem diuersas per partes diuisa est, que multis certe infirmis pristinam reddidit sanitatem. Sed non minus laudabile ac gloriosum est, quod sequitur:

Reuertentibus enim eisdem post completam orationem, quamdam ad aquam uenerunt, quam, nisi nauigio, transire non potuerunt. Ut autem manifestarentur opera Dei, nauis alteram in partem traducta est. Diu ergo exspectantes et aliquantulum tristes, eo quod ieiuni erant ac fatigati, recordantes prioris miraculi, iterum inuocauerunt Deum ut per merita sui sancti confessoris Anselmi transeundi  daret consilium. uix precibus completis et ecce nauis dissoluta absque omni remige uenit ad eos. Gratias itaque referentes Deo eiusque confessori sanctissimo, omnes transierunt incolumes, cuius ex nauis ligno diuersis de doloribus perplurimi sanati sunt.

XXIX. Nosse etiam uolumus sanctum desiderium uestrum, quod non aliunde didicimus, uerum ipsi uidimus et fecimus. Erat in obsidione cuiusdam castelli ueneranda, quam prediximus, comitissa, ubi Teutonicus quidam ictu petre uulneratus est in capite; qui triduo post deductus est nostrum in hospitium, quatenus ibi meliorem quam apud laicos haberet tranquillitatem. Hunc deinde gutta, quam paralysin  medici uocant, tam crudeliter inuasit quod amens penitus factus est, adeo ut nichil sane sentiret, neminem cognosceret. uocati sumus denique et nos, quatenus iniuncta ei penitentia communionem daremus. Sed neque penitentia quid esset potuimus ei innotescere. Postremo, nec quid Deus esset potuimus cum facere agnoscere, aut Deum uel aliquem sanctorum inuocare. Aestimabamus certissime demonium illum habere. uociferabatur enim, ut assolent insani, clamore ualido inconuenientia multa; et nisi teneretur uiolenter, non solum uestimenta, uerum etiam discerpsisset membra. Auditur undique clamor, accurrunt plurimi, alii plangentes, alii admirantes. Audiuimus quoque nos in camera ipsius  domine, lamentabilem illius uocem, que diuino compuncta instinctu, ait ad me ut annulum, qui S. Anselmi fuerat, quem etiam beatus papa Gregorius aliquandiu habebat, in aqua lauarem, quam bibendam, sibi [egro nimirum] porrigerem, sperans quod meritis ipsorum liberaretur. Surgens ergo, et accepto annulo, perrexi ad eum, quem inueni miro modo uociferantem, ac seipsum discerpentem.

Nam licet eum quinque uiri fortes tenerent, duo per crura, duoque per brachia, et unus in capite, luctabatur tamen pectore ac uentre magis quam crederem, nisi presens uidissem. Accepta itaque aqua, annulum intus in nomine Domini posuimus, et aperto eius ore in magna uiolentia cum cocleario parumper eum uix primo potauimus; qui non multo post uocauit  me ex nomine, atque incepit uocem meam agnoscere, et admonitus continuo inuocauit S. Anselmum; et, ut breuiter dicam, post unam, ut estimo, horam meritis sanctorum confessorum qui eodem annulo in diuino utebantur officio, requieuit mansuetissime et loquebatur recte. Huic nempe miraculo multi intererant, qui presentes uiderunt et audierunt, atque misericordiam Dei in suis sanctis confessoribus glorificauerunt.

Hec de beatissimo Patre ac patrono nostro sancto Anselmo Lucensi episcopo perpauca quidem, quantum ad ipsius merita, sed uestris, spero, piis desideriis proficientia, ego B. pecca or presbyter suus in penitentia, non dico filius, sed seruus, ab  ipso multis cum lacrymis ad eumdem ordinem promotus, uenerabiliter uobis expetentibus explicaui deuotus. Precor uos, orate pro me.

Que sequuntur a recentioribus conscripta sunt, sicut ipsi aut uiderunt, aut a fidelibus intellexerunt.

XXX. Quadragesimo nono die a sancti uiri transitu, sole iam occidente, per famulum suum dignatus est Dominus ostendere et hoc miraculum. uenit ad tumulum sanctissimi Patris nostri quedam de episcopatu Cremonensi, de ora illa que dicitur Cancer, cui albulum unius oculi lumen penitus abstulerat; alteri uero uix in die uidendi facultas erat. Que orationibus aliquandiu insistens, meritis sancti presulis cecati oculi claritatem recepit. Alteri autem, cui  meridies ad uidendum antea uix suffecit, nunc crepusculum noctis obedit.

XXXI. Conuenerat ad urbem Mantuanam pro ueneratione sancti uiri multitudo magna, de ciuitate et episcopatu Brixie. Inter quos erant quidam sub obtentu religionis, imo causa simulationis. Ad quorum incredulitatem confutandam, et ad credentium qui ibi aderant fidem corroborandam, Dominus omnipotens suam ostendit misericordiam; quidam enim senex de familia Manifredi, de loco qui dicitur Pigognata, ob incisionem unius genu, accedente quoque alteri gutta [apoplexia], occasione huius incisionis, officio pedum tribus mensibus caruerat; qui  meritis beatissimi Anselmi pristine restitutus est sanitati die quinquagesimo ipsius obitus.

XXXII. Domine Mathilde, Ubaldus Mantuanus episcopus, gaudium et letitiam 

Immenso desiderio uestro desideratam scribimus letitiam. Fuit quedam de Capriana, que, uelut animal, manibus et pedibus incedebat, quam Deus omnipotens per merita sanctissimi Patris nostri erexit, et ad iter tantum officio pedum, sicut hominis natura expetit, frui concessit.

XXXIII. Simile etiam remedium cuidam de insula Parmensi, que est iuxta caput Parmule, similiter incuruato conferre dignatus est.

XXXIu. Preterea puer quidam de Monte Claro manum et pedem contractum habebat, cui Deus  utrumque precibus beatissimi presulis ad certum usum restituit.

XXXu. Nec non muneri cuidam de loco, qui dicitur Insula Ogeru [BAR., Egeni], que manum aridam habebat, per eiusdem patroni nostri intercessionem optata salus aduenit.

XXXuI. Cuidam quoque puero de Ripalta [BAR., Riualta] uisum reddidit.

XXXuII. Quedam similiter de episcopatu ueronensi, cum iam ciuitati nostre appropinquaret, oculorum claritatem recepit.

XXXuIII. Quidam etiam de Pleuazano [BAR., Plouizano], cuius calcanei natibus indissolubiliter adherebant, pristine restitutus est sanitati, quem domino  et religioso uiro Lugdunensi archiepiscopo ostendimus, et locum denotauimus ubi calcanei iuncti fuerant. Que multi ex episcopatu Brixie et uerone, diuersisque aliis partibus, qui conuenerant pro ueneratione uiri in uigilia Ascensionis Domini uidentes fieri, conuersi sunt ad Dominum, abrenuntiantes diabolo et sequacibus, et promittentes seprius ad effusionem sanguinis per uenturos, si ad id periculi deuenirent quam ab hac fide deficerent. Hec omnia in uigilia Ascensionis Domini, et in sequenti nocte facta sunt; et multa alia, que pre multitudine inuenire non potuimus; que, si inuenerimus, uobis scribemus  .

XXXIX. Erat preterea quedam de castello, cui  nomen est Gudiciole, que pede ex contractione genu terram attingere non ualens, incedendo curua uix duobus baculis infirmos sustentabat artus. Hec aliquot diebus sancti pontificis postulans misericordiam, consecuta est sue infirmitatis salubrem medelam

XL. Fuit pariter uir quidam nobilis genere, Adecherius nomine, cui biduo sanguine e naribus erumpente, uelut de uena ferro percussa, de sola mortis exspectatione iam cogitabat. Sed cum iam nulla medicorum adhibita cura perrumpentem sanguinem alebat restringere, interpellans sanctum pontificem, atque ad ipsius corpus se uenturum deuotans,  instantis mortis euasit pericuum meritis et precibus sanctissimi uiri.

XLI.  Miraculorum quedam uel obliuioni tradita uel antea incognita, nunc uero comperta, notitie uestre presentare cupio. Remeantes cum gaudio Brixienses, de quibus nuper scripsi uobis, cum iam peruentum esset ad uadum quod paululum est supra Godium, non reperta ulla naui, nullam in corde suo tulerunt molestiam, omnem in Deo et S. Anselmo ponentes fiduciam. Moram itaque facientibus, quodam equo ex alia parte fluminis uiso qui moriens et exhalans absque cibo et potu per triduum ibi iacuerat, quidam ex eis indubitanter rogauit Deum et S. Anselmum ut surgeret et omnes transueheret. Qui mox surrexit, et ad transferendum  eos se obtulit.

Ecce, quam magnifica Patris nostri merita! Ecce, quam imperiosa potentia! Mortis lex frangitur, sua iura mutari queritur, obnoxius morti eripitur, uite conceditur, uite reparatur, ut seruis Dei obsequatur; et qui se ferre non poterat, ad ferendum onus preparauit, et tam famulanter ad parendum se offert quasi ratione non careret. uelle dicere uidetur: Si natura pateretur, cur me non ascenditis? Cur me ad seruitium uestrum non exercetis? Non sum ob aliud uite concessus mortisque faucibus ereptus. Interea quidam naute uidentes illos apud ripam manentes, nauigio ad transuebendum illos aduenere, sperantes se ab eis pretium habere posse. Quam  nauem intrauerunt, et feliciter transierunt. Ecce quantum equus laborabat, ut se obedientem exhibeat, et quantum nititur, ut obsequendi uoluntas manifestetur! Sed quod ore non loquitur, hoc gestu corporis profitetur. Transgrediente quippe naui transgreditur, reuertente quoque illa, reuertitur. Postremum transuectis omnibus, ad locum unde uenerat perrexit, ibique paulo post uitam finiuit.

XLII. Fuit puer quidam Cremonensis a compluribus uicinis suis ad tumbam sancti uiri allatus, qui manum aridam habebat. Eius salutem reuerenter et confidenter et pre magna confidentia, quasi minitanter, postulabant, dicentes: »Piissime presul, sancte Anselme, confessor Dei, exaudi nos pro famulo tuo orantes; si quid in uita a te meruimus, si predicationem  tuam fideliter accepimus, si fidem incorruptam seruauimus, si contradicentibus tibi constanter restitimus, exaudi nos, adiuua eum et libera; multos sanasti infidelibus, unum saltem concede fidelibus, ne forte insultent nobis inimici obiicientes: Nunc apparet, quam grati, quam fidi ei in uita exstitistis. Si uos in uita dilexisset, in morte quoque uos honorificasset; sed quam uos indignos, abominabiles, contemptibiles esse iudicauit, a tanta gratia alienos uos fecit. Repelle a nobis, piissime Pater, hoc opprobrium, et cito profer nostrum gaudium. Monstra te nobis propitium, in quem semper respeximus unicum, quem nobis inspiciendum proponimus  speculum, a quo postulamus auxilium.« Illis ergo tam deuote orantibus, quam rogabant salutem eorum precibus est consecutus. Quam quidam Hermannus de Scorzariolo, qui manum similiter contractam habebat, est adeptus.

 Preterea mulier quedam, que humum cernua semper spectabat, que nisi fuste sustentata ire non ualebat, apud tumulum memorati Patris, multis uidentibus est erecta. Cuius locum non notaui, quia pre multitudine inueniri non potuit.

Tertia uero die Ascensionem Domini antecedente, duo facta sunt mirabilia. Quedam enim de episcopatu Cremone, de loco qui dicitur Casa Anserii, quod per octo annos amiserat, intercedente sanctissimo patrono, lumen recepit.

 Ipsa quoque die, mulier quedam de abbatia Leonensi, dexteram habens aridam, quam contractis neruis brachii, fere iuxta humerum semper tenebat, contractoque genu eiusdem lateris humum digitis pedis summo tenus uix tangebat, apud tumulum sancti Patris nostri utriusque mali sospitatem inuenit.

Inter illa que in ascensione Filii sui Deus per famulum suum magnifice operatus est, mirabiliter admirandam eius uirtutem postea mihi declaratam ab eodem cui salutis nostre Auctor suam contulit medicinam desiderio uestro desideranter notifico. Quidam enim fuit de uilla uestra que est prope Rosinam, nomine Ciliano, qui non tam renum [genuum] rectitudinem dolebat sibi fuisse negatam quam manuum uirtutem omnino ereptam. Adeo  enim, gutta immaniter perurgente, tremebant, quod nichil agere nichilque tenere ualebat. Huic itaque per uisionem Dominus reuelauit quod si ad tumulum sanctissimi Anselmi se uenturum reuerenter uoueret, utriusque infirmitatis salutem illico se adeptum gauderet. Hic ergo euigilans, uisionem secum cogitans, nescius quid ageret, ambiguus quid crederet, reuelationis incredulus, salutis tamen cupidus, quosdam bonos homines sue uicinie ad se acciri fecit, narrataque uisione, uouendi se ab eis consilium recepit, factoque uoto, statim conualuit.

Item mulier quedam de Fossa Capraria, renibus [genibus] incuruata, pedum seruitio priuata, eorumque  loco fustium auxilio diu potita, cum iam accessisset ad tumulum Patris nostri, sole iam decedente, tam grauis et uarie infirmitatis subito sospitatem recepit.

Quod mihi quedam matrona mulier honesta, mater Ioannis de Persico, retulit, uobis quoque referendum putaui. Hec fide plena, Dei amore perfecta, sanctissimi Anselmi disciplinis instituta, suorum presbyterorum officium propter excommunicationem spernens, quadam die dum a circumstantibus quereret unde aliquem dignum et ad celebrandam missam idoneum habere posset, quidam de Casalo Maiore astans dixit: »Cur uestrorum presbyterorum  ministerium contemnitis?---Propter amorem, inquit, et predicationem S. Anselmi, pro cuius meritis Dominus omnipotens quotidie facit mirabilia.« Qui dixit: »Nunc uos deprecor, in toto corde rogetis eum ut, si aliquem erexit, sicut creditis, me contrahat; aut, si quem illuminauit, mihi lumen auferat.« uix finita prece, ultionem Dei sensit adesse, et continuo flectens se in latus, multum claudicare cepit. Hec autem uidens hoc, cepit intentius rogare Deum, ut adhuc augeret supplicium super incredulitatis filium, et confestim dolor tantum creuit quod uix ad hospitium perrexit, et quasi mortuus est relictus. Huic ergo matrone uenienti, ut gratias Deo et S. Anselmo referret, quidam de monticulis Guiberti, bene notus, ei obuians, iam ab urbe regrediens, magnum  sibi quod contigerat narrauit miraculum. Quadam nocte cum iuisset ad flumen Oleum, ut hauriret aquam, porrecto uncino, quoniam ripa fuerat alta, decursus aque sibi situlam abstulit, ablataque face, quoniam nox obscura erat, cum uideret a fluminis uertigine abduci, rogauit S. Anselmum ut eam sibi redderet. Facta autem prece, cum deposuisset uncinum, et uix duo brachia appropinquaret aque, continuo ansa situle se eleuauit et uncino se applicauit.

Per merita eiusdem sanctissimi Patris nostri quedam monacha de ultramontanis partibus de uilla, que dicitur Gamudium, iuxta castrum Cisne sita, unius oculi lumen recepit, et de altero,  gratia Dei, nunc clarius uidet, unde paululum uidebat

Quedam igitur mulier de episcopatu Cremonensi, de castro, nomine Benengo, quod est situm iuxta Iouisaltam, habebat puerum duodecim annorum qui nondum a diebus natiuitatis sue, neruis contractis, nouerat gressum. Huius ergo salutis mater cupida, deuotione plena, fide perfecta, eum se laturam ad uenerandum uouit, deferensque, iam fessa propter onus, cum accederet ad marcham regiam, deposuit; cuius fide et deuotione, qua semper caruerat, salutem mox inuenit.

Preterea quedam mulier de Wartalda in somnis premonita, reuelationi credula, uenit ad implorandum S. Patris nostri salutare suffragium. Hec adeo  hydropico morbo laborabat quod se ferre non ualebat. Eius namque corpus tantum intumuerat quod se, quin creparet, uix continere poterat. Nec iam dicendum corpus, sed potius truncus; nec ulla hominis in ea uidebatur species, sed tota deformis, et quedam mortis facies. Articuli enim manuum et pedum in solidum abierant. Nam si forma et oculorum orbitas perierant, mors potius quam uita instabat, et de salute non desperabat. Dignum ergo fuit ut sanctissimus Anselmus huic salutis tribueret gratiam, a quo tantam exspectabat medelam, quam sequente nocte letatur se esse adeptam.

Sicut a comite Guifredo et a Sigefredo de Beredo  eius milite modo didici uobis scribo. uobis et abbatissa S. Pauli de Parma Mantue manentibus, eius milites, auditis multis signis de S. uiro, ad cuius uenerandum tumulum ire uolentes orationis causa, rogauerunt quemdam, nomine Albericum, filium Alberici de Palmia, ut secum iret pro delictorum suorum petenda uenia: »Sicut, inquit, ore stulto et liuore pleno irem ad asinum, ita uadam ad eum, nisi fortasse derisionis causa, ad eius impetrandum auxilium.« At illi redarguentes et contumeliam inferentes, tandem ut secum ueniret eum compulerunt. Extremo autem die, quidam contractus fuerat, quem ad tumbam prostratum uidere cupientes, accesserunt, et reuerenter orantes tumulique lapidem osculati, letantes redierunt. Ille autem, ut uideret   qui liberatus fuerat, pariter uolens accedere, a sepulcro, tanquam indignus et blasphemus, duobus fere passibus prohibetur, pedibus grauiter et pigriter herentibus. Hic uero, credens crura sua fasciolis stricta, exiuit; et comperiens id sibi non obfuisse, iterum intrauit, ultra eumdem terminum non ualens pergere. Ipse autem, dolens sese toties esse repulsum, egressus est cum pudore, admirans et stupens quamobrem id sibi contigerit. Interea cecus quidam illuminatus est. Cognouit ergo suam stultitiam, et maledicti penitens fleuit amare. Denique cum canonicis pro ferendis laudibus a S. Andrea rediens, multis ante ianuam S. Petri profusis lacrymis, ad tumulum Patris nostri, sicut ceteri,  meruit accedere Quod ne socii ad contumeliam sibi obiicerent, tacuit; sed nunc, ad gloriam Dei et ad sanctissimi Anselmi, ubique predicat quod sibi contigit

Cum uenissent aliquot Brixienses ad uenerandum tumulum Patris nostri, obuiauerunt cuidam pauperi similiter uenienti pro salute petenda de episcopatu Cumano, de ualtelina, qui cernuus, nisi fustibus sustentatus, incedere non ualebat; quem secum duxerunt, et pro caritate sanctissimi Anselmi commeatum ei dederunt. Ad quorum fidem confirmandam et deuotionem augendam, Dominus per intercessionem predicti Patris, X Kal. Iunii, nocte iam appropinquante, hunc erexit, et absque baculorum sustentatione ire concessit.

 Preterea cuidam puero a diebus natiuitatis sue surdo et muto, paulo post migrationem sanctissimi Anselmi eius meritis, nobis nescientibus, reddidit auditum. Huic uero secundo die intrantis mensis Iunii, circa nonam, eius lingule soluit uinculum, iuxta illud quod in Euangelio legitur: Bene omnia fecit; surdos fecit audire et mutos loqui .

 Aliud quoque miraculum, quod confratre uitali Brixiensis Ecclesie presbytero, religiose uite uiro, aliisque pluribus referentibus didici, paternitati uestre, uenerande Pater, Mantuane pontifex, me Ugonem scribere, ut iussisti, non piguit. In  uilla, cui nomen est Murana, que a ciuitate Brixie septem milliariis distat, mulier erat quedam, filiam habens, lingue officio et pedum ita priuatam quod, nisi alio deferente, aliquo modo nullatenus surgere ualebat; que, cum ex more portaret extra domum contractam filiam, tedio quotidiani laboris suspirans, inquit: »Piissime Deus, per merita sanctissimi confessoris tui Anselmi, misertus mee tribulationis, aut miseram hanc premortuam sanitati restitue, aut eam de presenti uita auferendo me a tanto labore erue, alioquin hic eam tibi relinquo. Fac quod placet, quia nullum pro ea laborem patiar abinceps.« Quo dicto, mox abiit, filia destituta, ut dixit. Modico autem facto temporis interuallo, domum remeans, quam sanctissimo Anselmo reliquerat  inuenit sanam. Et eam que paulo ante lingue ligate fuerat audiuit expedite exprimere uerba; quod factum mulier admirans et gaudens, Domino sanctoque presuli reddidit laudes pro filie recepta sanitate.

Presbytero quoque Ottone laudabilis uite uiro narrante, quibus et Cremonensibus ciuibus contestantibus, aliud cognoui miraculum quod silentio minime est pretereundum. Quadam die equitantibus extra ciuitatem aliquot Cremonensium, ceperunt uario sermone inter se referre quedam miraculorum que Dominus operatur meritis sanctissimi confessoris Anselmi. Cumque ad inuicem hec reuoluerent, quidam eorum, ut mentis erat perfide, exprobrando  eis interrogabat an huiusmodi uanitates crederent, uel quod Deus per eum miracula ostenderet; quibus respondentibus procul dubio hunc famulum Dei esse sanctum et multis miraculorum signis clarificatum, inquit ille perfidus: »Si est, ut dicitis, sanctus uel si alicui reddidit gressum, nunc contrahat in quo sedeo equum.« Sicque factum est. Nam paululum progressus, mox contractus stetit cui insidebat equus, atque predictus homo infirmitate preuentus diu laborauit, donec ad sanctum corpus suppliciter ire destinauit.

Quod etiam matre mea de se narrante cognoui non est tradendum obliuioni. Die quadam subito superueniens gutta, ita unius oculi lumen sanguine  cooperuit quod recto uisu terram etiam spectare non ualuit. Urgente itaque eam oculi dolore, confugit ad S. confessoris tumulum, suppliciter his uerbis postulans suo dolori subsidium: »Sanctissime confessor, salubrem mihi confer medicinam. Nam nullum, nisi te, queram medicum. Tu enim mee infirmitati salubre uales conferre subsidium.« Confricato itaque oculo ad lapidem, quo tegitur sancti corporis arca, cum remearet domum, huic ego sum testis, mox noxia gutta recessit.

Relatione confratris uitalis Laudensis Ecclesie presbyteri, in multorum audientia sicut et cetera, rem dignam memoria cognoui, qui huic facto presens interfuit. Huius fides et uita, iamdudum in Dei  rebus probata, fidem eius testimonio adhibendam indubitanter demonstrat.

Arialdus sanctissimi confessoris Anselmi frater quamdam habebat quinque annorum filiam, quam febrium uis fatigabat; et insuper ex ipsius auricule foramine gutta, quam dicunt, fistulam generante, putredo quedam assidue guttatim stillabat; que etiam approximantibus sibi fastidium generabat. Predicte puelle parentes particula quam habebant de ligno nauis lota , aquam ablutionis sue filie dederunt bibere, inuocantes sanctissimum confessorem nepti sue subuenire, qua hausta, prefata puella utraque infirmitate mox est liberata.

Rem, quam impresentiarum enarro, sub D. Mathilde  comitisse narratione didici et testimonio. Cuius attestationi indubitanter credendum cognouimus ex ipsius probata fide et religiosis moribus; quod etiam mihi pariter innotuit, asserente eadem puella cui hoc contigit: Nocte quadam repente dolor, ut sepe, puellam, Athelasiam nomine, Azonis marchionis filiam existentem in predicte domine camera, in parte uentris acriter torquens magnos cogebat dare clamores. Interrogante autem predicta domina quid ageret, responsum est eam S. Anselmum frequenter sibi in auxilium inuocare. Cumque, ex precepto ipsius domine, puluinar in quo S. presul uiuus solitus erat sedere illi parti corporis, in qua dolor imminebat, fuisset impositum, mox clamauit  puella omni dolore se liberatam.

uiro quodam, Constantio nomine, asserente, rem cognoui preterea memorie commendandam. Superueniens infirmitas uni puero, cuiusdam militis scutario in tantum uocem suffocauerat quod ab aliquantulum a se remotis uix audiri poterat: et quia dominum suum clamore intercluse uocis uocare non poterat, habebat cornu, cuius sonitu, in quo esset loco, sibi innuebat. Hic itaque cum prenominato Constantio ad S. confessoris tumulum, suffocate uocis deuote poscens remedium, ita sospitatem adeptus est uocis quod nunc ualet audiri a multum etiam remotis. Predictus Constantius, completa deuote oratione, puluerem de lapide sepulcri sancti confessoris cum deuotionis reuerentia rasum, et a  custode reuerenter susceptum secum detulit, quem aque mistum, cuidam mulieri ui febrium nimium laboranti, inuocato auxilio sanctissimi presulis, ad potandum tribuit. Ut autem mulier aque potum hausit, fugata omni passione febris mox euasit.

uir quidam Mantuane ciuitatis ciuis, Oddo Martini Caneuarii dictus, tanti doloris cogebatur angustia, quod frequenter pre dolore totum corpus cooperiebatur sudoris aqua. Et quia nimii doloris torquebatur instantia, dicebat se hac sola posse sanari medicina, si uestibus conscissis permitteretur cultro findere et pectus. Cum autem iam de sola mortis exspectatione cogitaret, aliatum est puluinar in quo sanctus presul in carne marens sedebat Quod ubi  ipsius pectori fuit superpositum, sancti presulis inuocato nomine, statim discessit omnis dolor.

Relatione Guidonis et uitalis Lucensis episcopatus honeste uite presbyteri, atque pariter sub testimonio Allucionis Lucane ciuitatis nobilis uiri, rem, quam narro, cognoui, qui presentes interfuerunt huic miraculo. uir quidam manum iuxta brachium contractam habebat, cui predicti Allucionis frater ex pietate in domo sua necessaria longo tempore ministrauit. Prefati uero presbyteri, atque pariter iam nominatus Allucio confidentes maxime de misericordia sanctissimi presulis, hominem manu contractum, ad quamdam deduxerunt ecclesiam, in qua predictus Guido presbyter quedam sancti presulis pro reuerentia ac honore condiderat uestimenta.  Orantibus itaque illis unanimiter atque postulantibus deuotione multa, ut Deus, ad confutandam et superandam Petri heretici et inuasoris Lucane Ecclesie nequitiam, in hoc homine declararet sanctissimi pontificis admirabilem gloriam, sanatus est homo cuius manus erat contracta. Predicti itaque sacerdotes spectantes tam preclari facti letitiam, ne Domini occultarentur magnalia, ex precepto obedientie sanato homini iusserunt eleuata cruce properare in Lucanam ciuitatem, ut populorum turbe, spectantes hunc Domini misericordia mirabiliter sanum, quem paulo ante nouerant contractum, uel sic peniterent quia sanctum presulem sanctitatis uitam predicantem sine causa sede propria expulerunt, ut,  qui uerbis ipsius noluerunt credere, uel tam euidentibus operibus crederent. Sed Petrus hereticus, qui etiam mittens manum in christum Domini, non timuit presumere sanctum pontificem de propria expellere sede, et sibi eam nefande eripere, indurato corde uisis signis et prodigiis, adhuc perseuerat in incredulitate sue nequitie. Considerans denique ille nefandus hoc ad confusionem et detrimentum sui euenisse, tentauit sanatum hominem in custodia retrudere, uolens huius rei signum tali perfidia occultare. Sed, quia uerbum Dei nunquam est alligatum , timens populum in se hac de causa concitatum, confusus permisit abire quem habebat reclusum.

Sub testimonio eorumdem uirorum pariter, et  aliud cognoui miraculum mirifice mirandum. Hominibus loci, cui nomen est Castellonium, diu alteque puteum fodientibus, uenam aque nulla arte, nullo ingenio reperire poterant. Cumque iam longo labore fatigati, de aque inuentione desperantes, inani opere uellent deficere, ceperunt se adhortari dicentes ad inuicem: »Instantia orationum et eleemosynarum largitione deprecemur unanimiter Dominum, ut meritis sanctissimi presulis Anselmi nobis concedat aquam reperire, pro qua inuenienda diu frustra insudauimus.« Facientibus itaque illis eleemosynarum caritatem pauperibus, subito aduenit puer nuntians in puteo abundantiam aque repertam.

In litteris archidiaconi Taruisine Ecclesie D. Mathilde directis, et nuntii relatione qui eas detulit,  hec res mihi pariter et multis aliis innotuit. Erat uir quidam, Lanzo Iudex nomine, Mediolanensis genere, Taruisinus habitatione, quem [qui] ficus egritudine uehementer uirente et gutte morbo grauiter eum in pedibus ferente, et gressu fuerat priuatus, et requies somni penitus sibi nulla dabatur. Et quia, uiribus iam deficientibus, in lecto uix se resoluere ualebat, funiculus supra lectum fuerat ligatus, cuius adiutorio se mutabat in quodlibet latus. Die igitur quadam, tractis suspiriis et profusis lacrymis, cepit orare his uerbis: »Deus, meritis S. Anselmi, cuius audio admirabilem gloriam, ostende in me etiam tue uirtutis clementiam. Sancte confessor, memento familiaritatis que nos in scholis socios iunxerat; prosint mihi, piissime presul, que persepe miscui tecum  amicitie uerba; ad uenerandum tuum tumulum ueniam, si prestas sanitatis letitiam.« Tota itaque proxima nocte, sopore somni arreptus, quieuit usque in crastinum. Facto autem mane, sentiens se iam conualescere, mox incepit confidenter ire, sicque sancti presulis misericordia liberatus, nunc gaudet se optime sospitatum.

Preterea adolescens quidam auditus et lingue officio a natiuitate priuatus fuerat, qui plus mensibus duobus nobiscum demorans sue infirmitatis certam nobis et multis aliis dederat notitiam. Hic quater in somnis uidit sibi roganti sanctum pontificem, et aures iuxta sanctum tumulum sibi aperiri, et uinculum lingue pariter dissolui. ueniens igitur,  ut fuerat premonitus, ad sanctum corpus, mugiens et pectus tundens, pro uiribus, sanctissimi presulis deuote poscebat presidium. Aliquot itaque diebus insistens orationibus, et auditus consecutus est letitiam et distincte loquendi plenam efficaciam; quod presentes uidimus et fere cunctus populus nostre urbis.

Preterea mulier quedam fuit longo tempore luce priuata, quam, accedente gutta, ad tempus tantus dolor capitis uexabat, ut furiosa pre angustia propria roderet membra. Hec utique hortatu et adiutorio Opizonis de Gonzaga ad sancti confessoris deducta tumulum, et gutte liberatur angustia, et lucis pariter consecuta est letitiam. Cuius preterite infirmitatis predictus Opizo adest testis, qui corporis  alimenta ex pietate diu sibi prebuit in domo sua.

In predio Canonicorum beati Petri, in loco, cui nomen est uilla Sancti Laurentii, mulier fuerat quedam, cui nasus horribiliter intumuerat, et calor intrinsecus urens saniem emittebat. Hec deuote sanctum deposcens presulem, consecuta est desideratam salutem.

Item, quidam puer de Sacciula gaudio lucis priuatus fuerat, qui rediens a Cremona ad sancti presulis festinabat tumbam, a qua paucis diebus discesserat. Properans itaque sitienter ad sancti remeare corpus, ad lapillos sepissime allidebat pedes, utpote homo, qui sibi aduersa nullatenus prospicere ualebat. Dolens ergo et gemens sanctum confessorem poscebat  suppliciter ut calamitatem tantam dignaretur aspicere. Taliter igitur oranti in uia, dum ueniebat, occurrit desiderate lucis medela.

Pariter quidam de episcopatu Taruisino, lumina ad proprium usum laxare nequibat. Hic quoque ueniens ad uenerandum tumulum, recepit optate lucis gaudium.

Puella quedam pariter fuerat in uilla, cui uulgaris usus indidit nomen Mairana, a ciuitate Brixia non multum remota. Huic et lingue usus interclusus fuerat, et aliquot membrorum, preter manum dextram, suo officio fungi nequibat. Hanc miserabilis mater, seminecem spectans, deuota deuouit se eam delaturam ad sanctissimi confessoris misericordiam, quasi altera Chananea  pro filia  rogatura. Iuxta igitur sui uoti promissionem, parentibus eam deferentibus, puella in uia et lingue recepit officium, et omnium membrorum usum; quam iuxta sanctum sepulcrum gratias referre Deo uidimus, et ipsius patrem huius rei dantem testimonium.

Conuenientibus multis ad sanctum corpus pro impetranda sue infirmitatis medela, quidam quoque de loco Carpum nomine, ultra Athesim posito, portui de Lignano proximo adueniebat. Qui, manum habens contractam et brachium ariditate inualidum, in ipso itinere recepit salutis beneficium.

Item cognouimus rem memoria dignam, narrante de se ipsa D. Mathilda uenerabili comitissa, cuius testimonio fidem facit et fides eius probatissima, et  uita pariter religione plena. Prescripta domina multis diebus febribus pernimium laborauerat, et capitis dolor uehemens ipsam fatigauerat. Cum uero die quadam ex more missarum solemniis adesset, enitens, dum legebatur Euangelium, erecta esse in pedibus, fatigata infirmitate, mox decidit. Aderat uero, iuxta se, ob reuerentiam in capella episcopi lignea tabula posita, in qua, exhalato spiritu sanctum corpus ad funeris exsequias lotum fuerat. Suppliciter igitur deposcens sancti uiri presidium, ac per tabulam predictam deducens frontem, illico liberata est capitis dolore.

Non multis post diebus transactis, non modice scabiei fracture ipsius domine manus et corpus totum fere immaniter repleuerant. Cum autem pre  manibus haberet episcopalem annulum, quo Dei pontifex utebatur in missarum celebrationibus, cepit secum conferre quod merita tanti presulis possent sibi subuenire, ad tactum etiam annuli cum quo ipse quamplura sacrificia Deo obtulit, sicque ipsum annulum fracturis superponens, ab ea die sanata est ipsa in ualetudine.

Paucis post diebus preteritis prefate Christianissime domine acies uisus adeo interturbata fuerat, quod de nocte lectioni ex more operam dare formidabat. Inter missarum uero solemnia, tenente ea pre manibus unam orationem quam sanctus pontifex eidem domine propria manu scripserat, in usu orationis sibi habendam chartam, qua continetur  predicta oratio scripta, oculis superposuit et abstersit; et deinceps recepta lucis claritate, ut prius, nocte et die non expauit lectioni insistere. Euerardus quidam, Francigena genere, ordine presbyter, nobiscum superaderat: cui ambos minores digitos unius manus gutta subito superueniens rigidos reddiderat, et partem palmi pariter, et iuncturam qua manus brachio nodatur adeo arripuerat quod ad nullius officii usum eam inflectere ualebat. Et quia totius brachii uires etiam defecerant, corrigia in collo ligata suspensum brachium sustentabat. Prandente eo cum ipsius consociis, aduenit quedam paupercula, ex caritate S. Anselmi petens sibi dari eleemosynam: qui fractum panem manu sua porrigens mox sanatus est a predicta infirmitate.

 Quod impresentiarum narrare contendo, nullus peruersa mente fictitium uel fabulosum contendere presumat. Testis adest huius rei idem ipse, qui, confractis non modicis catenis, presidio sanctissimi confessoris Anselmi mirabiliter est liberatus de angustia carceris. Contestantur pariter catene confracte presentibus episcopis; audientibus populis predicauit et predicat sue captionis miserabilem erumnam et liberationis predicandam letitiam.

Crescente, sicut ubique terrarum notum est, ualide persecutionis tempestate aduersus sanctum Gregorium uII, dignum Romane Ecclesie apostolicum, pro ueritatis et iustitie predicatione, atque pariter contra totius Romani imperii catholicos Christianissima comitissa domina Mathilda pro Ecclesie  defensione totis insudauit uiribus. Ubertus Arditionis filius, et predicte domine capitaneus unus, ut in hac perturbatione de eius fidelitate et seruitio indubitanter ipsa domina confideret, inter multas alias fidelitatis promissionnes, omnes, quibus suarum arcium custodiam commiserat, iurare compulit fortitudines arcium, quas custodiebant, supra nominate domine potestati libere tradituros, ac deinceps in eiusdem fidelitate permansuros, si idem Ubertus aliquid infideliter aduersus eam dominam faceret, uel quidpiam malitiose tractaret.

Post, capto Uberto ob sue infidelitatis nequitiam, homines illius contra iuramenti sponsiones non timuerunt quidquid iniuriose poterant agere aduersus eamdem dominam.

 Ex quorum numero quidam Lanfrancus, de Piola nomine, officio miles, quia ipsorum peruersitatibus inherere renuebat, insidiis et traditionibus ab eisdem captus, et a tempore Augusti usque ad octau. Kal. April. duro carcere est affectus et non modicis catenis astrictus. Iidem quoque malitiosi cogitabant quomodo possent ei uitam eripere, nec tamen uolebant cognosci eorum ingenio hoc factum fuisse. Cumque tot angustiis astrictus solam mortem exspectaret, in uigilia sancti pontificis Anselmi arrepto somno uisum sibi est sanctissimum presulem ante se deambulare habitu quo adhuc in carne solebat incedere.

Ad quem mox exclamans inquit: Sancte Anselme,  quam apte, quam utiliter seruiui multoties, se uitium meum te bene remuneraturum promisisti mihi persepe. Ecce erumnas meas respice, et, quia uales, subsidium affer. Et quoniam nequaquam deceptus es, promissiones tuas nunc adimple. Nunquam conuenientius mihi quam nunc potuisti rependere mei seruitii munus; saltem ecclesie me restitue, quam intrare me prohibent. Ad quem piissimus Dei pontifex, inquit: Ne timeas; ecclesie te ego restituam. Mox uisum est sibi in ecclesiam quamdam se ab eo deduci, et signari et benedici. Cui mox: Ecce ecclesie restitutus es, dixit. Ad quem homo ille: Me redditum, inquit, ecclesie satis gaudeo; sed adhuc auxilium tuum, domine, imploro. Quem sanctus pontifex pie consolans, ait:  Ab hodie octauo die et cultrum meum tibi mittam et necessarium auxilium impendam. Itaque die octauo occurrente, uenit ad eum quidam Regine ciuitatis ante incognitus, acutissimam limam deferens secum. Qua data, uidentibus cunctis nec contradicentibus qui aderant custodibus, compedes et catenas rescidit uelociter. Dubitante uero eo pro custodibus exire, subito sanctissimus confessor aduenit, atque uisa est D. Mathilda aduenisse, multitudine hominum subsequente; cui cum diceret: Quid exspectas exire? ne differas; surge confidenter; surrexit, uidentibus custodibus, et exiuit illesus.

Presentis narrationis miraculum est nobis notificatum sub multorum audientia, narrante et contestante  eadem cui hoc contigit femina. Aestatis tempore nuper preterite, quedam femina de Ripalta ad laborem mendicarum in campos ex more exierat, suam secum ducens filiolam; eo uero tempore luporum pestis adeo increuerat quod etiam a conspectu parentum pueros rapere non formidabant. Cumque, ut dixi, in campis existeret, lupus repente filiam sibi subripuit. Ut autem misera mater dilaniatam a fera deportari uidit filiam, quibus ualebat uocibus sanctissimum interpellabat Anselmum,  ut sibi et misere filie ferret subsidium; mox, piissimi presulis inuocato nomine, rabida illa fera ab ore proiecit puellam, non audens tangere et a longe prospiciens eam. Mater uero anxia, confisa tamen de sanctissimi confessoris subsidio, festinauit ad adiuuandam filiam. Quam cum deduceret, lupus sequebatur utramque. Sancti itaque presulis clamitans sepe subsidium, tandem fere illius fames est refrenata, et utraque femina ab illius morsibus liberata.

Quod presentes uidimus, nequaquam silentio pretereundum duximus. Mulier quedam cruribus sub se retortis contracta, manibus et natibus totum corpus gestabat. Hec diu sancti pontificis postulans presidium, erecta est ad uenerandum tumulum;  quam ante eleemosynis sustentatam nouimus, et complures ex nostris ciuibus.

Presens adhuc est nobiscum filius archipresbyter, de Colurnio Ubaldus nomine, qui retulit, et sepe interrogatus itidem refert huius rei narrationem. Hic cum in nostra ciuitate artis grammatice uacabat studio, nullam deuotionem, nullam reuerentiam sancto confessori exhibens, illius sanctis detrahebat uirtutibus. Die uero quadam uehementi capitis dolore arreptus, ac credens se pro dolore iam morti proximum, inuocabat sancti pontificis auxilium, promittens se liberatum deinde fore credulum et eius uirtutum predicaturum gloriam, sicut de eo ante peruerse locutus fuerat. Fatigatus itaque nocte  tota, circa matutini temporis horas, leni sopore correptus, in sommis uidit sanctum Dei famulum capiti manum imponere, et se benedicere sancte crucis signaculo. Qua uisione preterita, euigilans cognouit se liberatum illius doloris molestia.

In die Ascensionis nuper preterite, quedam femina, de Godi Richilda nomine, compluribus nota, per integrum annum et eo amplius, quantum est ab Epiphania . . . . cetera in ms. codice desiderantur.


Finis uite S. Anselmi episcopi Lucensis.



uITA COMITISSAE MATHILDIS DUOBUS LIBRIS A DOMNIZOZE PRESBYTERO CONSCRIPTA. Eximium sane antiquitatis monumentum; In quo de Gregorii uII pontificis maximi insigni sanctitate et morum innocentia, deque Urbano II et Paschali II lector non pauca reperiet. Nunc primum bono orthodoxe Ecclesie ex tenebris in lucem profertur.





LECTORI.

Illustrissimus cardinalis Baronius tom. XI et XII Annalium suorum sepe citat et recitat uersus Domnizonis presbyteri ex uita Mathildis comitisse. Cuius auctoris desiderio nanciscendi et publicandi flagrans Iacobus Gretserus Romam scripsit ad R. P. Ferdinandum Alberum societatis Iesu assistentem, qui pro sua singulari humanitate, et de ecclesiastica historia bene merendi prompta uoluntate, mox ex codice uaticano exemplum describendum, et ad Gretserum in Germaniam perferendum curauit. Quo nomine omnes catholice unitatis amatores et schismatum osores multas gratias optimo Patri debent.

 Quod si cui uersus Domnizonis horridiores ac incultiores uidentur, is meminerit hic non uerba, sed rem seu materiam queri. Illud etiam in mentem reuocet, ne uno quidem pilo elegantiores esse uersus anonymi auctoris De uita Caroli Magni, quem Reineccius euulgauit, neque uersus Roswite De gestis Oddonum, neque uersus innominati uersificatoris De bello Henrici Iu contra Saxones; quos tamen Iustus Reuberus indignos non censuit quibus inter historicos abs se editos stationem assignaret. Quin et Caluiniste Guldinasto posterior esse satis politus uisus est, quem cum ceteris schismaticis auctoribus in sua Farragine Gregorio uII eiusque propugnatoribus obiiceret. Pretereo alios ab ipsis nouatoribus in lucem extractos, in quorum conspectu non est quod erubescat noster Domnizo, ut taceam libros Abbonis De obsidione urbis Parisiensis, et libros Philippidos a Guillermo de Nangis conscriptos, quos clarissimus Petrus Pitheus ex bibliothecarum latebris eruit: quos sectarii legunt sine fastidio. Ad Domnizonem statim nauseabunt, non ob indolata carmina, sed quia pro Gregorio uII, Urbano II et Paschali II pontificibus maximis aduersus schismaticos stetit; quorum dolos, imposturas et improbitatem uiuis sane coloribus in hoc suo opere depingit, ut proinde mirum non sit si heretico et schismatico palato displiceat. uerum nunc reddamus fideliter omnia que in apographo Romano reperimus.








IN DONIZONIS PeMA DE uITA COMITISSAE MATHILDIS PRAEFATIO LUDOuICI ANTONII MURATORII.

 Anno Christo 1046, ex Bonifacio duce et marchione Tuscie, atque ex Beatrice Lotharingica, nata est inclyta princeps comitissa Mathildis; anno autem 1115 e uiuis sublata; femina cum animi uirtutibus, tum rebus gestis ac amplitudine ditionum celeberrima, atque Italie ac eui sui nobilissimum decus. Eius uitam ex professo litteris consignarunt Benedictus Luchinus, Dominicus Mellinus, Felix Contelorius, et Iulius de Puteo. At precipue hanc historie partem exornarunt uiri duo, non minus eruditione quam iudicio subacto clarissimi, nempe Franciscus Maria Florentinius, in Monumentis comitisse Mathildis italice scriptis, et Benedictus Bacchinius Sancti Petri Mutinensis abbas ordinis Cassinensis, in Historia Italica monasterii Padolironensis.  Singulis tamen hisce scriptoribus facem pretulit, imo pleraque ex gestis comitisse Mathildis suppeditauit unus Donizo, qui et presens uidit, et uersibus expressit preclara fortissime illius mulieris acta. Certe nisi tempus, uti tot alios, hunc etiam nobis scriptorem eripuisset, mutilam minus ac non leuibus tenebris obsitam haberemus Mathildis, eiusque progenitorum Historiam; progenitorum, inquam, nam et ab his suam ille narrationem exorditur, et de iis multa habet, que alibi frustra conquirerentur. Rudi sane atque incomposito stylo, et pesi omni petico colore destituta rem ille suam peregit, ut procul dubio barbarum scriptorem ac ferreum continuo clames. uerum quod illi inelegantia styli defuit, ueritatis amor et quedam sinceritatis imago satis suppleuit.  Accedit quod eorum que refert Mathildis etate peracta, et testis ipse fuit. Nam, ut mittam uulgo credi ipsum capellani munere apud eamdem comitissam functum , certe is ipsa uiuente  hec scripsit, et rerum gnarus esse potuit, quippe proximus et charus Mathildi. Canusium uero, siue Canosam, nempe fortissimum ac celeberrimum illud Regiensis agri castrum, quod charum pre reliquis cum ipsa comitissa tum illius maiores habuerunt, Donizo noster ubique memorat, ubique laudat, imo et loquens nobis exhibet; ibi enim Donizo iam per quinque lustra habitarat, cum hec contexenda sumpsit.

Pema autem suum, uiuente ipsa Mathilde, contexuerat Donizo, eique dicare statuerat; cum ecce mors piissimam principem e uiuis aufert. Hinc additum a peta postremum caput Operi suo de insigni obitu memorande comitisse Mathildis, postquam librum ipsum concluserat capite precedenti, cuius  est titulus: Quod erga Dei cultum, etc. In hoc igitur penultimo capite  expressit Donizo per acrostichum, hoc est litteris initialibus uersuum nomen ac officium suum, his etiam uerbis lectorem de hoc ipso monens:


Officium dictant nostrum metra nomen et ista.

Ita se habet acrostichus ille:


Presbyter hunc librum fincit, monachusque Donizo.

Ubi fincit idem est ac finxit, cum nomen Christi per abbreuiationem XPI scripsisset. Simul autem ex his intelligas quare Donizonem ego appellare malim, quam Domnizonem, ut reliqui faciunt. Alterum  quoque acrostichum nobis reliquit hic scriptor in prologo, ex cuius initialibus litteris conficiuntur hi duo uersus:

Filia Mathildis Bonefacii, Beatricis
   Nunc ancilla Dei, filia digna Petri.
 Et postremo uersu de hoc lusu monitos nos uoluit scribens


Ipsius hi uersus dant nomen, dantque parentum.

Sed ut redeam ad acrostichum priorem, per ipsum edocemur Donizonem non solum sacerdotem, fuisse sed et monachum. In Canusino monasterio procul dubio is uixit, quod ex eius epistola dedicatoria satis elucet. Et quidem eo teste lib. I, cap. 17 nouimus Fraxinorense monasterium in montibus Mutinensibus ab ipsa Mathilde eiusque matre Beatrice fuisse edificatum, ac preterea Canusinum, data nempe monachis ecclesia, quam antea unus prepositus cum XII clericis siue canonicis administrabat:

   Canusine quoque sancte
 Ecclesie nomen mutauerunt, et honorem.
In melius, dudum cui prepositus unus,
Usus cum cleris non nisi tantum duodenis
Deseruire quidem. Nunc abbas seruit ibidem
Cum monachis Christo multis famulantibus illo.
Itaque in illo ipso monasterio, sub sancti Benedicti regula, militasse Donizonem statuendum omnino est. Id quod clarissimus Mabillonius, in Annalibus Benedictinis, ad ann. 1115, minime aduertit; imo ecclesiam Sancti Cesarii in agro Mutinensi sitam, et Mathildis tempore a canonicis regularibus administratam, confudit cum Canusino Benedictinorum monasterio in Regiensi sito, scribens, multa beneficia a Mathilde Bondeni egrotante postremis uite sue diebus ecclesie Sancti Cesarii canonicorum regularium  apud Canosam fuisse collata.

Doniz nis liber primum editus fuit a Sebastiano Tegnagelio bibliothecario Cesareo, siue a Iacobo Gretserio, soc. Iesu, Ingolstadii, ann. Christi 1612, inter uetera monumenta contra schismaticos ab ipso collecta. Ad eam editionem usus est Tengnagelius apographo ad se Roma misso. Tum clarissimus uir Godefridus Guilielmus Leibnitius in insigni Opere Scriptor. Brunsuic. illustrant., tom. I, pag. 629, alteram eiusdem pematis editionem, anno 1707, nobis dedit, precedenti sane accuratiorem; nam et antiquissimus codex Romanus olim Sirleti cardinalis cum edito collatus subsidium eidem tulit, et uaticane bibliothece custos Zaccagnius noua collatione  ipsum iuuit. Prodibit nunc iterum, opera quoque mea, illud idem Donizonis pema; atque, ut elimatius et comptius prodeat, ego etiam curam omnem attuli; nec inutili fortasse studio atque labore. Nam et doctissimus P. Bacchinius, magna litterarum iactura, anno 1721, nobis a morte ereptus, Donizonis apographum e Padolironensis bibliothece antiquo codice ms. desumptum mihi commodauit; et, quod plus est, alterum peruetustum codicem ms. summa comitate mihi utendum dedit marchio Caietanus de Canosa, uir nobilitate generis in ciuitate Regiensi inter primos conspicuus, utpote cuius maiores Canosam ipsam ab imperatoribus, paucis post comitisse Mathildis mortem annis, in feudum receperunt, et per aliquot secula retinuerunt, ut certa  adhuc monumenta testantur. Utrumque codicem cum editis contuli; et nunc quid in Regiensi potissimum obseruatione dignum compererim, monendi sunt lectores.

Ex characterum forma mihi uisus est codex ille scriptus ante quadringentos annos. Occurrebant primo figure Mathildis et Donizonis, eidem offerentis librum cum hoc uersu:

Mathildis lucens, precor, hoc cape chara uolumen.
Similem effigiem, minio pictam, et ex Donizonis Opere ms. expressam, in es incidi fecit Dominicus Mellinus, et rursus Mabillonius in Annal. Benedictin., ad ann. 1115. uerum, si quid sapio, hec nichili facienda sunt, quippe unico amanuensium aut  pictorum ingenio serius excogitata, et nichil exprimentia germanam Mathildis imaginem. Quam etiam opinionem mihi altius persuasit Donizonis ipsius effigies, que laicum fortasse, certe nunquam monachum exhibet, qualis ipse fuit. In Regiensi codice, cap. 2, conspiciuntur figure regis stantis, ac porrigentis unam capsulam presbytero, in qua scriptum est: Corpus sancte Corone; duo clerici tenent alteram capsulam, ubi scriptum legitur: Corpus sancti uictoris. Astat regi Atto militis habitu cum ense et caputio. Supra legitur:

Corpore sanctorum rex Attoni dedit horum.
Sequuntur alie figure cum hoc uersu:

Membra secat sancti Godefridus, dans ea patri.
 Ante cap. 8, occurrit effigies Bonifacii hoc sociata uersiculo:

Te redimat Sother Bonifaci marchio duxque,
Ante cap. 10, Beatricis effigies habetur, supposito hoc uersu:

Det Deus in claris cameris te stare, Beatrix.
Preponuntur capiti 1, lib. II, effigies Mathildis, Hugonis abbatis Cluniacensis, et Henrici regis in genua procumbentis ante ipsam Mathildem, cum hac epigraphe:

Rex rogat abbatem, Mathildim supplicat atque.
Tandem ad calcem libri hec ab amanuensi adiecta leguntur:

    Lector, amore Dei sepe memento mei.
Finito libro, referatur gratia Christo.
Scriptori libri donetur gratia Christi,
Nomine qui dicitur Zanelinus atque uocatur
A notis cunctis, parentibus, eius amicis,
Quos diligit uere cupiens omnibusque parere
Iuxta posse suum diligit ardenter amicum.
Quem sibi fidelem noscit ac esse patentem.
Igitur ex hisce codicibus intellexi non paucos Donizonis uersus desiderari in editis libris, ac potissimum lib. I, in fine cap. 7, et initio 8, ubi habetur Urbana altercatio inter Canosam, et Mantuam, de corpore ducis et marchionis Bonifacii. In hac igitur editione restituti sunt LXuIII uersus, qui typis editi  nondum fuerant. Ad hec nonnullas uariantes lectiones inde excerpsi, que lucem aliquam subobscuro scriptori afferent.

Editioni autem sue Leibnitius subdidit ex Lucensi codice olim clarissimi uiri Francisci Marie Florentinii alteram Mathildis uitam prosa contextam, quam et mihi retinere placuit in hac nostra, quippe que non inutilis uisa est ad facilius capiendam aliquo in loco Donizonis mentem. Neque enim aliud hec uita est, quam ipsum Donizonis pema compendiose prosa oratione expressum. Non dissimilem uitam, ab alio tamen scriptore, diuersisque uerbis, eiusdem Donizonis pemate similiter breuiato, compositam, habet laudatus codex Regiensis. Hanc mihi descripsi, sed in publicum efferre animus non fuit,  ne superflua merce chartam onerarem, atque lectores. Ceterum uita hec ms. me docuit, altercationem inter Canosam et Mantuam, quam nunc pluribus uersibus auctam, ut supra innui, typis dabo, non esse collocandam lib. I, cap. 7 aut 8, ut in editis, sed quidem ante cap. 17 eiusdem libri; quod et ipsa rerum series indicabat, cum ibi de Bonifacio duce iam mortuo agatur. Et fortasse excidit eo in loco aliquis Donizonis uersus e mss., quippe in eadem uita hec leguntur: »Qui  dum ire uellet ultra mare, et parasset naues iuxta preceptum dicti domni abbatis, mortuus, et sepultus fuit in ciuitate Mantue inter Sanctum Petrum, et Paulum, et ecclesia ibi edificata fuit in honorem eiusdem, ut  sacra mysteria pro eo fierent. Et maxima altercatio inter Mantuam et Canosam orta est. Nam Canosa dicebat quod debebat habere corpus dicti Bonifacii, cum haberet maiores; Mantua uero se defendebat, quia maior erat.« In Donizonis pemate nichil nunc de ecclesia illa, ubi sepultus fuit Mathildis pater dux Bonifacius. Altercationem ergo illam suo loco in presenti editione restituam.

In fine uero huius uite habetur narratio mortis Bonifacii eiusdem, cuius initium est: »Ad ueram autem Historiam dicitur de morte Bonifacii patris comitisse, quod dum ipse offendisset quemdam de Campitello, nomine Scarpetam de Caneuariis, ipse Scarpeta accepit arcum et sagittas toxicatas, et dum ipse marchio Bonifacius iuisset uenatum in  quodam nemore ultra Olium in partibus Sancti Martini de Arzino, episcopatus Cremone, a dicto Scarpeta post quamdam quercum, siue roborem, que adhuc dicitur ibi tunc fuisse, cum ipse quasi per quemdam monticulum ascenderet, cum sagitta et arcu post dictam quercum percussit dominum marchionem, stans cum uno genu flexo in terra, et faciens plures passus; et ibidem adhuc apparent uestigia et pedice in loco predicto, ab eo quod dicitur quod nunquam ibi nascatur herba; et, si destruantur dicte pedice siue uestigia, dicitur quod altera die adhuc apparent sicut prius apparebant. Nec in predicto loco ex postea aliquod cultum fuit; sed adhuc ista quercus stat, et postea stetit.« Monumentum hoc causam Pigne et Sigonio dedit scribendi principem  illum, dum uenationi operam daret in partibus Sancti Martini de Arzino episcopatus Cremone, a quodam Scarpeta de Caneuariis proditorie occisum fuisse. Eiusmodi narrationem tanquam fabellam explodit clarissimus Bacchinius in Hist. monast. Padoliron., pag. 48. Ego uero, Hermanni Contracti et Arnulphi Mediolanensis testimonio fretus, non omnino negandam fidem eiusmodi narrationi reor; constat enim Bonifacium ex insidiis a proditoribus in silua interemptum. Alterum quoque monumentum, de fundatione ecclesie et monasterii Sancti Andree in ciuitate Mantuana, subditur in eadem uita ms., quod uti minime contemnendum huc inferre statui, lectorumque iudicio dimittere. Ita uero se habet: »De Beatrice ad ueram historiam dicitur quod habuit  Damicellum, nomine Adelbertum; qui Damicellus, sicut Domino placuit, factus est cecus, et amisit uisum, et uitam condignam faciebat ieiunando, et uigilando, et penitentiam magnam faciendo. Et ubi est modo ecclesia S. Andree in ciuitate Mantue, erat hospitale nouum et paruum, ad nomen B. Andree apostoli factum. Cui Adelberto tempore dicte Beatricis apparuit de nocte in somnis S. Andreas, dicens: O Adelberte, uade ad comitissam, et dic ei quod ego dixi tibi ut faceret fodi in tali loco, qui erat prope ecclesiam, ubi erat corpus B. Longini martyris, qui lancea percusserat latus Domini, et inde exhauserat sanguinem et aquam, et ibi in duobus uasis recondita sunt predicta, scilicet sanguis et aqua que fluxerunt de corpore Iesu Christi;  quod et fecit. Dicta uero ducatrix siue comitissa dixit: Adelberte, si hoc uerum non erit, faciam te flagellis cedi; et flagellatus fuit dictus Adelbertus. Iterum secundo apparuit B. Andreas dicto Adelberto, dicens ei ut predixerat. Qui Adelbertus dixit hoc comitisse, et non inuentum est, et flagellatus est. Iterum tertio apparuit beatus Andreas, confortans eum quod adhuc suaderet comitisse quod fodi faceret, quod et fecit conditione predicta. Tandem presentibus pluribus episcopis inuentus fuit sanguis et aqua que fluxerant de corpore Christi, et corpus B. Longini, quod corpus reconditum fuit in arca pulchra in dicta ecclesia. Sanguis uero et aqua cum uasculis recondita fuerunt in confessione dicte ecclesie,  et adhuc sunt. Propter quod dicta ecclesia, que prius fuerat hospitale paruum, facta est monasterium magnum et nobile, et ibidem abbas cum monachis cantantes diuinas nocturnasque laudes stant; et dicta ecclesia facta fuit, sicut modo est, magna, et pulchra, et lata, et dotata fuit per dictam Beatricem, et per Mathildim eius filiam, quasi de omnibus que habet inter Padum et Lacum, et de tota curia Fornicate. Ob quorum reuerentiam infinite nationes, tam Ultramontanorum quam Alamannorum, etiam Lombardorum et Tuscorum, et diuersarum nationum solebant uenire propter dictam deuotionem ad ciuitatem Mantue, tempore Ascensionis Domini, et ibi multa donaria faciebant; et in ciuitate Mantue ieiunabatur dicta hebdomada  usque ad diem Iouis, licet per Romanam Ecclesiam nulla uigilia siue ieiunium fiat inter utrumque Pascha.

»Hec est recordatio marchionis Theodaldi; quando obiit, currebat 1017, indict. u.

»Item Bonifacius marchio uixit post mortem Theodaldi patris eius 45 annis; et quando obiit, currebat 1052, indict. u.

»Item comitissa Mathildis uixit post mortem Bonifacii marchionis patris eius 63 annis. Quando obiit, currebat 1115, indict. XIII.«

Preter hec in duobus codicibus ms. bibliothece Estensis due alie Mathildis uite habentur, eeque itidem ex Donizone breuiato deducte. Prima inscribitur: Historia omnium nobilium et antecessorum, de  quorum prosapia fuit comitissa Mathildis, etc. Capitis primi tale est exordium: Comes Sigefredus uenit de comitatu Lucensium in episcopatu Regino cum tribus filiis, etc. In altero codice legitur: Incipit Historia sancte memorie ducatricis et comitisse Mathildis, et omnium suorum predecessorum. Tum minio conscripta hec nota habetur: Nota quod istam legendam scripsit quidam monachus de Canosa metrice; unde consideraui uersus, et seriem eius Historie accepi breuiter, resecatis multis superfluis. In prologo suo sic procedit. Primo dicit, quod acta, et gesta Indianorum, etc. Ibi uero in fine leguntur due orationes, quas composuit uenerabilis antistes sanctus Anselmus ad consolationem domine comitisse Mathildis. Neque pretereundum uidetur, iam ante duo  secula Historiam de rebus gestis comitisse Mathildis eiusque maiorum Latino stylo, eoque eleganti, contextam fuisse a Baptista Panetio Ferrariensi carmelita, qui circiter annum Christi 1490 floruit, et Ferrariensem quoque Historiam posteris pollicebatur. E ms. codice, quem Patres soc. Iesu collegii Mutinensis seruant, uitam hanc descripseram ego, atque edere meditabar. Abstinui tamen, timore ductus, ne post Mathildis Historiam a recentioribus accuratiori sane studio elucubratam, hec aut superflua aut manca uideretur. Ceterum Panetius, qui in fronte libri elimatissimus historicus, et scriptor luculentus appellatur, sub oculis habuit et ipse Donizonis pema,  illudque integrum in suum librum deriuauit, sed tacito nomine scriptoris, per quem tantum profecerat. Quod silentium nemo, ut arbitror, laudabit aut feret, uti neque illorum qui, uetusti alicuius scriptoris scriniis expilatis, sperarunt, eo deperdito, imo et per summam improbitatem e medio sublato, sua in posterum unice legenda et conquirenda.

Et hec quidem habui que de Donizone eiusque pemate commentarer. An alia ille nobis ex ingenio suo reliquerit, percontabitur lector. Ego unum indicabo. In laudato codice ms. Regiensi habetur etiam Enarratio Genesis hexametris et pentametris uersibus ab ipso Donizone composita, cuius rei testis est uersus iste in fronte positus:

Hec Genesis fictio  gratanter metra Donizo.

 Ita uero exorditur:

Principium rerum struxit Sapientia celum.
   Primitus omne solum condidit atque polum.
Senos perque dies hec ornat maxime, dicens:
   Astra micent plura, luna sit astra fugans, etc.

Completur totum Opus uersibus 368, quos describere animus non fuit, nichil enim exhibebant, quod oculos lectorum allicere unquam possit. In calce Enarrationis leguntur hi uersus:

Hec pinxit certus Lucensis pictor Ubertus.
Ecce Dei magnus miseros qui protegit agnos;
Sacra Dei dextra benedic nos intus et extra.
Pando Petrus portas, etc.
Scriptori libri tribuantur gratie Christi.

In margine autem codicis, ubi narratur mors  Beatricis ducisse hec adnotantur de eius sepulcro:

   uersus tumuli apud Pisas.
Quamuis peccatrix sum domna uocata Beatrix.
In tumulo missa, quanquam fuerim comitissa.
Quilibet ergo pater noster det pro mea anima ter.

Tu uide Florentinium, lib. II, pag. 161 uite Mathildis.

Ex subiectis Leibnitii notulis, quas retinui, facem interdum accipiet lector inter tenebras a peta offusas. In eum finem meas et ego addidi breues notas. Qui uero plura optet, memoratas Mathildis uitas, atque ecclesiasticam Historiam consulat, ubi multa fusius enarrata inueniet, que hic minime repetenda censui.





LEIBNITII MONITUM.

 Mathildis, filia Bonifacii ducis et marchionis Tuscie, et Beatricis Friderico Lotheringie Mossellanice duce nate, magnarum in Italia ditionum heres, cum matre pontifici Romano Gregorio uII contra imperatorem Henricum Iu fauit. Et quoniam Guelfus noster, Azonis filius Bauarie dux, ab imperatore recesserat, ei federe iuncta, etiam filio eius primogenito Guelfo nupsit; a quo tamen postremo rursus diuertit. In tabulis pacti matrimonialis dotalibus lex scripta erat ut, si superstes maritus esset, ditiones coniugis haberet. Eo ex capite postea Guelfi ducis posteri, Henricus et Guelfus, sub Lothario Saxone Augusto, uindicauere sibi, et auctoritate Cesaris  creuere hereditatem, quam antea Henricus u Lotharii antecessor sibi usurparat. Guelfus, qui se ducem Spoleti ac Tuscie, ac dominum domus Mathildis appellabat in diplomatibus, has regiones in senectutem usque tenuit, et tandem, neglecto Henrico Leone fratris filio, imperatori Friderico I eius hosti, accepta pecunia, cessit, qui Philippo filio, duci Sueuie, postea regi Romanorum dedit. Hoc occiso, cum pontifex Innocentius III Ottonem Iu coronasset, terras Mathildis ex eius testamento Romane Ecclesie uindicabat; Otto et imperii et maiorum iura opponebat, negabatque Mathildem testamento suo auferre his quidquam potuisse. Inde pontificem hostem  magno suo malo sensit, qui emulum ipsi opposuit Fridericum II, Neapolis et Sicilie regem, Henrici Iu imperatoris filium adolescentem. Ex eo Mathildis hereditas pro bona parte in Romane Ecclesie potestate fuit.

Ipsa magnis in ecclesias largitionibus, non minus quam rebus uiriliter gestis famam et scriptores, promeruit. Domnizo, uel Donizo eius capellanus, arcis Canusine ecclesiastes, uitam adhuc uiuentis carmine scripsit quale tempora ferebant, et constituerat dicare principi sue. Itaque in antiquo uaticano codice pinguntur, ipse habitu offerentis, Mathilda in throno specie accipientis. Sed antequam opus ad umbilicum perduceretur, obiit inclyta princeps. Ex recentioribus uitam eius scripsit dominus Mellinus, mox curatius quedam notauit Felix Contelorius, Rome sub Urbano Octauo scriniis prefectus. Sed omnium diligentiam, et studium uicit uir egregius Franciscus Maria Florentinius, apud  Lucenses medicus, qui patrie sue asserens huius principis originem, res eius maiorumque tradidit ex fide diplomatum, auctorumque temporibus uicinorum. Hunc secutus non spernendus ingenio et eloquentia, sed inferior historice narrationis firmitate Iulius de Puteo. Nouissime uir multiplicis doctrine ex Benedictina familia Benedictus Bacchinus, in libro de celeberrimo monasterio Sancti Benedicti ad Padolironem, quod a maioribus Mathildis fundatum, ab ipsa ditatum est, res Mathildis nouis auxiliis ex tabulis illustrauit. Cum in eo monasterio ipsa sepulta fuisset, multis post seculis corpus Urbani uIII iussu clam sublatum Romamque translatum est, ubi insigne tumuli monumentum in basilica uaticana accepit, duce Mantuano, qui uiolatum territorium querebatur, quantumuis indignante.

Porro Domnizonis presbyteri uitam Mathilde ex  apographo Roma misso primus edidit Sebastianus Tengnagelius bibliothecarius Cesareus, uel qui succenturiatam huic in ea re operam nauauit Iacobus Gretserus, Ingolstadii 1612, in Opere quod inscriptum est: uetera monumenta contra schismaticos, iam olim pro Gregorio uII, aliisque nonnullis pontificibus Romanis conscripta; quod Goldasto potissimum oppositum erat. Sed cum postea Rome inquisiissem, deprehendi apographum illum sumptum ex recentiore codice, non ex antiquissimo, qui tunc nondum erat in uaticana, sed cardinalis Sirleti bibliotheca. Hunc ergo contuli cum edito, eiusque ope multa restitui. Noua etiam collatione me nuper iuuit uir clarissimus Laurentius de Zaccagnis, bibliothece uaticane custos primus. Nonnulla ex rebus ipsis emendaui, ut iam uix amplius quidquam in semibarbaro et impeditissimo scriptore fugiat legentem, cum antea multa nullum sensum haberent. Figuras ex eodem codice a pictore ad normam  prototypi reddi curaui. Sed hic non adieci; que alio loco non intempestiue exhibebuntur. Notulas subinde aspersi sensus declarandi causa. Adieci et chartulam comitisse Mathildis super concessione bonorum suorum, facta Romane Ecclesie, que in eodem codice ascripta reperitur, neque scio an eius authenticum exemplar alibi habeatur, etc. Ceterum, ut, quod Guilielmo Apulo dedimus, etiam Domnizoni prestaremus, id est ut argumentum operis exhiberemus, eo minus opus fuit quod uicem eius prestabit subiecta eidem uita Mathildis prosa scripta ab auctore anonymo, non recentissimo tamen; quem, a Francisco Maria Florentinio aliquoties ex manuscripto laudatum, suppeditauit nobis filius eius Maria Florentinius, uir doctissimus et officiosissimus, paternarumque laudum heres; nam hec uita fere ex Donnizone desumpta est.





uITA MATHILDIS CELEBERRIMAE PRINCIPIS ITALIAE, CARMINE SCRIPTA A DONIZONE PRESBYTERO QUI IN ARCE CANUSINA APUD IPSAM uIXIT. Accessit chartula comitisse Mathildis super concessione bonorum suorum facta Romane Ecclesie, item Relatio de thesauro Canusine ecclesie Romam transmisso et recompensatione facta.



INCIPIT EPISTOLA.

 Munificentissime atque Dei gratia inuictissime inter orthodoxarum  choro associande Mathildi, infimus omnium presbyterorum Donizo, piis meritis quidquid ualet humanitus, et quidquid est sibi diuinitus.

Cum ad clarorum principum mausoleum   iam per quinque lustra resideret humilitas  nullamque ex eis uideret memoriam, quod apicum commendaret perpetuitas, accidit quando nuper uestri honoris sublimitas  Canosam deduci arcas iussit marmoreas ad tumulandum dignius eorum corpora, ut ea, que ex eis a senibus et ueracioribus  nostris temporibus  uiris nostra audierat paruitas, feruenti zelo, carmine heroico nostra tentauerit  caraxare imperitia; ne tantorum heroum laterent acta fortia et illustrissima; quod ad effectum perduximus, Christi adminiculante beneuolentia.

Et quia, largiente superno opifice, uos eis imparem in nulla esse gratia ad totius regni peruenit notitiam, quamuis rex sapiens dicat, ne laudes quemquam in uita sua, tamen quia nullo deteriorari inde arbitramur uestram auream dignitatem seu scientiam, reperiamusque a precipuis petis antiquis potestatibus exhibita carmina laude dignissima, ut peta Horatius Octauiano Augusto scribit:

 Presenti tibi maturos largimur honores,
id est, te uiuente, scribimus de te carmina, et ut doctissimus petarum eidem Augusto detulit gratissima ex ipso carmina, a quo libertate accepta iterum  exsultans in laude eiusdem Cesaris, metra protulit talia:

Ante leues ergo pascentur in ethere cerui,
Et freta destituent nudos in littore pisces,
Ante, pererratis amborum finibus, exsul
Aut Ararim Parthus bibet, aut Germania Tigrim,
Quam nostro illius labatur pectore uultus.
Quod eque de te coniicere possumus, benignissima domina, et ut liber regine Esther de rege Assuero indicat, qui noctem duxit insomnem totam intente audiens scriptas de se historias, donec legentes audiuit quod Mardocheus nuntiarat ei uite sue insidias, quem et protinus ob id remunerauit retributione regia. Scripsimus de uobis etiam utilem uenturis temporibus historiam, que probatissimum erit exemplum diligentibus Deum sanctamque eius Ecclesiam.  uita salusque uestra, nostra est securitas et letitia; infirmitas autem, debilitas et tristitia. Det uobis uitam salutemque continuam Saluatoris omnium misericordia. Amen.



INCIPIUNT CAPITULA PRIMI LIBRI.


    I. Narrat Canossa qui fuerint qui eam edificauerint, et a quibus regibus obsessa fuerit, et qualiter cum grandi uictoria euaserit.
    II. Refert Canossa amorem Actonis erga se, et quomodo acquisiuit idem Acto corpora uictoris et Corone, et S. Apollonium episcopum et confessorem.
    III. Que et qualis fuit uxor Actonis, et quot filios habuit, et quod filius eius Teudaldus princeps exstitit post ipsum, et quod idem Teudaldus edificauit monasterium illud quod est inter Padum et Larionem.
    Iu. De tribus filiis Teudaldi, et uxore eius.
    u. De episcopo Aretine urbis, qui fuit frater Bonifacii.
    uI. Quod nonnulli marchiones Longobardie studuerunt separare Chonradum a Bonifacio, et quod Bonifacius duxit uxorem comitissam Richildam, et de magno bello quod tota Longobardia fecit cum Bonifacio et Chonrado apud Curaliolum  , qui est prope Reginam urbem.
    uII. Quod marchiones sepulti sunt apud Canossam.
    uIII. Cuius stature et cuius qualitatis exstitit Bonifacius, et quid de ipso sibylla prophetizauit.
    IX. Cum quanta gloria et honore duxit dux et marchio Bonifacius illustrem ducatricem Beatricem.
    X. Quod rex Chonradus Parmam uicit adiutus a Bonifacio, et quod idem rex idemque marchio iuramento federati sunt.
    XI. Quid egit Bonifacius in Burgundiam eundo et redeundo.
    XII. De aceto quod marchio Bonifacius transmisit Henrico regi secundo, et de grandi dono quod quidam seruus eius dedit eidem regi.
    XIII. Quod aliquando in consilio suo, aliquando occasione uigilie noctis Henricus secundus rex tentauit capere Bonifacium.
    XIu. Quod Bonifacius studiosus fuit in diuinis rebus.
    Xu. Quod a regibus Teutonicis uenit mos uenundandi ecclesias, et quod Bonifacius acceptauit inde penitentiam a sancto Guidone abbate.
    XuI. Urbana altercatio, inter Canossam et Mantuam de corpore ducis et marchionis Bonifacii.
    XuII. Quot annis uixit Beatrix post Bonifacium, et quam prudenter omnia rexit.
    XuIII. Quod secundus Henricus tempore Beatricis mortuus est, et quod tertius Henricus cum papa Alexandro II nimie discordatus est.
    XIX. Quod post Alexandrum Gregorius septimus papa factus est, cum quo prelibatus rex tam diu discordatus est, quod ab eo damnatus est.
    XX. De obitu domine Beatricis, et quomodo Canossa dolet ex ea, et de corpore eius.

Expliciunt Cap. primi libri.





INCIPIUNT SECUNDI.

    I. De primo aduentu tertii Henrici regis, et uII pape Gregorii in Longobardiam, et qualiter a ducatrice Mathildi apud Canossam suscepti sunt, et quod eumdem regem subuertit Guibertus archiepiscopus, et alia uice uenit cum eo Romam contra papam.
    II. Qualiter contra regem et Guibertum exarserit domina Mathildis, et quod cunctis catholicis subuenerit.
    III De obitu pape Gregorii, et de electione Desiderii et Urbani pape, et quod cunctis catholicis subuenerit,  et quod domina Mathildis pro Romana Ecclesia pugnauit, et de obitu S. Anselmi Lucensis episcopi.
    Iu De tertio aduentu regis Henrici in Italiam, et de obsidione Mantuane urbis.
    u. Obiurgatio ac detestatio seu digna exhortatio contra Mantuam.
    uI. Item de eodem rege et domina eadem, et de bello militum comitisse cum rege apud tres comitatus.
    uII. De obsidione Montis Belli, et de uexillo regis apud Canossam capto.
    uIII. De separatione Praxedis regine ab Henrico rege, et de aduentu pape Urbani in Longobardiam.
    IX. De obsidione Nogare.
    X. Quid in Galliis papa Urbanus lucratus est, et de reuersione sua ad Italiam.
    XI. De recessu Chonradi ab Henrico patre suo, et de morte pape Urbani.
    XII. De electione Paschalis pape, et de praua Guiberti morte.
    XIII. De obitu Chonradi regis, et de obsidione Ferrarie.
    XIu. Quod papa Paschalis ob piam tutelam domine Mathildis direxit in Longobardiam uenerabilem cardinalem Bernardum.
    Xu. De obitu regis Henrici tertii.
    XuI. Congrua exhortatio Paschalis pape.
    XuII. De aduentu Paschalis pape in Longobardiam et in Gallias
    XuIII. De legatis et de primo aduentu quarti Henrici regis in Italiam.
    XIX. Quo timore Mantuani ad fidelitatem domine Mathildis redierint.
    XX, Quod erga Dei cultum domina Mathildis intentissima fuit.





PROLOGUS ISTE DOCET QUORUM FIT NOMINE CODEX.
 [Figure: [Pem] 35Kb]

Francorum prosa sunt edita bella sonora;
Italieque stylus quod pingit prelia scimus;
Longobardorum uenantia facta priorum;
Impia multorum, seu uilia dicta uirorum
Addita sunt libris, ne possint mente recidi;
Malo sub exemplo tanto depromere metro
Ardua facta ducum nostrorum. Sim licet usus
Tantum plana sequi, nudisque referre loquelis,
Historiam fingam cum carminibus tamen istam:
Inspicimus grossis saccis subtilia condi.
Larga colonus hebes dat terre semina sepe,
Ditius excrescunt prebente Deo sibi tempus.
Interior campus, grossus meus undique saccus,
Semina si qua gerit, subtilia, si qua recepit.
Brachia nam nobis summi tribuere Satoris,
Optimus iste sator proprios dum seminat agros,
Non tribulos gignunt, sed prebita grana remittunt,
Est melius grano, granum uerumtamen agro,
Fossor agro semen ponit, quod congruit eque.
Alter habet linguas plures, alterque Sophiam
Curat, et hic fessum  discretor, et alter habetur,
Ignis diuinus sua dat, uult munera, sicut
Irradiat splendens doctas sapientia mentes.
Blesa quidem recta facit ora docetque modesta;
Et res eximias monstrat dictare Sophia;
Alta poli tractat, quem pleniter hec amat alma;
Tangere summa nequit, qui non sibi prorsus adhesit.
Regula, sed prestat cui non datur edere celsa,
Illa tamen promat, que continet atque laborat,
Cumque labore calet, succedunt maxima plane;
Inde meus sensus animatus fingere uersus
Spe meliorandi uolo terrea scribere saltim.
Nec titulo uera  , que condidit esse peta,
uincit cuncta labor, si permanet improbus, atrox  .
Non cessabo quidem que qui  inscribere scire
Censuit infelix mea stulta scientia, metris
Actis perfectis nulli dare, ni sapienti
Nectaree nostre Mathildi scilicet, orbem
Cuius habet nomen repletum propter honorem
Illius immensus, quem seruat more parentum,
Latius ista uiget, uirtutes quatuor ille
Largiflue degunt omni quia tempore secum;
Alta regens iustos regit hanc prudentia cunctos,
 Discrete uadit, sua temporat  acta ducatrix,
Exercet ualde pietatem iustitiamque,
Iudicis obseruat celestis iura timenda,
Fortis in aduersis, minus est elata secundis,
Inque fide uera Deitatis credula sperat.
Lumine ceu fidei sic factis pollet amenis,
Idcirco fructus centeni colliget  usus.
Alter terdenam, sexagenamque coronam
Dum tenet alter, habet centenam grandior alter,
Ista legit totas probitatis iure coronas,
Gymnasii mense sint hec recitata decenter,
Noscat ei, grandis quod calliditas manet anguis
Aligeri plane comitatur simplicitatem.
Posteritas nostra tantam dominam, uolo, noscat
En ego dictabo ceu quibo, postque rogabo,
Tutius, ut uerbum si currerit hic inhonestum,
Respiciat, parcat ueneranda Mathildis amanda.
Ipsius hi uersus dant nomen, dantque parentum.


EXPLICIT PROLOGUS.



PRINCIPIUM LIBRI DE PRINCIPIBUS CANUSINIS Plurima scribentur metra de quibus ut memorentur.


 uiuus si Plato foret hactenus, ipseque Maro,
Innumeros uersus daret illis fingere tempus
Istud de nostris ducibus  , quos totus hic orbis
Funditus esse catos  , non solum fatur et altos,
Imo testatur de talibus, ac lacrymatur,
Egregiis unquam sibi quod plaga nulla redundat,
Temporibus priscis nullus melior fuit istis:
Nam Priami proles his non sint nobiliores,
Ulterius nemo par his nascetur in euo.
Hi uelut astra nitent de lumine quippe Sophie,
Ceu Phebus terras omnes illustrat, et herbas
Confouet ac nutrit, quin maturescit, et urit;
Horum sic ultra rutilabat curia culta  .
Aulas nempe ducum, comitum transcendit et usum;
Regia dona dedit, docuit bellare, peremit
 Quos male conspexit patrare, bonisque pepercit,
 Iudicio iusta, locuples habilisque, uenusta.
Iurgia si qua sonant, hec finit curia sola.
Hostibus hi nunquam sua norant uoluere dorsa,
Regnum  signiferi uincebant bella periti;
Ipsorum framee resecabant noxia sepe;
Iustitie palmam gestabant semper et arma.
Ut uehemens grando segetes deuastat in agro
Damnant fellones  , cruciant furcisque latrones;
Temporibus quorum uiguit pax ordoque morum,
Catholici fortes genuerunt catholicosque.
Clauigeri Petri normam sancti quoque cleri
Semper amauerunt, coluerunt, et timuerunt.
Ex propriis rebus sanctis hi multa dederunt,
Escas, et uestes miseris tribuere libenter;
Cultores Christi tumulati sunt simul isti
 Presidiis firmis cunctis nunc carior illis,
 Alba Canosa  fleat, referat quoque nomina uera,
Nomina rite canat, ne fiant hec metra uana.



CAPUT PRIMUM. Narrat Canossa qui fuerint qui eam edificauerint, et a quibus regibus obsessa fuerit, et qualiter cum grandi uictoria euaserit.


Atto fuit primus princeps astutus ut hydrus,
Nobiliter uero fuit ortus de Sigefredo
Principe preclaro  Lucensi de comitatu,
Quique duos natos alios genuit bene claros.
Est primus dictus Sigefredus, et Atto secundus,
Filius et paruus uocitatur quippe Gerardus,
Amplificare uolens proprium Sigefredus honorem,
Longobardiam  cum natis uenit in istam,
Se sicut late uitis distendit et alte,
 Hic prope sic ualde distendit se procul atque.
Nam sub se terras  et gentes rite gubernat,
Ac sub tutela propria multos retinebat.
Illius error  natorum maxime ferro
Gentes diuersas prostrauerat atque cateruas:
Cum maior nimium Sigefredus hic esset opimus,
Istud more patrum seculum dimisit amarum,
 Ipsius nati locupletati, phalerati,
Diuisi prorsus ceperunt stare seorsum.
Fiunt Parmenses duo fratres ambo potentes,
Dat Guibertinam  minimus, primus Baratinam:
Progenies ambo  grandes, et honore micantes.
Alpibus in magnis abies ceu robora transit,
Atto sic longe fratres transcenderat omnes,
Crescens, exsultans, et multis rebus abundans:
Prospiciens nudam silicem me stare Canossam
In proprium castrum me suscepit comes Atto;
Has strinxit  turres, muniuit me super urbes,
Ne timeam reges magis at me quique potentes.
Rexque Latinorum  sapit hoc, et Teutonicorum;
Rex Berengerius probat hoc, et filius eius.
 Hi Longobardi fortes noscuntur in armis
Esse; sed exstincti per me sunt, ac peregrini 
A regno facti: credebant me quia Franci 
Hi reges ambo, dum princeps uiueret Atto,
Me circumdare  , quod opus sibi fecit amarum.
Res ut sunt geste recitentur, friuola cessent.
Ex populo bruto  rex optimus exstitit Hugo;
 Ex Allobrogibus patribus fuit ipse creatus,
Quem fecit regem gens Longobarda decenter,
Atque pie, iuste regnum regit italicumque:
Colloquium publicum uetuit fieri sine iussu
Imperioque suo rex cunctis inclytus Hugo
Ausus erat nullus minimus  ui tollere sumptus.
Mortem post eius regnauit filius eius
Lotharius prudens, sapiens, Attonis herusque.
Huic erat et coniux Adeleita splendida prorsus.
Ex hac subtractus uita Lotharius altus
Absque sue nutu laudatur coniugis unus
Rex Longobardus, Berengerius, uir amarus 
Cepit reginam prefatam  uictus ab ira:
Hunc fieri regem nunquam placuit sibi nempe.
Propterea capta, super arcem denique Gardam 
 Misit eam, famulam sibi tantum prebuit unam
Presbyterumque bonum Martinum nomine solum.
In turris fundo iacueruut tempore multo,
Clam senior murum ferro confregit, in unum
Quippe locum tandem dominam pariter famulamque
Extraxit fugiens, tribuit uestesque uiriles,
Illis ne uise caperentur denuo bine;
Usque lacum ueniunt, quem seruat Mantua uiuum:
Inueniunt nauem, piscatoremque suauem.
Presbyter inuitat quem, se pariter quoque binas
Nauiget ut socias; cui quid possit dare, dicat,
Piscator dicens  : Si scires, presbyter inquit,
Qui nos essemus, tu statim maxime letus
 Transires gaudens citius pretio sine nos tres.
Dicite qui sitis, nunc si transire uelitis.
Nobis si iures, quod celes nos tibi pure
Pandimus arcanum, ualde quod erit tibi charum.
Non aderat codex  , baculos crucis illico more
Rusticus in terra binos posuit, nichil errans
In baculis iurat, uelut esset crux ibi pulchra.
Tunc domnus dixit Martinus presbyter illi:
Dicere, chare, modo tibi tutius omnia cogor;
Hec est regina, quam dudum cepit ob iram
Rex Berengerius, fugimus, sis fidus amicus.
 Laudans ille Deum transiuit eos cito secum,
Obtulit et piscem non paruum rusticus ille,
Atque memento mei, regine dixit, habebis,
Si tibi forte potens Dominus Deus addet honorem.
Nauita reginam tunc deposuit prope siluam
Contiguam lacui prefato; que stetit illic
Hebdomada tota Christum fidenter adorans;
Presbyter absconse panem querebat ut hospes.
Tandem suspirans dixit regina perita:
Me captam semper reor; hic mihi quid iuuat esse?
Presul Reginus solet esse fidelis amicus
Noster Adalardus  ; cui si referas mihi quantus
Sit fletus, forsan trahet hinc nos, domne Geronta  .
Mox, quamuis fessus, tamen iuit presbyter exsul.
 Presul ut agnouit, de regina rogat: O quid
Est factum? queso, mihi narra, discere spero.
Presbyter infit hero defunctam carcere tetro.
Plausibus emissis deflebat presul in istis
uerbis, discrimen magnum  , constat quoquo crimen.
Presbyter agnoscens ex hoc quod presul abhorret
Regine lethum, de uita sat fore letum,
Ipsi priuatim patefecit uiuere statim
Reginam, uellet que presidium sibi ferret.
Gaudeo quod uiuit, uehementer, episcopus, inquit;
Arcem securam sub me uero scio nullam;
Atto meus miles  habet unam, si uelit idem,
In qua regina persistere regis ad iram,
Tempora per longa poterit, sic dicta: Canosa  .
 Accipe cras nostros equulos, equita, uelut hortor,
Attonem forsan rogitabis, habebis, ut optas.
Luxit cumque dies, equitauit presbyter idem;
uerbo quem largo princeps interrogat Atto,
Quid de regina factum sit, quo sibi dicat.
Intimat hanc senior defunctam carcere diro,
Atto dolens ualde lacrymas fundebat amare,
Cumque palam uidit quod fleret, clam sibi dicit:
uiuit, et erepta per te cupit esse recepta.
Querit equos princeps, mox cursim pergit ibique;
Tertia tunc terris clarebat et hora diei,
 Aestus erat quippe, sed non stetit impiger iste;
Alterius uenit dum denique sexta diei,
Reginam claram, sumptam simul eius et Abram 
Alta Canossa tenet, uel eas se laudat habere.
Hec noua clam Romam, mox pape dirigit, orans
Atque petens ipsum quo consilium sibi dignum
Ex hac re prestet, dare reginam quia uellet
Ottoni regi, cui gens Alemannica  seruit;
Scripsit ei magne probitatis papa Ioannes  ,
Que gessit laudans, agat hoc, ut uult et adoptat.
Nuntius Attonis post hec conduxit in oris
uerone regem, cum parua denique gente.
Ad quod rex Otto uenit, sibi cum tulit  Atto,
Reginam duxit que regi tunc quoque nupsit:
 Coniuge suscepta redit ad propriam cito terram,
Attoni spondens quod de se maxima posset.
Rex Longobardus nondum cognouerat actus
Istos regine, neque quo confugerat idem
Reppererat, donec quod rex fuit Otto uerone
Audiuit, tandem, quod et Atto fecerat hanc rem:
Iratus, frendens, coadunans illico gentes;
uenit Canossam, putat illam frangere cunctam:
Sum petra, non lignum, manet Atto desuper intus,
Secum prudentes homines sunt, et sapientes;
Rex Berengeri, quantum uis, percute telis.
Ante perire potes, quam nostram rumpere molem,
Non aries, uulpis  , neque machina preualet ullis
Ictibus excelsis nostris pertingere tectis.
 Confortans hostes rex me circumdat in orbem,
Sepe petens bello, qui rex stetit in Lauadello  ,
Donec me teneat non inde recedere sperans.
Hinc prope gignita quam mons Branciana uocata;
Turris de summo descendere sepe deorsum
Ceperat Atto loquens his, qui fuerant meliores.
Hoc ubi cognouit rex illum pendere ponit;
Quidam de notis hoc eminus nuntiat ori
Attonis, clamans ut ei de turre per arctam
Ipse fenestrellam loqueretur; protinus extra
 Atto caput iactans audiuit uerba beanda.
uentre famem gestans ursus suspensus ad escas,
Quod languore dolet, cerui componit amore  ,
uisitet infirmum ceruus, mandauit, ut ipsum.
Iuit ceruus, ei, dum loqueretur  , adhesit
Auricule cerui, discerpens unguibus, et sic
Dimittens ipsum, direxit denuo missum,
Ut ueniat mandans, dabo, si ueneris tibi magna.
Ceruus oblitus erat, que fecit bestia seua
Accessit iuxta, trahit unguem bellua cruda
Abstrahit auriculam, quam ceruo liquerat unam;
Qui deturpatus rediit miser infatuatus.
Ursus amans ceruum, mittit sibi denuo uerbum,
Ut tute currat, quia uult sibi pandere multa;
Amens et stultus perrexit ceruus ad ursum,
 Aspicit, arridet uenienti, fatur eique
Dente repente furens captiuum dissecat ungue:
uita priuatus, uulpi datur igne cremandus,
uulpis eum torrens, post urso detulit omnem;
Cor retinens tantum, sciat ursus illius  astum;
Ursus habens carnem, cor cerui queritat ante;
Respondit uulpis, cor non habuit, neque sumpsi:
Dixit ei rursum: Cor mox uolo. uulpis ad ursum:
Dum quesitus adest ter, corde carere probatur.
Hec tibi sit chara, meus Atto, fabula plana.
Atto recognoscens cur hoc referebat, ob hoc se
Constrinxit sursum, non amplius ipse deorsum
Descendit, donec rex mansit ad obsidionem.
Rex firmans gressus, nec non exercitus eius,
Pergere non usquam, capiar  nisi, cogitat unquam.
 Circa me factis semis simul et tribus annis  ,
Attonem tedet tam longam ferre quietem;
Stabat enim sursum, faciebat nil nisi ludum,
Nocte foris missum pepulit, mandans breue scriptum,
Ottoni regi, rogitans ut non pedetentim
De prope, fidenter sibi sed succurrere tentet;
Commemorans illi, quod dudum sponderat ipsi.
Otto uidens missum letatur sat super ipsum;
 Fortes armatos collectos, uenit ad agros
uerone, pensans Berengerio dare bella,
Transiuitque Padum cupiens reperire relatum 
Regem Canosse, secumque suos simul omnes.
Ad Ligurem regem peruenit fama repente
Ottonis, quem propter ab obsidione recessit
Armis ac turbis circumdatus undique multis
Obuiat in prato Fontane rex sibi; clamor
Fit subito grandis, frameis lacerantur et hastis,
Ensibus incidunt se, longe personat ictus,
Gens Alemanna capit Berengerium, superatis
Tunc Longobardis; campum legit Otto, retraxit
Illico frena retro, gaudens de rege retento,
Quam citius quiuit fines proprios repetiuit,
Compedibus regem grauibus stringebat inermem:
 Donec enim uixit Berengerius stetit illic  .
Posthac Albertus laudatur filius eius
Et Longobardis rex: fortis hic exstitit armis.
Stans in equo, dextra si percussit sua quemquam,
Mox cecidit longe, concisso  sepius osse.
Attonis pacem penitus contempsit amare;
Sumptibus, Atto sagax arcem propriam satis armat.
Rex equitans acer circumdedit illius arcem
Tempora per bina ternos mensesque per iram.
Incassum certas, pater, o rex, ut tuus erras,
Non capiar quippe, nisi, donec uixeris, hic stes.
Atto uidens usquam regem discedere nunquam
Ottonis rursum petit auxilium, cito cursu
Si nequit ipse suus ueniat uel filius unus,
Nomine Litulphus, mittatur; et absque tumultu
 Mille uiros promptos cum nato dirigit Otto 
Italiam notam, caute uenitque ueronam.
Canosse degens rex audiit hunc ut adesse,
Dante sonum cornu perrexit Bagisium. Mox
Linquens ueronam Litulphus uenit ad horam
uespertinalem pratum Bottonis, et ante
Quam nox tetra foret, fuit Atto locutus ad aurem
Regis Litulphi  : Salueris, ait, sibi, iungit;
Stat male cum gatto mus in sacco simul arcto.
 Hoc enigma peto, mihi narra, rex ait, ergo.
Reges Atto duos comitatu dixit in uno
Non decet esse simul: tunc consilium cape primum  .
Quid faciam pro me, quidquid tu dixeris, hoc me
Spondeo facturum. Respondit eique Litulphus:
Atto bellator comedamus in hoc, ait, agro,
Nocte quiescamus modicum, post hec gradiamur.
Nuntius, ut uideat, de nostris illico pergat,
Qualiter Albertus manet, ac exercitus eius.
Regi cuncta libent, que dixerat Atto, facitque;
Principio lucis fuit in pratoue Paludis 
Missus ab Alberto rediens, Attone reperto,
Dixit ei: Certe pecudes  hi, si simul essent,
In subito possent per eos comedi, puto, domne.
 Tanti sunt. Istis, dicat, iubet Atto, sibi nil.
Atto loquens regi mutauit uerba ferentis:
O si rex essent inimici forte bidentes
Assati, sane possemus rodere carnes;
Indue loricam, capiti galeam quoque firma,
Et clypeum iacta collo, manibus refer hastam,
Irrue confestim super ipsum, nunc stat inermis.
Thoracam, parmam, galeam, rex sumpsit et hastam.
Teutonici fortes sumpserunt arma uel omnes,
Ibant priuatim, quantum poterant, glomerati.
Sensit eosque phalanx Alberti sparsa per ampla.
Plures  currerunt, et hoc regi retulerunt.
Ad matutinum rex iam surrexerat hymnum;
Nil stupefactus, ait, uolo, quot sunt, ut uideatis,
 Nostros atque uocet tuba spargens undique uocem.
Interea cantet, uolo, missam presbyter ante.
Officium sacrum dum psallitur, hi remeare  ,
Iam prope, dicentes, sunt mille, uidentur et esse.
Rex uix armatus cum paucis et galeatus
Exiit ad bellum, Litulphus rex sibi ferrum
Porrigit extemplo, rex Longobardus in ipsum
Extendens hastam, thoracam membraque damnat
Litulphi, uitam qui statim perdidit ipsam  .
 Gens Alemanna dolens tremuit, nimioque timore
Atto leuat uocem, confortat Teutonicosque:
Ad cuius uocem totum spreuere timorem.
Partes tunc ambe graue damnum sustinuere.
Quamuis cum damno, campum tenuit tamen Atto:
Rex procul Albertus studuit discedere, certus
Quod non in regnum requiesceret amplius, exsul
A regno  factus, pertransiuit mare magnum.
Partibus in nostris non ultra uenit hic hostis;
Si dilexisset me, sic male non hic abisset  .
Ex propria gente  , non ulterius sibi regem
Longobarda petit gens, constituit, neque querit.
Tunc etiam mensis Madius florebat in herbis
Anni nongenti quindeni  tunc quoque uerbi.
Atto cadauer habens Litulphi, uiscera plane
 Illius extraxit de corpore, quem sua planxit
Gens, ea tunc tumulo posuit condigniter uno.
Dicitur ecclesia  Prosper sanctissimus illa,
In qua conduntur nec non locus Antonianum;
Corpus, aromatibus conditum quippe deintus,
Patri confortans ipsum direxit, et hortans:
Ne nimium plangas, poteris quia uincere magna,
Si ueneris statim, Longobardos superabis,
Illorum fugit quoniam rex; si modo curris,
Longobardorum regnum dominaberis horum
Otto de nato nimium doluit, tumulato
Ipso, confestim multos rex ipse reuexit
Italiam secum, quem pacifice petierunt
Cuncti Lombardi, sibi dantes oppida gratis,
 Cum quibus et Romam petiit regnique coronam
A papa cepit feliciter indeque creuit.
Muneribus magnis Attonem ditat et altis,
Cui nonnullo  comitatus contulit ultro,
Per quem regnabat, nil mirum si peramabat



CAPUT II. Refert Canossa amorem Attonis erga se, et quomodo acquisiuit corpora martyrum uictoris et Corone, et S. Apollonium episcopum et confessorem.


Ditescens Atto mea menia duxit in altum,
Per me diues erat, sua per me cuncta tenebat,
Ac ideo cuncta, ueniebant que sibi pulchra,
Loricas, hastas, clypeos, enses mihi mandat,
Artubus ex sacris decorauit me, uelut armis
Rex quidam donat, sibi uictoremque  Coronam.
Penam ceruicis, nam pro diademate celi
Sustinuit miles uictor sanctissimus iste,
Sancta fuit lota secumque cruore Corona.
Duxit hic hos Atto, multos alios quoque sanctos,
 Relliquias alias dedit illi Brixia magna;
Nam caput, ac humerum dextrum pariterque lacertum
Huius Apollonii  uehementer honorificandi
Offert gratis ei. Gotefredus episcopus egit
Hoc, quia de lumbis erat ortus principis huius;
Hic presul sacram reserauit corporis arcam,
Ac secuit membra, cruor et mox prodiit extra.
Unde bonus princeps ualde miratus, eidem
Continuo terre proprie, decimamque monete
uouit, et hic secum sacra duxit pignora letus.
Post hec excelsum studuit sibi fingere templum,
Diuinasque scholas  , canerent que dulciter horas
Nocte die Christo, statuit uir opimus in ipso;
 Organa cantorum, fabrefecit uocibus horum,
Cum quibus in sanctis iubilarent uocibus altis.
Ornamenta bona, rutilantes atque coronas
Ex auro claro simul argentoque probato
Obtulit, he uero numero sunt bis duodene 
 Maxima thuribula, et calices, tabulas quoque sculptas,
Pallia, planetas, pluuialia uel duodene
Exhibuit templo, sincero cordeque recto,
Hoc prope uestibulum proprium iubet esse sepulcrum
In quo more patrum princeps requiescit humatus.



CAPUT III. Que et qualis fuit uxor Attonis, et quot filios habuit, et quod Tedaldus princeps exstitit post ipsum, et quod idem Tedaldus edificauit monasterium illud quod est inter Padum et Larionem.


Coniugis Attonis non fiat obliuio nobis,
Ildegarda quidem fuit huius nomen amice,
Docta, gubernatrix, prudens, proba, consiliatrix
 Ad meliora uirum suadebat sepius ipsum,
Cum quo Birsellum  monachis fabricauit habendum.
Ex his sunt orti tres, quos miratur hic orbis:
Rodulphus ualde iuuenis pulcherrimus, atque
Mortuus ante patrem, post quem sequitur bonus alter
Antistes magnus Gotefredus  , et ille Tedaldus,
Qui post Attonem totum seruauit honorem  ,
Amplificans terras proprias, diues nimis exstans,
Regibus existit charus, notissimus illis,
Romanus papa quem sincere peramabat,
Et sibi concessit quod ei Ferrarea  seruit;
Non genitore minus castrum coluit Canusinum.
Iste Padum iuxta, Larionis propter et undam
 Cenobium dignum  Domino, sanctum Benedictum
Construxit, certe monachos ibi maluit esse;
Felix iste locus, nimis est quia relligiosus:
Non tamen est artus proprios ibi condere passus
Princeps Teudaldus, sed cum patre pausat humatus;
Egit bella satis, sunt maxima facta Tedaldi.



CAPUT Iu. De uxore Tedaldi, et tribus filiis eius.


Uxor Tedaldi fit Guillia dicta ducatrix.
Hec placuit paruis pietate, placebat et altis.
Hec tres personas mundo genuit speciosas,
Uubis Aretine Tedaldi presulis, inde
 Atque ducis celsi Bonifacii sapientis
Militis, et docti Chonradi, ceu leo fortis.
O bona progenies, quam terris contulit ille
Qui super astra sedet, per quem sunt condita queque!
Quidquid ad exemplum pulchrum ualet esse repertum,
Repperit hec proles armis seu relligione.
Nam pater ipsorum moriens benedixit eorum
Personas, post se precepit maior ut esset
Natus dilectus Bonifacius atque modestus,
Cui iurauere patre tunc uiuente fideles
Serui, prudentes proceres, comites, pariterque 
Mortem post patris; dedit illis plurima gratis.
Ceruinos plenos nummis saccos duodenos
 Liquerat in propria camera genitor Canusina,
Quos penitus totos dedit uno tempore dono.
Eius ubique sonat bonitas, et facta sonora.



CAPUT u. De episcopo Aretine urbis, qui fuit frater Bonifacii.


Presul Aretinus Christi Tedaldus amicus
Relligionis erat  , Domini gregis atque gerebat
Curam deuotam, monstrans exempla decora.
Exstat castus ita, quod quodam tempore quidam
Peruersi uane pro quadam debilitate
Hortabantur eum stuprum committere; secum
Quod presul tractans iussit deducere partam
Quippe lupam quamdam, prius ignem ponere mandans
Ante suum stratum; uidet ignem flammiferatum,
 Appropians iuxta, dum flammas sensit, abundans
In lacrymis clamat: ue, ue mihi! si modo raram
Flammiculam uilem nequeo sufferre; perire
Si me contingat, barathri flammam, miser illam
Quomodo sufferre potero? Scelus istud ad Ethne
Me puteum ducet; scelus hoc, ne funditus urar
Igne sub obscuro, sperno, penitusque refuto.
Tale dat exemplum Tedaldus presul agendum;
Cepit hic aduersum Simoniacos dare uerbum,
Ipsos detestans dicebat mente modesta.
Mille libras certe pro papatu dare uellem,
Ut, quod ego glisco, Simoniacos maledictos
Eiicerem cunctos per totum denique mundum.
Musica seu cantus istum laudare Tedaldum
Non cessant semper, renouantur eo faciente,
 Micrologum librum  sibi dictat Guido peritus
Musicus, et monachus, nec non heremita beandus, etc.



CAPUT uI. Quod nonnulli marchiones Longobardie studuerunt separare Chonradum a Bonifacio, et quod Bonifacius duxit uxorem comitissam Richildam, et de magno bello, quod tota fere Longobardia fecit cum Bonifacio, et Chonrado in Cuuiliolo, qui est prope Reginam urbem.


Ad laicos fratres redeat stylus hic modo plane
Illorum summa Canosse cura redundat,
Ut genitor, uel auus, sic illam semper amarunt,
Pacis amatores, fortes sunt utque leones;
Hi pacem ueram cum prosperitate tenebant,
Inuidiam seuam, propter quos maior habebat
Longobardorum comitum pars, more malorum.
 Nam animum  curant cum sollicitudine multa
Hos inter fratres fraternam ledere pacem,
Sed dum fraternum nequeunt elidere sensum
Ex ipsis ortam Chonrado tunc dare sponsam
Promisere, nimis iuuenis quod credidit illis,
Seruis nonnullis priuatim denique sumptis,
Maioris fratris sine nutu, pergit inanis
Ad comites illos, quos uisos, respuit illos,
Germani mentem placauit, mox uehementer
Facti concordes, confusi sunt ob id hostes;
Qui cum Chonrado, seruos, ierant titulato  ,
Omnino princeps doctus Bonifacius iste
Eiecit longe, dominis aliis dedit omnes.
Marchio Richildam pretaxatus comitissam,
Que Giselberti de sanguine principis exstat 
 Duxit in uxorem, fuerat quia diues honore:
Hec agapem multam miseris dabat atque tributa,
Hec defuncta iacet sine pignoribusque Nogare  .
Cumque duces isti cunctis essent inimicis
Fortes, et grandes uelut essent quippe gigantes,
Tunc populus multus inimicorumque tumultus,
Ex regno toto properans in Cuuiliolo 
Aggreditur certans, istos deuincere tentans,
 Quos superant isti bellando duriter ipsis;
In prima fronte Bonifacius incutit hostes;
Miles eum quidam querebat uoce ferina,
Cui dux insignis caput abstulit, omnibus illis
Ingens successit formido mortis, et ensis,
Quos cedit dente  ualido Bonifacius ense.
Cumque fatigatus nimis esset, non superatus
uertit equum, cunctis gaudentibus undique turbis,
Deseruit bellum frendens, ad quem quasi ceruus,
Chonradus cultus, quo non est fortior ullus,
Exiit ex lucis, cum quingentis fere scutis:
Cur ita frater abis prudens ait, o Bonifaci?
Sume tuas uires, placeat mecumque redire,
Hostibus his campus non detur, sed redeamus.
Hortatu cuius Bonifacius illico fultus,
 uexillis tensis rediit cum fratre recenti:
Pristina bella nouant, inimicis ue quoque donant:
Nam perimunt, cedunt, campusque cruore repletur;
Cornipedum cruca fiunt ibi sanguine rubra,
Quos illi uoluunt, fugiunt, tribuunt male dorsum;
Tunc strages grandis hominum fuit, eque caballis
Lancea quod longa, quasi brachia mille, sit audax,
Estue Bonifacii uisum cunctis inimicis,
Chonradique spata centum cubitos quasi lata.
Qui procul eiecti uix hospitioque reuersi,
Lumina uertentes post tergum sepe timentes.
Chonradus ductor, Bonifacius inclytus ultor,
Condunt uaginis mucrones sanguine tinctos,
Dumque suum ponit Chonradus, flens fero uobis,
Candida lorica, cernit quod sanguine stillat,
 Ecce sciens uulnus fratrem confortat alumnum,
Illorumque phalanx campum collegit et arma,
Urbs quoque Regina Chonrado dat medicinam
Exstitit hic clarus miles postquam fere sanus,
Surgit ludendo, non se custodit edendo,
Unde nimis multum commotum denuo uulnus
Per plures annos fratri fletus tulit altos,
Nam iuuenis pulcher de corpore migrat in urbe;
 Ad cuius funus Trinus rogitatur et Unus,
Ut sibi peccata donet requiemque beatam.
Huius  ad exsequias sunt agmina sancta petita
Quatenus in celum prestent, quod eis societur:
Pontificum cetus, ex omni stemmate clerus
Adfuit ad tantum tunc athletam tumulandum.
Egregius frater sumens, fratrisque cadauer
Detulit ad tutum patrum, matrumue sepulcrum,
Scilicet ad templum Canusinum reuerendum:
Innumere gentes secum de fratre dolentes
Concurrunt, uoces de tali dantque barone.
Ast ubi conditus miles fuit iste peritus,
Spiritus a penis liber queat ut fore tetris,
Donat Apollonio sancto Germanus in illo
Tempore fructiferam curtem Cagnaula uocatam
 Anni terdeni tunc uerbi mille sereni.



CAPUT uII. Quot marchiones sepulti sunt apud Canossam.


Laudo Canossa Deum, mihi qui concessit amenum
Tempus habere bonis cum principibus generosis,
Quos habui uiuos dulces dominos et amicos,
Defunctos cunctos merui tumulare sepulcro;
Inde meus planctus, dolor, et lacryme reuelantur 
Maxime natalem celebro dum mortis amare.
Pontifices ambo  sunt a patrum procul antro.
Mors Ildegardam rapit idus tertio Sabat  .
Idus Attonis animam Februi tulit olim.
Idus octauo Madii  , fleo, condo Tedaldum.
Idus tu Iulii Chonradum tertio punis.
Rodulphus terras dimisit, et ante Kalendas
 Augusti denis duo iunctis quippe diebus.
Binos ante dies Augustus denique finem
Quam caperet, terra fuit et proba Guillia  tecta.
Hos saxo texi cum natis atque puellis,
Quos Deus ad caulas paradisi ducat et aulas:
Non hedis misti, sinceri sint sed ouilis,
Pascua quo Christi pascant sine fine benigni. Amen.



CAPUT uIII. Cuius stature, et cuius qualitatis exstitit Bonifacius, et quid de ipso Sibylla prophetizauit.


Gesta Bonifacii populus precor audiat omnis:
    Clara fuisse scio gesta Bonifacii.
Quisquis amat rutilos retinere decenter honores,
   Actus eius amet, noscat eos rutilos.
Ingenio uiguit sensu similis Danielis,
   Dum puer ipse fuit, ingenio uiguit.
Pulcher et egregius speciosus eratque decorus,
   Prouidus ut Ioseph, pulcher et egregius.
Factus ut est iuuenis, meruit statuamque Saulis
   Prospere cuncta regit, factus ut est iuuenis.
In cuneis equitans humero Saul eminet, ipsis
   Hic quoque maior erat in cuneis equitans.
uiribus acer erat Golie uelut ille peremptor,
   Qui labiis, manibus, uiribus acer erat.
Innumeras habuit sapientis opes Salomonis,
   Nam mundi pompas innumeras habuit;
 Res sibi nulla deest terre, pontique, polique,
   Se sapienter agens, res sibi nulla deest,
Nobilis hic didicit plus cunctis dapsilis esse;
   Largiri ualide nobilis hic didicit.
Prisca Sibylla canit, quem, cui modo credite cuncti,
   Scribo, quod ex isto prisca Sibylla canit.
Esse B principium ducis insit  nominis huius,
   Non ratione caret esse B principium.
Limpidus atque bonus facie Bonifacius exstat,
   Artibus  et dictis limpidus atque bonus.
Esse prophetat eum locupletem, pacificumque,
   uictorem iugiter esse prophetat eum.
Que mulier cecinit de te, bone dux, habuisti,
   uera fuisse reor, que mulier cecinit.
Multa locuta fuit de Christo, iudicioque,
    Fineque de mundi multa locuta fuit;
Nobile coniugium tribuit Deus, et tibi dignum,
   Magna Beatrix est nobile coniugium.
Stirpe fuit genita regali  pulchra Beatrix  ,
   Maiorum mundi stirpe fuit genita.
Splenduit ipsa Lie procul, et Rachelis honore,
   Ut sapiens Saraa splenduit ipsa procul;
Una figura Beatricem, Bonifacium dat,
   Amborum nomen una figura B dat.
Sunt bonitate pares, simulantur  nobilitate,
   Conueniunt bene, qui sunt bonitate pares.
 Prebuit Italia Bonifacium generosum,
   Atque Beatricem Gallia fert Italis.
Huic ueluti mundo sic ambo beentur olympo
   Ambo polo rutilent huic ueluti mundo.



CAPUT IX. Cum quanta gloria et honore duxit dux et marchio Bonifacius illustrem ducatricem Beatricem.


Det Deus in claris cameris tibi stare Beatrix  .
Heroicum carmen cupio nunc ornet ouanter
Facta ducis magni Bonifacii memorandi.
Primitus hunc noscit, quantum sit, Gallia, fortis,
Cum natam rutili ducis expetiit Federici  .
Coniuge cum propria Mathildis  denique dicta.
Iste Beatricem Federicus donat habere
 Huic Bonifacio; qui dux cum pergeret illo,
Ornatus magnos secum tulit, atque caballos,
Sub pedibus quorum chalybem non ponere solum
Iusserat, argentum sed ponere, sit quasi ferrum;
Esse repercussum clauum uoluit quoque nullum
Ex hoc ut gentes possent reperire quis esset.
Cornipedes currunt, argentum dum resilit, tunc
Colligitur passim, passim reperitur in agris
A populo terre testans quod diues hic esset;
Egregius princeps tunc gessit plurima digne
Que scribenda forent, stylus autem currit amore
Ad dominam nostram  , quam ualde carmen adoptat;
Hanc sponsus ditat, ditatur et ipse per ipsam,
Seruos, ancillas, ab ea tenet oppida  , uillas,
 Gallia nobiscum per eam dominum timet istum.
Quis princeps Gallus plus isto diues et altus
Italie regnat? Sibi Gallia plurima prestat
Longobardiam deducens hanc comitissam.
Occurrere quidem Ligures, pariterque Quirites;
Exsultant inopes, congaudent maxime dites;
Per menses ternos fiunt conuiuia, uero
Non ibi pigmenta  tritantur, sed quasi spelta
Ad cursum lymphe molendinantur ibidem;
Gurgite de putei potus trahiturque lyei;
Ex alio puteo refluebat potio uero;
Situla pendebat ex argentoue catena
 Cum quibus hauritur dulcissima potio, uinum:
Obbas uel lances ad mensam fert equus, atque
Argento splendent auro quoque uascula mense;
Tympana cum citharis, stiuisque, lyrisque sonant hic,
Ac dedit insignis dux premia maxima nimis.
In Marego  facta sunt hec conuiuia magna.
Nobilis et coniux puerum peperit Federicum
Inde Beatricem; Mathildem uero deinde,
Que similis matri, color illi maxime patris,
Ex aliis fari pueris dum gestio saltim,
Mox nimius crescit gemitus, dolor ac iuuenescit:
Hec monimenta patrum retinebit ut optima matrum
Patris honor, genitricis amor, decus hec fit eorum.
Hanc Longobardis Deus istis contulit annis:
 Nunc dimittatur, tantum de patre loquamur.
Ista suo felix nam tempore carmen habebit.



CAPUT X. Quod rex Chonradus Parmam uicerit  adiutus a Bonifacio, et quod idem rex, idemque marchio iuramento federationis .


Prepetibus palmis redeat stylus addere chartis,
Qualiter Augusto Bonifacius inclytus ultor
Profuit, et secum pepigit memorabile fedus.
Chrysopolis  dudum Grecorum dicitur usu,
Aurea sub lingua sonat hec urbs esse Latina,
Scilicet urbs Parma, que grammatica manet alta,
Artes ac septem studiose sunt ibi lecte:
Cesaris hec uallo Chonradi cingitur arcto;
 Ut capiatur enim, iubet ipsam pungere telis
Plebis, mox armis fit strages ex Alemannis.
Pacificus quidam necuit bis quatuor ira,
Proluit unde furor mage Cesaris, illico muro
Applicat armates custodes, ac galeatos,
Mandat hero nostro Bonifacio bene docto
Quatenus accurrat, iuuet urbem frangere stultam;
Qui subito sumptis equitum peditum quoque turmis,
Urbis ad excidium properauit regis amicus.
Quo uiso ciues trepidant, reputantque perire;
Absque tenore pedes adeunt mox regis, et edes
Ac portas urbis reserauerunt sibi cuncti.
 Tunc aderant uincti bini cum rege maligni  ,
Pingues et fortes homines nimium super omnes,
Auulsis uinclis a dextris, atque sinistris
Cedunt precipites, lacerant, perimunt quoque ciues;
Quos iuuenes urbis cupientes cedere cultris,
Propter eos sistunt, frameis humeros sibi scindunt.
Taliter occisis rex fleuit, et eius amici,
Protinus atque locum fecit comburere totum.
Qualiter Augustus cum nostro principe iunctus
Sit sacramento, referatur carmine certo.
Imperium seruans Chonradus, eumque gubernans
Cognoscit uere plus cunctis posse ualere
Mirificum, clarum, generosum, sepe relatum
Athletam magnum Bonifacium uenerandum,
Ut iuraret ei, rogat ipsum, more fidelis;
 Ac ideo dixit quod marchia  seruiet ipsi,
Redderet atque uicem iurandi rex sibi, quippe
Annuit hoc regi Bonifacius, atque peregit,
uoceque mox uiua iurauit rex  sibi uitam
Atque suos artus, et honorem principis aptum,
Absque dolo recto seruare per omnia semper,
Donec eis uita substiteret, hoc ita firmant.
Nullus dux unquam meruit tam federa culta
In charta scriptum iusiurandum fuit istud.



CAPUT XI. Quid egit Bonifacius in Burgundiam eundo, et redeundo.


Rex ubi Chonradus moritur, natusque leuatur
Eius Heinricus, rex prudens atque peritus,
Qui tenuit pacem cum nostro principe sane;
Accidit, ut uallo circumdaret hic Miroaltum 
Quod nullis bellis nec missilibus quoque cessit.
Circa quod fessus rex ac exercitus eius,
Misit ad instructum, quam maxima talibus usum,
Scilicet ad cautum Bonifacium sat et ausum  ,
Ne sibi desistat succurrere, nonue relinquat;
Cesaris assensum precibus qui prebuit, et tunc
Militiam doctam secum deduxit, adhortans
Ut sapienter agant, prudenter et insimul arma
 Arripiant prompte, poterunt quia uincere fortes.
 Cum multo pergens sumptuque potenter,
Proximat ad castrum, legatum dirigit aptum
Regi, quo fessum non tunderet ipse relectum  ,
Inde sed abscedat, quoniam uult, ut sibi cedat  ;
Hora, qua castrum fuerit per se quoque captum,
Ad patrios fines malit mox ipse redire.
Rex  abiit longe, famulique sui simul omnes
Ante diem ternum quam figat dux ibi gressus;
 Hoc dans preceptum, si nunc per eum caperetur
Castrum non ultra montes, ut pergeret ultra,
Expeteret plane, statimue retro remearet.
Castrum predictum Burgundia plantat iniquum
In ius, Castrenses  cum rex fert inde clientes,
Se nimis exaltant, spatiendo per arua  relaxant.
Contigit audiri quod dux Bonifacius illuc
Cum Longobardis propriis properaret in armis,
De quibus exsultant, quia credunt tollere cunctas
Causas illorum  : uetat ast hoc exitus horum
Internaque  die princeps accessit ibidem
Disposita docte per partes quippe cohorte
Barbara gens et atrox proprios cito muniit artus,
Agmine scutato procul exiit, et galeato
Atque putat scutum bellando frangere durum;
 Funditus ulla phalanx parmam Bonifacianam
Preualuit nunquam dirumpere, nec ualet unquam,
Exorto bello, gens effera cedere ferro:
Acriter incepit; dux acrius undique cedit,
Hortaturque suos persistere pectore duro,
Cornibus atque tubis reboare per ardua multis,
Donec terga darent hostes; intus repedarent.
Hec ubi dicta dedit gentem terrore repleuit
Gens Longobarda, tenuitque uiriliter arma,
Et sonuere tubas, et grandia cornua plura.
Gens timens  tetra rediit grauiter retrocessa,
Ac petiit castrum cupiens se claudere tantum;
Hoc non permisit uelox Bonifacius illi,
Sed simul intrauit, iaculis transfodit amaris.
Continuo regi castrum mandauit, inermis
 Ut ueniens tollat, patriam quia gliscit et opta
Ipse suique suam, nullamue moram dare curant.
Hec noua noscentes rex atque duces comitesque
Laudant, mirantur, quod castrum sit cito captum,
Ad quod tollendum direxit rex et habendum,
Athletas claros, illis duce dante relato  .
Tunc Longobardi cum principe magnificati,
Ad proprii tecti requiem rediere, refecti
Ex opibus magnis sumptis uirtute uel armis,
Cumque redit princeps  , uictor mirabilis idem,
Contigit in castris  cuiusdam castra  repasci,
Campis desertis, et, ut est mos pergere seruis,
Ex pueris multi ceperunt currere furtim
 Ad segetes flauas, et equis has ducere flagrant,
Inde uirique loci grauiter nimium quoque moti,
Arreptis armis, mox armigerisque caballis
Ceruices  tundunt, et equos sibi tollunt:
Burgundi bruti fecerunt hoc quasi stulti;
Nam dux iratus uehementer, ut assolet altus,
Terdenas hastas  ad castrum tendere mandat,
Que populum cunctum facerent consurgere rursum,
Ad campi pugnam fugerent procul atque recurrant,
Cum fuerint iuxta latitantem denique turbam  ,
Noueritis iussum ducis istius esse secundum;
Nam procul a Castri sunt presidio simul acti
Insidiosa phalanx e multis partibus alans  ,
Allobroges cunctos manibus tenuere reclusos
Marchio terribilis cunctis abscindere dixit
 Auriculas, nasos, ut stent cum lumine plano.
Quedam matrona pro nato nobilis orat
Parcere dignetur sibi, quatenus ipsaque demum
Appensum trutine iuuenem preberet eidem
Argentum tantum, quantum pensauerit, album.
Absit bis fatur, barbam quatiendo minatur,
Posteritas uestra uolo, quo sciat hec ita gesta,
Donec mundus erit, Bonifacius hic quod adhesit,
Dicatur, prorsus me non licet esse retrorsum  .
Incise nares, ac aures quippe secate
Illis, tres clypei sunt ex his undique pleni,
Cum sano cuncto cetu magnoue triumpho
Ad proprium tectum sic est dux iste regressus.



CAPUT XII De aceto quod marchio Bonifacius transmisit Heinrico regi secundo, et de grandi dono quod quidam seruus eius dedit eidem regi.


   Magnifici uultus rex Italiamque secundus 
uenit Henricus  , sapiens, iucundus, opimus,
Mandauitque  sua Bonifacio noua plura;
Et quoniam secum laudatum uellet acetum,
Arx quod gestabat, que fit Canossa uocata,
Imperat argenti uegetem subito fabricari,
Binos atque boues dux carpentumque iugumue
Cum bobus uiuis hec regi marchio misit.
Charum rex donum tenuit magnumque decorum.
Regis tunc hospes erat urbs Placentia forte,
Prudens mirari nullus de munere tali
Debet enim, quando scierit ducis istius amplo
 Dono fulsisse seruum regisque dedisse,
Mantua cum regem, pariterque ducem retineret.
Tunc comes  Albertus uice diues, maxime seruus.
Predictique ducis, habitator et ipsius urbis,
Cornipedes centum  tilios qui iure nitescunt,
Cum rudibus sellis, rudibus frenis uel habenis
Mutatos  centum, non mutatos quoque centum
Astures pulchros regi simul obtulit ultro.
Quis uir hic esse sonat, qui uobis  talia donat?
Clamat regina. Cui dixit rex quasi mirans:
Qui uir  habet seruos quales Bonifacius, ergo
In toto regno similem sibi non ego specto.
Seruulus iste suus referat mihi, quod sibi nunc uult.
Nil aliud quero, uolo, nec cupio, neque spero
 A te, ni tantum meus ut dominus sit amatus;
Hoc ait Albertus regi, quem rex rogitauit
Ad propriam mensam secum prandere refertam;
Hoc timuit uerbum, Bonifacii quia seruus.
Mandere non unquam secum fuit ausus ad unam
Mensam cum rege, qui manducare repente
Debebat forte, quem rex stat postulat ob rem
Predictam, tandem dux rem concessit eamdem
Cum duce rege simul uir iam scriptus fere uiuus 
Intrans ad mensam, sed paruam suscipit escam.
Rex sibi mastrucas  post escam maxime pulchras
Donauit, florent pariter quoque pelliciones,
 Hoc regis munus ducis ad cameram tulit; unum
Et corium cerui, quod nummis ipse repleuit;
Principis ante pedes cecidit, sibi parcere querens,
Mense regali quod secum participarit.
Ille potestatem noscens retinere, beate
Indulsit seruo, facinus tamen hoc prohibendo.



CAPUT XIII. Quod aliquando in consilio suo, aliquando occasione uigilie noctis Henricus rex tentauit capere Bonifacium.


Quotidie princeps crescens Bonifacius iste
Alma fides ipsum seruabat iure benignum.
Inuidia tactus nimia rex iam memoratus
Ingenio crudo meditatur prendere furto
Illum, sub celo potuit quem prendere nemo.
 Stans in conclaui cupiens rex consiliari
 Ad se festine dux ut catus iste ueniret,
Iussit, ut hoc astu quiret retinere coactum:
Ut teneant ualuas, iubet edituo, bene clausas,
Haud nisi se quinto  Bonifacius intret et intro
Ad quod rex mandat, mox se dux ire remandat,
Aduersus dictum  nil doctum posse recordor,
Nam dux priuatos  proprios cito conglomeratos,
Ac alios multos gladios sub ueste retrusos
Portantes post se precepit pergere prompte,
Nobilibus septus properauit marchio celsus,
Cui regiam primam reserare  editui, quam
Claudere festinant, sed fit contracta per iram,
Progrediens ultra dirumpitur atque secunda,
Tertia restabat, sub qua tunc rex habitabat,
Frangitur ac ipsa, cum dux  circumdatus intrat.
 Unde nimis motus rex callidus atque dolosus;
Quid uideo? Quid? ait: miror de te, Bonifaci.
Hunc habuit morem iugiter mea nam domus, o rex,
Esse mei mecum soliti semperque fuerunt.
Hoc dux respondit: pacem rex illico prompsit.
Hac uice rex uidit quod eum retinere nequiuit;
Idcirco planis pacem uerbis simulauit.
Denuo pertractans, et eumdem prendere captans,
Hoc ceco Marte faciendum cogitat apte.
Tempore nocturno super ipsum postulat ultra 
Ut dux ipse parum uigilet; foret hoc sibi gratum;
Getuli morem scit prudens uulpis in ore.
Obsequium regis nequaquam marchio spreuit,
Cereolos multos fecit componere pulchros
 Libram candelam cere simul omnis habebat,
Atque suis cunctis accensas has dare iussit,
Et tentas  hastas super ipsas figere mandat,
Ante suam multam faciem iubet ire columnam
Cere splendentem grandi de lumine, nempe
Militibus densus, et miro lumine septus
Regis ad hospitium properabat; longius ipsum
Aspiciunt serui uenientem denique regis,
Una uelut silua flagraret terra uel ipsa,
Sic apparebat. Rex hoc quoque prospiciebat,
Contra quem noscens idem rex nil modo posse,
Retro redire sibi grates magnasque remisit.



CAPUT XIu. Quod Bonifacius studiosus fuit in diuinis rebus.


 Actibus ut mundi  Bonifacius iste refulsit,
 Sic cluit in factis diuinis ac uenerandis:
Pontifices sacros habuit quam maxime charos,
Ipsis donabat, que censuit his fore grata;
Psallebant semper capellani reuerenter
Horas nocturnas sibi quotidieque diurnas;
Nemo capellam super ipsum  presul habebat.
Dilexit clerum, sed eo monachum mage uerum:
Propria peccata generosus hic atque piacla
Cum studio magno pandebat fratribus anno
Omni, pompose Christo famulantibus, ore
Cum proprio, plangens cum corde, petens ueniamque;
Fratres ac abbas eius delicta lauabant;
Ecclesie quorum solito dabat optima dona,
Rex etenim nunquam dedit ullus ibi meliora.
Contigit ire semel illuc, moremque tenere
 Illum, quem dudum retinere solebat in usu,
Scilicet assistens ad opus diuum bonus ipse,
Stabat in excelso solio, non corde superbo;
Aspiciensque chorum, facies uidit puerorum
In terra pronas, psallentes dulciter horas,
De quibus admirans, ita cur stant, seque regirant.
A monachis didicit, semper quod stant, ita fixi;
Hoc non oblitus iucundus dux et opimus,
Ire super tectum clam templi fecit honestum
Quemdam quippe uirum cum nummis, uult quia mirum
Ipse uidere, decem libras uir iactat ab ede
In medioque choro strepitus sonat, et puerorum,
Quorum palpebre penitus nec sic patuere,
 Aspexit nummum, tetigit non ullus et unum.
Unde magis gaudens preclarus dux, ait autem
In modicis annis sunt hi pueri uelut alni,
Talis laudetur iocus, ac recitetur ametur.



CAPUT Xu. Quod a regibus Theutonicis uenit mos uenundandi ecclesias, et quod Bonifacius accepit inde penitentiam a Guidone  abbate.


Theutonici reges peruersum dogma sequentes,
Templa dabant summi Domini sepissime nummis
Presulibus cunctis, sed et omnis episcopus urbis
Plebes uendebat, quas sub se quisque regebat.
 Exemplo quorum manibus nec non laicorum
Ecclesie Christi uendebantur maledictis
Presbyteris, cleris, quod erat confusio plebis,
Qua de re Guido sacer abbas arguit, imo
Nunc Bonifacius  ne uenderet amplius, ipsum
Ante Dei matris altare flagellat amare 
uerberibus nudum, qui deliciis erat usus,
Pompose uouit tunc abbatique Guidoni,
Ecclesiam nullam quod ipse  uenderet unquam:
Hoc pro peccato, multis aliisque patrato
uouit adhuc uotum nonnullis denique notum,
Scilicet ad cultum Christi, sanctumque sepulcrum
De prope debebat quod pergere, si sibi cedat
uita, salus, tantum uel ad unum pleniter annum;
Atque nouam puppim fieri dux illico iussit,
 Sumptus atque locat quo compleat hec sua uota.
Sed complere nequit, quia mors non hoc sibi cedit.
Ipse die sexta  Maii post quippe Kalendas
Deseruit terram, quem Christus ducat ad ethram  .
Quando defunctus, terre datus, estque sepultus,
Tunc quinquaginta duo tempora mille Dei stant;
Mantua corpus habes, honor ingens est tibi, grates
Inde referre Deo debes sepissime; uero
Eius ut a penis animam caueat Deus aui 
Corde Deum recto iugiter pulsare memento;
Propter quem Christum roget omnis homo crucifixum:
Tartarei penas Deus aufer eique catenas,
Cum ueneris iudex cum sanctis, da sibi lucem;
uirgo Maria caput, dextram Michelque beatus,
 Petrus et Andreas, Apollonius quoque leuam
Illius extollant, et eum super astra recondant. Amen.



CAPUT XuI. Urbana altercatio inter Canossam et Mantuam de corpore ducis et marchionis Bonifacii  .



CANOSSA DICIT.
In tumulo patrum dominus meus esse locatum
Optauit corpus proprium Bonifacius. Hoc tu
uerum presumens rapuisti, Mantua. Cur me
Corpore de tanto turbasti, me spoliando?


MANTUA RESPONDET.
Urbs ego sum dicta: tu diceris arx Canusina.
 Sunt homines mecum, referas quod prospice mecum  .
Diuitias multas habeo, o paupercula stulta.
Flumine sum cincta, de nauibus undique firma.
Non alibi iuste decet hoc nisi corpus in urbe.


CANOSSA DICIT.
Urbis habes nomen, sed non es grandis honore.
Si populos multos habeas, tamen absque triumpho
uiuere te scimus, nisi te iuuet alter amicus.
Contra te bella si surgant, quidue, misella,
Tu facies? Dura non es circumdata muro;
Percuteris per aquas, per terras, quando rebellas.
Spes tua post sepem; clypeum uult stipes  et ensem
Omnis, enim tu sic euadere uixque ualebis,
 Prelia si saltem per tempora te tria calcent.
Diuitie sumpte quin deficient tibi cuncte.
Putrida  lympharum, febriumque moratus earum,
Algorem mittit, sed et estum qui nimis urit
Incolumis quippe uiuo per tempora mille.
Porro cenosa procul a me scrobs et aquosa.
Si uenerit bellum mihi, quod sit forte duellum  ,
Militibus paucis mea uinco prelia fortis.
Contingat non  si quando 
Obsidio durans circa me uel duo lustra,
Nullatenus bello superabor, nec comedendo,
Cum lapis existam, murus quoque desuper instat.
Menia celsa mea super omnia castra repleta
Sunt ex frumento, uel carne, simulque Lyeo.
 Cum paucis dego, ludendo tuta sedebo.
Machina nulla mihi, non ulla sagitta remitti
Officit, in nichilum capio seu computo pilum.
Nil paueo regem; sed tu quemcunque rebellem.
Prefati noscas domini quod me decet ossa.


 MANTUA RESPONDET.
uere tu firma, tecumque superbia dira.
Nil tamen est mirum; nullum sapis ipsa periclum.
Crebro fui sub aquis, ac sepe fatigor in armis.
Quamuis longeuo sis proxima denique celo,
Unde superba manes, tamen aluum  queris amene.
En habeo diuum mirabile prorsus asylum,
Per quod te uinco. Sed si uis, uerba relinquo.


CANOSSA DICIT.
Quod potes, et nosti, mox auribus ingere nostris.


MANTUA RESPONDET.
Ecclesia presto ditata presule recto;
Ac resonant plane cantus ibi presbyterales.
Relliquie multe uenerantur ibi bene culte.


 CANOSSA COMMOTA DICIT.
Subiaceo tibi nil, quia nobilius mea sistit.
Nam mea sub papa, tua uero sub patriarcha  .
Est mea Romana; tua constat Aquilegiana.
Presul nempe tuus synodum placitatur ad huius,
Nolens aut malens facis imperium patriarche
Si renouasipsum, pater archos  consecrat illum;
Omnis enim clerus tuus exstat seruus in euum.
Libera per papam mea lyrica  permanet alma.
Hec domini prisci, generosi scilicet illi,
Qui me struxerunt, quondam fieri uoluerunt.
Misit ob hoc factum Romam pater Atto Tedaldum,
Qui precibus iustis Benedictum  postulat urbis
Rome pontificem, qui gratis prestat eidem,
 Solutam reddens, ne pontifices ibi legem
Constituant ullam, nec eis subiecta sit unquam,
Romane sedi sed sit subiecta fidelis.
Non aliquam synodum permittit querere nostro
Preposito, nunquam petit et clerus suus ullam.
Munia diuina cupiunt acquirere si qua,
 Ad quemcunque locum placet illis, pergere possunt,
Catholicus tantum caueant sit episcopus, almum
Officium rite sancteque det ac reuerenter.
Puluere sanctorum, seu cantu presbyterorum
Esse redimitum, sape, uestibulum Canusinum


MANTUA RESPONDIT.
Hec ignorabam de te, mihi crede, beata,
Sed sub Regino te presule non fore  miror.


CANOSSA DICIT.
Si ego  Reginum timeo mos est ut amicum,
Lex mea priuata  , Benedictus quam mihi papa
Prebuit in charta carecti  formiter ampla,
Separat a Christo, si quid mihi demerit ipsum,
Illius a cura procul omnia sunt mea iura;
Pontifices omnes pena simili quoque torret.


 MANTUA RESPONDIT.
Parce mihi, queso, uideo te tangere celum.


CANOSSA DICIT.
Parco tibi ualde, mecum cane carmina saltem
Ex domino nostro Bonifacio uelut opto.


MANTUA RESPONDIT.
Quid proba dixisti? metra plurima te sine finxi;
Immemor es forsan metrorum me fore  portam?
Dulcis amica mea, generaui namque petam
uirgilium  , certum super omnes edere uersus.


CANOSSA DICIT.
Ore tuo damnas temet nimium mea fallax;
Nunquid non nosco quantum tibi pertinet auctor
uirgilius? quippe genitus de te fuit ipse,
Sed suffere tuum nequit opprobrium sibi durum,
 Olim quod uilis per regem sustinuisti,
Cantat nempe metrum de te, quod scis bene mecum:
Mantua ue misere nimium uicina Cremone.
Ut te cognoscas, statim recolam tibi causas.
Antonius quidam commouit Cesaris iram,
Propter cum rura sua perdidit alta Cremona,
Cesare dante quidem tua militibus, dedit idem
Te conculcatam dimittens Tityrus, auras
Nostras, et siluas  , montes, petiit quoque uillas;
Castaneasque bonas, comedebat mitia poma,
Hec tibi sint nota, Maronis dicitur aula
Hactenus et silua per quam pascebat ouillas.
Astet Balista  mons, nascitur hanc prope siluam;
In quo uirgilius titulum facit hoc modo scriptum:
Monte sub hoc lapidum tegitur Balista sepultus
    Nocte, die, tutum carpe, uiator, iter.
Hic Balista latro fuit ingens, hic quoque  Maro
Propterea scripsit, qui  amor tuus exstitit illic,
Ex hoc quod scimus potes et tu discere uisu,
Si quid habes dubii, primi lege carmina libri
Ipsius et statim tu non mea dicta negabis.
Quando te fugit  miseram prope me  cucurrit
Que meditans finxit, mihi primitus, haud tibi dixit.
Ergo qua fronte potes illum querere? nonne
Perrexit Romam regni rogitare coronam  ,
Liber ut esse queat? sibi quam dedit illico Cesar,
Cognouit postquam sapientis carmina docta.
Hoc tu nolo neges, recolo tibi metra repente;
Nocte pluit tota, redeunt spectacula mane,
    Diuisum imperium cum Ioue Cesar habes  .
Nec Maro parua metra  iecit regis in aula;
Cumque reperta forent, rex cuidam fecit honorem,
Qui se laudabat, quod fecerat hec metra chara
Tityrus inde dolens iterum conscripsit eosdem
uersus sic pulchre de facta fraude refundens:
Hos ego uersiculos feci, tulit alter honorem,
   Sic uos non uobis uellera fertis oues  ,
   Sic uos non uobis mellificatis apes.
Hos partim iactans  in eadem Cesaris aula,
Non latuit regem, quis carmina tanta referret.
Imperat ante suum Maronem ducere uultum,
Prestat queque; rogat libertatem, sibi donat.
Ad te qui iussu remeauit Cesaris huius,
Sed non quod poscit, quisti dare tu sibi, nostri 
 Nam repetens agros, ceu iusserat induperator,
Arius  est quidam centurio motus in ira,
Eius habens agros, occidere querit ut atrox
uirgilium, fluuius sed Mincius abdidit illum,
Se iactans mortem uitauit ibi, sed et hostem.
Cesaris ad uultum  replecauit qui cito cursum;
Rexque uiros claros tres secum misit, ut agros
Restituant ipsi, fecere quod insimul ipsi.
Tu sibi nec uitam seruasti, rura nec ipsa;
Desine iactari iam te, iam Mantua uanis
Laudibus ex istis, uacue sunt ceu tibi dixi,
Pone supercilia, mecum contendere uita.


 MANTUA RESPONDIT.
Precipe queque placent mihi, penitet nimis  acre.


CANOSSA DICIT  .
Ut teneas alium  nostri domini uolo tantum
Ac iubeo; metrum sed nullum psallere tecum
Ulterius glisco, didici melius quia dicto 
Sola manens, metrum prestet decedere  uerum,
Quod placeat cuncto recitatum maxime mundo.




CAPUT XuII. Quot annis uixit Beatrix post Bonifacium, et quam prudenter omnia regit.


Quis narrare potest quantum prudenter honores,
Eius post finem, tenuit coniux sua uiuens
Bis denis annis post ipsum quinque peractis;
 Oppida, castella, marcham  propriam quoque terram
Rite gubernauit, tenuit comitissa Beatrix  ;
Moribus in pulchris natam nutriuit ab ulnis,
Scilicet excelsam Mathildem mente modestam,
Bina monasteria cum qua simul edidit ipsa;
Ut tueatur eas qui celi ducit habenas,
Faxinorense  monasterium primum fuit illud;
Predia multa satis dedit illis  magna Beatrix;
Esse quia monachos plus quam clericos uenerandos
Credebant ambe  ; Canusine quoque sancte
Ecclesie nomen  mutauerunt et honorem
In melius, dudum cui prepositus fuit unus,
 Usus cum cleris  non in tantum duodennis
Deseruire quidem, nunc abbas seruit ibidem
Cum monachis Christo multis famulantibus illo.



CAPUT XuIII. Quod secundus Henricus tempore Beatricis mortuus est, et quod tertius Henricus cum papa Alexandro II nimie discordatus est.


Cesar Henricus comitisse tempore uiuus
Exstiterat, scimus quod herus  fuit atque propinquus
Ipse Beatricis magne, nateque Mathildis.
Mortuus Augustus fuit in pace sepultus.
Postquam  surrexit, qui de lumbis puer exit
Illius, in regnum, fiet per quem male rectum,
Scilicet Henricus crudelis tertius hydrus;
Cuius erat mater regina uidelicet Agnes,
 Hunc in uentre gerens, uidit quod sit draco uere
In somnis infans; hoc multis retulit ipsa
Hunc uictor  regem laudauit papa recenter,
Hic nimis exercens crudelia rex adolescens,
Ut sonipes mulus, sensus non est quibus ullus,
A papis sanctis uerbis sepissime blandis
Admonitus, sentes genuit mens illius ex se;
Nicolaum papam  contempsit mens sua praua,
Spreuit Alexandrum papam uere uenerandum,
Tollere Romanum cui tentat pontificatum,
Quemdam Parmensem Cadalum papam iubet esse:
Presul erat Parme Cadalus ditissimus, atque
Preparat absque mora se contra pergere Romam
 Filius iste mali, quem spreuit docta Beatrix.
Nam foueam paruam, deridendi sibi causa,
In strata fieri tunc precepit Motinensi  ,
In noctis tenebris. Cadalus tenebrosus at iuit
Multos conducens, caput orbis uenit ad urbem,
Quem pars peruersa pretiosius  cepit, aberrans,
A dictis Cephe, sed pars sibi dextra repente
Obuiat ad pugnam, Cadaloa cohorsque repugnans
Exsuperat dextram partem, Tiberimue cruentat.
Obtinuit presul cathedram ter sanguine  plenus
Ob terre febres Parmenses mox rediere.
Pontificem solum linquunt proprium Cadaloum,
Pars ab eis fessa capit ipsum denique dextra,
Et super excelsam turrim Crescentis  apertam
Euehitur, uinclis constringitur undique firmis.
 Presul Alexander cathedram recipit ueneranter,
Ille, fuga lapsus, Parmam redit undique lassus,
Nomen habet pape, quod nomen sumpsit inane,
Derisus ualde moritur cum crimine Parme.
Pastor Alexander regnauit ouanter, ut ante,
Errantem regem studuit reuocare paterne;
Dicta Patris sancti despexit perfidus, ast hic
Credere peruersis tantum uult atque proteruis,
uendebatque uagus super hec mala pontificatus;
Qui propter papam non deseruit mala tanta.
Tristes inde satis Mathildis erantque Beatrix
Que sub Alexandro papa stabant uenerando
His ita digestis prefatus papa recessit
 Ante nouem soles *  Madius quam ferret odores 
Ex isto cosmo, supero requiescat in horto.
Anni mille Dei, tres, tunc quoque septuageni.



CAPUT XIX. Quod post Alexandrum Gregorius septimus papa sacratus est, cum quo prelibatus rex tandiu discordatus est, quod ab eo damnatus est.


Post Alexandrum fuit Ildeprandus amandus
Antistes factus, prius archidiaconus almus
Exstitit eiusdem reuerende sedis in urbe;
Dum consecratur, Gregorius ipse uocatur,
Iure Deus nomen sibi tale dedit uel honorem,
Ne lupus irrumpat, uigilat caulas ouium sat;
Nouerat esse pius miseris, altis quoque dirus  ,
Diuersisque modis culmen retinebat honoris;
 Plenus erat mira super omnes quippe sophia,
Septimus antistes Gregorius exstitit iste;
Lucra gregis querens studuit regemque monere
Dulciter, a tantis resipisceret ut malefactis  ,
Ecclesias scripsit pretio ne uenderet ipsi.
Ad cuius scripta rescripsit rex bona dicta;
Cuius papa legens apices, gaudens ait esse
In celo cunctis de tali gaudia iustis.
Rex ultra montes degebat, pastor in Urbe,
Legatus uelox referebat eis noua crebero;
Inter utrosque manens Mathildis cognita mater,
Ut pax in regno toto fieret sine bello,
Pontificis pacem regem suadebat amare,
Atque pium papam de regis amore rogabat.
  Regis erat mater tunc Rome subdita pape,
Quam uir amans pacem pro nati mittere pace
Ordinat, et secum Prenestine quoque uerum
Pontificem Christi, cui iungit et hostia tristis 
Pontificem magnum, quem nomine clamo Giraldum;
Hos ultra montes direxit papa, duosque,
Quos rex dignanter cum matre recolligit Agne  ,
In manibus quorum promisit iussa piorum
Se pro posse sequi pape, sancti quoque Petri,
Ecclesiam  summi Domini non uendere nummis;
Letificat ualde nati responsio matrem;
Romam regressa pape retulit noua gesta;
Papa Deo laudem tulit immensam super hanc rem.
 Ad scelera rursum rediit rex post modicum tunc,
Ad quem mendacem direxit denuo matrem;
De prope post ipsam sibi transmisit sua scripta;
Qui doluit tandem, matrique spopondit ut ante
Credidit hoc statim genitrix, quod rex simulauit,
Que rediit Romam, papam reuerenter honorans,
Post hec ad regem bis scripsit papa decenter;
Quos apices sacros tenuit rex maxime charos,
Quem tunc Saxones regem spreuere feroces,
Prelia qui secum statuunt committere demum:
 Quod rex absque mora pape mandauit, adorans,
Atque petens ipsum, pro se roget ut crucifixum.
Pastor confestim Saxonum mittere genti
Curauit, plane pacem cupiens reuocare,
Inde suus missus donec redeat, iubet ipsum
 Regem nullo modo super ipsos pergere; quod non
Rex exspectauit, galeatus quin equitauit,
Contra Saxones, qui fortes sunt et atroces
Peccator quamuis, prudens tamen hic erat armis;
Commisso bello, uictor rex exstitit ergo,
Unde superbus adest, papam despexit, ut amens,
Omnia que pape matrique spoponderat ante,
Fregit et inuasit, Simoniacos reuocauit.
Afficitur ualde uir apostolicus super hanc rem;
Accitis missis multis hoc illico scripsit,
Atque Beatrici domine, prolique Mathildi,
Que dominum papam flagrantem  semper amabant,
Perfidiam regis detestauere tumentis.
 Acrius ad regem scripsit pastor sacer, et se
 Ulterius clamat non posse pati mala tanta.
Rex mox hac illac discurrere cepit, ad ista
Plures peruersos coadunans tempore certo,
Cum quibus aduersum patrem loquitur reuerendum.
Moguntinus ibi fuit archiepiscopus, ipsi
Iudicium totum tribuit rex flagitiosus.
Huc Ugo tunc falsus uenit, qui dicitur albus,
 Officit hic multis; Romane presbyter  urbis
Ter damnatus erat, pretio quia restituebat
Emptores Christi templorum, iunctus et ipsis
Aduersus papam fingens mala, letificabat
Corda malignorum, regis simul, et sociorum.
 Audax antistes Moguntinus nimis ille,
Non Christum timuit, papam quando maledixit,
Cuncti subscribunt, magis ipsi se maledicunt.
O blasphemia non hic, neque post abolenda!
Hoc anathema quidem mandauit  mox procul idem
Ad  Longobardos Simoniacos nimis altos,
Qui leti facti, in papam  denique raptim
Omnes concurrunt, regis faciunt quoque iussum,
Iurant, subscribunt, contra dominumque magistrum
Mittendos apices Romam, rex edidit ipse;
Qui de sede sacra dicebant surgere papam,
Iniuste stantem, papatum depopulantem,
Quos synodo coram statuerunt mittere Romam.
Quidam Rolandus Darmensis, clericus, aptus
 Eligitur, quarum gerulus tunc litterularum.
Incipiens  synodum pastor Gregorius, ouum 
Galline sculptum gestans in cortice scutum,
Et colubrum nigrum, qui tendebat caput,  pertingere sursum
Non poterat, clinum sed uentre tenus caput ipsum
Torserat et caudam triplicando dabat sinuatam;
Non erat hec plana, sed erat sculptura leuata.
Ad synodum fertur, nunquam par ante repertum.
Quod dum miratur, predictus et ecce Rolandus
In medium uenit, pape mox dicere cepit:
Rex iussit terre, iusserunt pontificesque,
Ut linquas sedem quam non es dignus habere.
Romanis cleris mox idem portitor inquit 
 Costes in pente Romam testor ueniet rex
Missurus papam, lupus hic non est quia papa.
Sic dum blasphemat, prefectus eum cupiebat
Priuari uita gladio, commotus in ira  .
Quod fecisset enim, sed ei Pater almus adhesit;
uixque tacens cetus celesti flamine plenus,
Papa beatus ait: Turbari linquite, nati,
Ecclesie sancte, ueniunt quia tempora ualde
Plena dolis nimis  , magnisque repleta periclis:
Expedit, existant, que sunt ut scandala scripta;
ue sed ei prauo, per quem sunt scandala, clamo;
Nostrum nempe modum, Deus infit, mitto luporum
 In medio, uos sic, uelut agnos, dicoque uobis.
uos, quasi serpentes, prudentes conuenit esse;
uiuere simpliciter ueluti uiuuntque columbe.
Has gestare decet uirtutes non modo  uere,
Atque crucem Christi studeamus ferre metipsi;
Non nos a Christo tribulatio separet isto
Tempore, sed colla subdamus membraque nostra
Martyrio; uerbo fidei feriatur hic ergo
Ostensus serpens, qui scutum gestat et ensem,
Aduersus matrem Romanam catholicamque
Ecclesiam, Christi de sanguine rubra benigni.
Plura loquens papa, dixit synodus sibi sancta:
Tu Pater es Patrum, blasphemum contere prauum;
Est nostrum quippe iussis parere tuisque;
Pro Christo mortem patienter gliscimus omnes,
 Iudicium confer, gladium trahe, percute fortem
Omnibus excelse dignum clamantibus esse
Priuari regno regem, maledicere nec non.
Papa dolens, uinclis anathematis illico strinxit
Regem predictum, cui regnum deuetat ipsum.
In Quadragesima synodus celebrata fit ista  .
Qui Petrum sanctum, qui papam diligit almum
Hoc anathema probat, quod regem sic inhonorat.
A Petro quisquis seu papa discrepet  istis
Temporibus, firme permansere comitisse
Magne, petra quasi Mathildis, et alta Beatrix,
He mediatrices inerant et regis amice;
Cumque uident regem per deuia tendere semper,
Proximus illarum fuerat quia rex et earum,
Ex ipso meste pandebant se satis esse,
 Sed tamen a papa se non discedere clamant:



CAPUT XX. De obitu domine Beatricis, et quomodo Canossa dicit ex ea et de corpore eius.


Plena bonis factis dictisque referta Beatrix,
Cunctis chara nimis, magnis paruis quoque Pisis
Aegra manens, uita de presenti bene migrat,
Octo decemque dies  Aprilis dum sinit ire
Christi post ortum uera de uirgine, corpus
Anno milleno bis terno septuageno
Conditur Pisis, lucem uideat paradisi
Hanc patres iusti ducant super ethera cuncti.
 Aestimo quod uilem nimis ex hac me modo Pisi
Esse putent sane, nisi plangam, conquerar alte.
Perspicuam dominam cupiebam uiuere uita
Longa, quo letum potuissem ducere seclum:
Defunctum corpus sperabam reddere prorsus
Digne telluri, dolor hic me funditus urit,
Cum tenet urbs illam, que non est tam bene digna.
Qui pergit Pisas, uidet illic monstra marina;
Hec urbs paganis, Turcis, Lybicis quoque Parthis
Sordida, Chaldei sua lustrant littora tetri;
Sordibus a cunctis sum munda Canossa, sepulcri
Atque locus pulcher mecum; non expedit urbes
 Querere periuras, patrantes crimina plura  .
Talibus in uicis contempserunt sepeliri
Precipui magni nostri domini memorandi;
Sed se post mortem condi uoluere Canosse:
Artus iam dicte domine teneant modo Pise,
Possideant, caute nec non ueneranter honorent;
Ast animo mesto iugiter maneo nimis ex hoc,
Spero tamen per eum, qui consolatur egenum
Me fieri letam, mihi conseruando seueram
Mathildim, claram dominam probitate notatam
Omni, cuius ego uitam per secula quero.


 Explicit liber primus.



[LIBER SECUNDUS.]



INCIPIT PROLOGUS LIBRI SECUNDI.


 Materiam paruam facit esse comarcus  ut altam,
Dilatare quidem sua uerba scit ipse perite,
Materiam grandem sciolus describat ouanter,
Ut, quod ei prohibet peracuta peritia scire,
Scilicet in letum  sermonem tendere paruum
Patret cum nota uel materia numerosa
ualde prolixam, pauperculus  en ego scribam
 Materiam, cuncto diuulgatam fere mundo.
Quamuis florescant, que scripsimus, ac renitescant
De ducibus claris, codex quos primus amauit,
Multo florebit uehementius, ac retinebunt. 
Facta ducatricis que sunt scribenda Mathildis.
Historiam longam metris describe Canossa.


 Explicit prologus.



INCIPIT LIBER SECUNDUS.


 Quidquid ego possum de tanta dicere prorsus,
Scit populus mecum, minus est, plus ipsa meretur,
Tantum mirari consultius esse sciatis.
Hec est tam clara, ceu fulgida stella Diane  ,
Hec radiata fide, stat spe circumdata mire.
Huic sincera manet maior dilectio sane;
Hec peramat celsum, per quem sunt omnia, uerbum.
Illius et seruos, quos inuenit esse modestos,
Diligit et laudat, reuerenter obedit, honorat;
Hec odit uitia, uirtutes comprobat ipsa  ;
Elatis alta, mitis sed mitibus astat;
Scit mulcere pios, terrere sed hec sit iniquos.
Prospera non mutant, seu non hanc tristia turbant;
Omnibus in rebus graditur discretio secum.
Omnibus in regnis sua currit fama perennis,
 Euehitur lintri trans Pontum fama Mathildis,
Nomine de cuius Turcorum castra loquuntur;
Notitia multa cum qua rex Grecus abundat;
Pallia cum gemmis rex dat sibi Grecus  Alexi.
Hanc multis horis Alemannus rex amat, odit;
Gens Alemanna quidem sibi gratis seruit ubique.
Russi, Saxones, Guascones atque Frisones,
 Aruerni, Franci, Lotheringi, quinue Britanni,
Hanc tantum noscunt, quod ei sua plurima poscunt
Post ipsam gentes he mittunt sepius enses:
Omnibus ex istis equites habet alta Mathildis.
Responsum cunctis hec dat sine murmure turbis;
Hec hilaris semper facie, placida quoque mente.
Hec apices dictat, scit Teutonicam bene linguam;
Hec loquitur letam quin Francigenamque loquelam.
Hec Longobardos nutrit, regit et facit altos.
Qui numeras stelles, uitam sibi supplico serua,
Si quod non glisco, mundo decesserit isto;
Porrige, quod sitio, corpus tumulare requiro,
Cum patribus iustum uere fit habere sepulcrum
Antiquos patres Isaac, Abraham, Iacob atque
Uxores sanctas simul una recondidit arca,
 Annos post multos in eodem uero sepulcro
Corpus conditum magni Ioseph reperitur.
Huius amo patres, sed eam plus diligo ualde;
Hec exaltauit nimium me quin et amauit,
Martyris ista mihi sancti dedit ossa Quirini,
Me renouat semper turres fabricando recentes
Atque meum nomen crebro fecit crescere Rome.



CAPUT PRIMUM. De primo aduentu tertii Henrici regis, et pape Gregorii uII in Longobardiam, et qualiter a ducatrice Mathildi apud Canossam suscepti sunt et quod eumdem regem subuertit Guibertus archiepiscopus, et alia uice iuit cum eo Romam contra papam.


Rex rogat  abbatem, Mathildim supplicat atque,
Post matris mortem fama currente per orbem,
Regem damnatum per papam commemoratum;
Turbati certe fortes sunt atque potentes,
Per totum regnum, dicentes, esse superbum,
Non parere pie, sinceriter atque benigne
Romane sedi, que claues continet eui;
Quo circa regem statuunt contemnere recte,
Ni redeat; pape pacem studeat reuocare.
 Non aliter se rex noscens regnare ualere,
 Ad consobrinam Mathildim misit, ut ipsa
Consilium caperet, quo papa ueniret ab Urbe
Longobardiam, peteret ueniam sibi dignam,
Ipse suum iussum faceret dubio procul ultro.
Papa precesque uidens domine Mathildis, eidem
Quod querit donat, dimisit denique Romam,
Opilio dignus Canossam uenit et intus,
Quem sancti Petri uice digniter ille recepit:
Saluificum rorem que pape sumpsit ab ore.
Regis Henrici, domina comitante Mathildi,
Adfuit et iuxta presentia, turbaque multa;
Ex me fitque noua, dum fiunt talia, Roma.
Urbs honor ecce tuus, mecum rex papa simul sit,
Ac Itali proceres, nec non Galli, proceresque
 Ultramontani, Romani, pontificali
Stemmate fulgentes, adsunt plures sapientes,
Inter quos abbas Hugo Cluniacensis hic astat,
Qui Pater  in lauacro regis fuerat sacrosancto.
Pacis sermones tractabant hi seniores;
 Cumque dies starent per tres pro pace loquentes,
Et pax non esset, rex atque recedere uellet;
Capellam sancti petit idem rex Nicolai,
In qua pastorem lacrymans orauit Hugonem,
Ut pro pace sua fideiussor sibi fiat.
Non licet hoc, abbas regi respondit, et astans
Illic Mathildis rogitauit eum, sed et ipsi;
 Hoc faciet nemo, respondit, tu nisi, credo.
Poplitibus flexis dixit rex atque Mathildi:
Tu nisi me multum iuueris modo, non ego scutum
Ulterius frangam, multauit me quia papa.
Consobrina ualens fac me benedicere, uade;
Ipsaque surrexit, regique spopondit, et exit
Ascendens sursum, stetit ac rex ipse deorsum;
Alloquitur papam de regis fine reclamans,
Sinceris dictis domine uenerabilis istis
Credidit Antistes, ut iuret sic tamen ipse
Rex illi, sedi Romane sitque fidelis;
Presul queque uelit Gregorius, hoc sibi, fecit 
Rex retro scriptus  ; solitoque munere mage frigus
Pernimium magnum Ianus dabat hoc et in anno;
  Ante dies septem, quam finem Ianus haberet,
Ante suam faciem concessit papa uenire
Regem, cum plantis nudis, a frigore captis;
In cruce  se iactans pape, sepissime clamans:
Parce, beate Pater, pie parce mihi peto plane.
Papa uidens flentem, miseratus ei satis est, est;
Nam benedixit eum, pacem tribuit sibi, demum
Missam cantauit, corpus dedit et Deitatis  :
Secum conuiuans, super arcem qui  Canusinam,
Ipsum dimisit, postquam iurauit, et iuit
Urbem Reginam, qua stabat turba maligna
Pontificum, ualde metuentes hanc fore pacem.
Maior  erat cunctis Guibertus, episcopus urbis
Rauenne, doctus, sapiens et nobilis ortus,
 Exstiterat Parme ciuis, seu clericus ante,
Dum fuit electus Gregorius iste, Guibertus
Ipsi iurauit, contra quem nunc male sancit  :
Regis enim mentem contra papam docet esse,
Rexque die sexto remeauit Bibianellum  ;
Corde dolo pleno, cum plena mente ueneno.
Pastor felle carens ad eum descendit ab arce
Crebro scripta supra, mox est comitissa secuta.
Callidus at multa rex pape dixit, et ultra
Eridanum fluuium, commune cupit fieri tunc
Colloquium; laudat quod papa, Mathildis et optat.
Cur hoc rex malit, ignorant hi duo clari;
Mantua reuera placito subdique timebat:
 Rex equidem frustra transiuit primitus undam
Eridani, tractans cum paucis tradere papam,
Nec non, si quiret, comitissam traderet idem,
Hoc scelus infandum complere putat placitando.
Cuncta uidens Christus fieri uetuit scelus istud;
Eridanum presul, Mathildis et optima secum
Transiuit, sperans pacem componere ueram,
Ad dominam Claram multis oculis oculatam
Nuntius aduenit, qui secretum patefecit
Regis Henrici, qui papam tradere dicit;
Hoc ubi cognouit prudens hera, mox cito mouit
Seque suos, fortes petiit cum presule montes;
Insidie fracte regis sunt et patefacte.
Papam, Mathildim, rex ulterius neque uidit,
Pontifices falsi sunt ex hoc letificati.
 Maxime prescriptus Guibertus, qui dedit istud
Consilium regi, quia uult inuadere Petri
Sedem condignam, Zabuli  quod fecit ad instar,
Aetheream sedem cupiit qui tollere teter.
Lubricus et mendax erat iste Guibertus aberrans,
Conscius et concors homicidarum quoque fautor;
Pompam mundanam plus ipso nullus amabat,
Relligione caret, sic quod nec eam scit amare.
Hunc rex pro papa laudans hoc magnificabat  ,
Ultra qui montes rediit, faciens mala prompte,
Queque nefanda libent, tute faciebat, inique:
Nam suus exactor, iudex, falsus quoque pastor
Non reprehendebat crudelia, que faciebat.
Ecclesias nummis uendebat sedulo multis,
Sepe duos falsos urbs una tenebat in anno
 Pontifices, dando certatim premia stando:
Plebes, capellas pretio clericis tribuebant;
Cuncti peruersi uiuebant lege Guiberti.
 Ast hera Mathildis despexit facta maligni,
Corde fidem ueram peramabat munere plenam;
Postposuit regem; per tres tenuit pia menses
Gregorium papam, cui seruit ut altera Martha;
Auribus intentis capiebat sedula mentis
Cuncta Patris dicta, ceu Christi uerba Maria;
Propria clauigero  sua subdidit omnia Petro,
Ianitor est celi suus heres, ipsaque Petri.
Accipiens scriptum de cunctis papa benignus
Tunc libertati Canosinam sanctificauit
Ecclesiam, chartam libertatis sibi largam
 Dictans, et mandans, uiolenter ne sua tangat
Ullus homo prorsus sit ob hoc anathemate tortus:
 Hortatu magne comitisse papa dat hanc rem.
Tempora mille Dei tunc septem septuaginta.
Tempus cognoscens crudele uenire per orbem
Papa, ducatricem uerbis corroborat idem,
Ut sit in aduersis acerrima, non sit inermis,
Christicolas cunctos, ut preualet, adiuuet ultro;
Blasphematores, qui sunt Satane quoque proles,
Conterat, exstirpet, reuocet quandoque benigne.
Iussa pii domini sapiens comitissa recondit,
Ut regina Saba Salomonis uerba beata;
 Cumque ualedixit comitisse papa Mathildi
Urbem Romanam Madio florente per arua
uisitat, aduentum cuius plebs ipsa repertum
Obuiat, exsultat, pastorem suscipit una,
Ipseque commendat, quod nobilis egerat erga
 Se, sanctumque Petrum Mathildis; uiuat in euum,
Clamauit cunctus clerus, totus quoque uulgus;
Cum quibus et regem maledixit denuo recte,
Absoluitque uiros, qui iurarant sibi, micros 
Ac proceres grandes, illum si linquere mallent.
Quod rex agnoscens, coadunans denuo fortes
 Italiam rursum spatium post temporis unum
Ingreditur, terram totam maculabat aberrans.
Sola resistit ei Mathildis, filia Petri,
Rex exardescens contra quam concitat enses,
Prelia, terrores, et castris obsidiones,
Ad nichilum pugnat, non hec superabitur unquam;
Insuperabilia loca sunt sibi plurima fixa.
Diligitur ualde, uillas defendit et arces,
Hanc uidet incassum rixam rex crescere tantum,
 Cogitat ut turbet solum caput, iuit ad urbem
Romuleam, secum Guibertus abisse uidetur.
Mos fuit aduentum regis populo  fore festum,
Istius est fletus, sua turbant crimina celum.
Urbs propter papam non illi fit reserata;
Circa quam bellans, dirupit menia celsa,
Depopulans Urbem, papam statuens ibi turpem,
 In cathedra locat hunc falso Clemens uocitatur:
Hic est Guibertus fallax, uastator apertus
Ecclesie Christi, merito quem signat abyssi
Bestia, quam uidit dilectus in Apocalypsi.
Regis et illa phalanx Romam totam maculabat,
 Peruigil et Rector Gregorius ex grege fesso,
 Pollute cathedre multum quoque condolet eque,
Sperans in Petrum rogitat pugnare Robertum
 Hermannum  quemdam, qui regem depulit extra
Urbem, qui ueluti per stratam  damnula fugit
Francigenam, montes ultra rediens malus hospes:
Papa suus Clemens Romanis premia prebens,
Raptor terrenam Petri rapit ipse cathedram,
Quanquam se monstret, quod sit quasi pastor in Urbe,
Ipsi nulla tamen pars in celi manet arce;
Hic heresis limes mundum seduxit inique,
Iussa Dei spernit, sanctorum uerba neglexit,
Preuaricat leges, diuinas destruit edes:
Persequitur dignum dominum papamque magistrum,
Qui monitis sacris plenus manet in Lateranis,
 Illic consistens  spermologus optimus iste,
 Actibus et uerbis exprobrat schisma Guiberti
Perpetuo damnans anathemate schismata tanta.
Nascitur hinc cunctis ingens tribulatio iustis,
Mucronem regis pia pars quammaxime sentit.
Sedibus expulsi sunt pontifices quoque multi,
Flagris afflicti, uinclis in carcere stricti.
Rex et Guibertus faciunt iuuenescere tempus
Neronis prisci, qui precepit crucifigi
Petrum, ceruicem Pauli gladio ferit idem,
Et proprie uentrem prescindere matris ab ense
Fecit ut inspiceret, requieuit ubi malus ipse:
Sic proprie matris palmas calcaribus acris
Transfodit, missus Satane, Guibertus iniquus.
 Nullum quippe uirum timuit nisi Nero magistrum;
uenis incisis in aqua uitam tulit ipsi.
Hi duo prescripti fidei fere nomen obliti,
Perdere nituntur doctorem denique summum.
Simon eis doctor Magus exstat et hispidus auctor,
Ignorant forsan quod, dum fortuna reportat,
Iniustos sursum ruituros esse deorsum,
Quandoque plus ipsos  ideo patitur Deus illos.



CAPUT II. Qualiter circa regem  et Guibertum exarserit domina Mathildis, et quod cunctis Catholicis subuenerit.


Corde pio flagrans Mathildis lucida lampas
Aduersus binos Domini crucis hos inimicos
Arma, uoluntatem, famulos, gazam propriamque
Excitat, expendit, instigat, prelia gessit.
Singula si fingam que fecit nobilis ista,
Carmina sic crescent, sunt ut numero sine stelle,
Plura sed omittam, de paucis discite mira.
Ex hac parte freti per climata quatuor eui,
Lepra Guibertina succreuerat horrida; nigra
Hac lepra mundus fore non locus exstitit ullus,
Munda domus sola Mathildis erat spaciosa  ,
 Catholicis prorsus fuit hec tutus quasi portus;
Nam quos damnabat rex, pellebat, spoliabat
 Pontifices, monachos, clericos, Italos quoque, Gallos;
Ad uiuum fontem currebant funditus omnes:
Scilicet ad dictam dominam iam mente benignam,
Queque requirebant apud ipsam repperiebant,
Defuit haud ulli, quin profuit optima cunctis,
Non ab ea mestus, si quis uir uenit honestus,
Unquam preteriit, sed consolatus abiuit,
uestibus e sacris multos hec nota ducatrix
Patres catholicos uestisse quidem reminiscor.
 Inter quos fulxit reuerendus episcopus urbis
Lucensis, lucens Anselmus  maxime prudens,
Lege Dei doctus, monachus bene relligiosus;
Gregorius presul Romanus, ut egit iehsu,
In cruce qui moriens dat discipulo Genitricem,
 Commisit dominam sic Anselmo comitissam;
Quam docuit dictis, regit exemplisque benignis,
Peruerse secte monuitque resistere semper.
Consilii magni uir hic angelus his fuit annis,
Consilium cuius sequitur comitissa uenustum.
 Nam quos ipsa ualet prauos conuertere mater,
Quantiscunque modis quit, agit in omnibus horis;
Multos cum feudo, multos munus tribuendo,
Pugnando plures, castellaque sepius urens,
 Regis ab obsequio iugiter disiungit iniquo,
Ultramontanis ac principibus sibi caris
Errores regis scribit uitare rebellis.
Sicque Deo multum generabat credula fructum,
Gregorio pape proceres seruire suadens,
Mittere cui gratis crebro solet in Lateranis
Xenia multa nimis, quam papa pie benedicit.
Bis centum libras domus argenti Canusina
Tunc misit pape, quam debet papa beare.



CAPUT III. De obitu pape Gregorii, et de electione Desiderii et Urbani pape, et quod domina Mathildis pro Romana Ecclesia pugnauit, et de obitu S. Anselmi Lucensis episcopi.


Interea  planctus de presule nascitur altus
 Gregorio, gestat dominus quem Christus ad ethra,
Ante dies septem Madii quam finis adesset;
Hunc monachi deflent, monachus quia noscitur esse;
Hunc clerici flebant, ualde laicique dolebant,
Pura fides quorum procul est a schismaticorum;
Quando suum sanctum reuerenter corpus humatum
Anni mille Dei sex insunt octuageni.
Post hunc fit papa Desiderius probus abbas
Montis Casini, qui paruo tempore uixit,
Anno post istum pastor sacratur in ipso
Urbanus rhetor, monachus prius, et modo rector.
Ecclesie uerbi summi Patris, atque perennis;
Ut Salomon dicit, iustus ueluti leo fidit.
Hic damnat regis fidenter, et acta Guiberti,
Qui Petri sedem falso cupiens retinere,
 Aduocat Oddonem  prudentem de Tuliore
Aduersus papam, quem bello sepe coarctat;
Ille tamen iustus, licet esset sepe retunsus,
Immobilis durat, pacem putat esse futuram
Filiole Petri, Christi famuleque fideli
Exhortando pia direxit tunc sua scripta,
Gregorii normam plus precipueque recordans,
Quatenus obseruet, nec eam dimittere tentet.
Hinc peccatorum ueniam dat eique suorum.
Gregorii missi  crebro petiere Mathildim,
 Cursores currunt ad eamdem crebrius huius,
Densius haud cessat Patres hos hec uice uersa
Chartis et missis pulsare diebus in ipsis,
Pro quibus aduersum se commouit fere regnum
Italicum totum, Ligurum sed maxime totum:
Ipsa Padi stratam tenet, urbibus unde fit acta  ,
Huius dum pugnant athlete, nonnisi culpa
Ipsorum perdunt, sed uincunt optime bellum,
Urbibus ex multis ciues hoc tempore multi
Insimul armati clypeis, et equis phalerati,
Principe cum celso prudenti prorsus Oberto  ,
Ducunt Parmensem  , Reginum pontificemque;
Romam, tam fortes aiunt se pergere posse.
Hi luctatores ibant pro regis honore,
Terras uastantes circumcirca peragrantes,
 Audaces tandem terram Mathildis amantes 
Intrant, credentes ipsam uastare repente.
Sustinet istorum Sorbaria  castra uirorum,
In propriis campis illis tribuit loca standi,
Nocte quiescentes oculis somnum capientes,
Iulius assumpta iam uero  luce secunda,
Ecce repente phalanx Mathildis adest, Petre, clamans
Auxiliare tuis. Inimicis  surgere tuti
Incipiunt, campi tanto strepitu stupefacti,
Multi dant dorsum, pugnant altissime  morsu,
Prosternuntur ibi plures, capiuntur iniqui.
Marchio predictus quemdam transuerberat ictu;
Et quasi uoce loquens: Nonne, sine fugit honore
Talem grimnitum  portat, nec hic inimicus
Ducet quod nunquam  super hanc dominam, puto turbam;
 Ebrardus presul Parmensis captus habetur,
Pontificem sentes Reginum perque dies tres
Abscondunt nudum Gandulphum pectore durum;
Nonnulli capti proceres, alii fere lapsi.
Gaudet turba Petri, turbatur concio regis.
Inclyta Mathildis terror fuit omnibus illis;
Mensis ut aduenit, qui primus in ordine cepit
Eius in octauo decimoque die dominator
In celis regnans Anselmum  uexit ad ethra  .
 Huic similis credo fuit hoc in tempore nemo;
Officium duplex monachorum pontificumque
Nocte die complens; corpus macerabat ut hostem;
Catholicus, celebs, pius, et sobrius fuit eque;
De cuius uere tristantur morte fideles,
Schismatici gaudent; erat his contrarius autem,
Quem sibi commissum  per Gregorium comitissa,
Ut decuit, digne sepeliuit mesta benigne.
Artus Anselmi condiuit Mantua terris,
De quo, quod gliscit, monstrasti, Christe, Mathildi.
Nam uirtute tua fecit miracula plura;
Seruulus iste tuus de sanctis exstitit unus,
Catholice parti fuit indicium probitatis,
Schismatice parti signum quasi debilitatis.
 Inde triumphando gaudet comitissa precando;
Huius enim Patris precibus putat auxiliari,
Cumque daret tumba sancti miracula multa,
Proderet ut multis post nos per secla futuris,
Iustitie cultrix ea partim fingere iussit
 Que simul et uitam capellani sibi dictant;
Tertius existens ab eo Lucensis et ille
Rangerius rector  dictauit eam sibi metro,
Dictauit pulchrum nuper librumque secundum,
Qui baculi litem  diffinit, misit eique,
Principium cuius sit hic, et non hesitet ullus
Lector, sed noscat quod cetera sint metra docta:
 Filiole Petri, uiole post lilia  dentur;
Detur ei de fonte Dei ros unde rigentur.
Pugna fuit, donec potuit seuire Guibertus,
 Perfidie dux, Ecclesie uastator apertus,
Sed quid ei tentare Dei firmissima castra?
Nunquid eo, regnante Deo, peruenit ad astra?
Mortuus est, et traditus est in perditionem
Quique reum defendit eum, contra rationem.
Gregorium uas egregium quicunque negauit,
Iam uideat, si forte queat, quam falso putauit.
Quique duas fregit statuas  Urbanus, ab illo
Fonte fluit, longeque eluit  non segnius illo.
Quisquis eum  non ante Deum uel sero fatetur;
Reprobus est, et deuius est, penamque meretur.
His ducibus mirabilibus collectio nostra
Non tacuit, donec tenuit latrantia rostra,
 Iam redeunt, qua fronte queunt, qui prosiliere,
Quos uideo, tangente Deo, plerumque dolere.
Sed redeant, et nos habeant, et nostra libenter;
Sed uideant, ut non redeant post terga latenter.
Nunc igitur non exigitur  quidquid mederi
Qua  uoluit donec uoluit diuisus haberi
De pretio, de flagitio, de seditione,
Et sapiunt, et nos aiunt in cognitione.
Nam pretium, nam flagitium non complacet illis;
Qui cupiunt, qui diripiunt, damnantur ab illis;
Par ratio, par traditio, pro parte uidetur;
Prestet ei censura Dei quod deesse uidetur.
De baculo lis est populo cum Patribus orta.
Ista fuit, que non caruit caligine, porta;
Ista fuit, que diripuit Paulumque Petrumque;
 Ista fuit, que par habuit regemque Deumque,
Hec phrenesis non est heresis, non est labyrinthus,
Per tenebras et per latebras non est labor intus;
Hanc uolumus quicunque sumus de dogmate Christi,
Ut fugiant, et reiiciant communiter isti.
Unde uolo, ne forte dolo circumueniamur,
Ut breuiter, sed non leuiter pensanda loquamur.
Christe, sapis, quod corda  rapis, succensa calore
Fac fieri, que scis fieri, pro pacis amore.
Plus laicis cunctis Mathildim Rangerius scit
Intentam legi Domini, uiteque perenni;
Hoc sibi perlucens ob id edidit ipse uolumen,
Iam redeat primus,  hic iste sit ordo relictus.



CAPUT Iu. De tertio aduentu regis Henrici in Italiam, et de obsidione Mantuane urbis.


Rex ut Henricus factus grauis est inimicus
Ecclesie sancte, domineque Mathildis amande,
In quocunque loco poterat sibi tollere, toto
Nixu tollebat terras ubicunque tenebat,
Presertim uillas, ac oppida, que comitissa
Hec ultra montes  possederat a Genitrice,
Abstulit omnino, nisi castrum Brigerinum  ,
Forte quod, magnum  , locuples erat undique, largum,
Hoc rex aggressus nequit intus ponere gressus.
 Cum bis quinque quasi transirent iam simul anni
Rex quod ab Italia discesserat  , armat equina
Dorsa uiris, iurans per septem tempora, supra
Mathildis terram persistere, pace neglecta;
Castra uocat densa, descendit ad Itala regna.
Tertius et mensis foliis florebat, et herbis,
Urbs domine quedam predicte chara manebat
Tempore longeuo, uocitatur Mantua uero,
Ex multis rebus diues satis ac speciebus;
Rex cupiens ipsam, fixit tentoria circa,
Quam mox athletis de sumptibus  atque repleuit
Nobilis et fortis Mathildis, maxime doctrix  ,
Ipsa tenens montes, inimicos despicit omnes.
Regis bella phalanx dabat urbi sepius atra;
Exsiliunt ciues, simul athlete comitisse,
 Occidunt, frangunt, cetum pellunt Alemannum.
Urbs bene protecta, degebat rex procul extra,
Mensibus undenis obsessio ciuibus hesit.
Tunc Ripalta  quidem menses hos traditur inter;
Traditur et turris Gubernula  regis alumnis.
Non famulam Petri mutant discrimina sedis  ,
Ciuibus at multos mandat sepissime sumptus
Seruent utque fidem rogat hoc permaxime ciues,
Cui ciues uere se mandant esse fideles.
Pollens Mathildis fidens in ciuibus illis,
Decipitur uerbis ipsorum, clam quia regis
Pertractant urbem manibus  , partemque phalangem
Ipsius, ante diem Pasche dare; de prope quippe
Tunc quod erat mundo celebrandum mense secundo
 Consilium firmant, Iude peragit  et ad instar.
Nam qua nocte Deum, Iudas mercator, Iesum
Tradidit, hac ipsa fuit hec urbs, Mantua dicta
Tradita, sed dum rex intrat crudelis in urbem,
Euasere quidem proceres domine comitisse,
Nauibus extracti propriis cum rebus et armis,
Ut lapis est adamas firmus, sic firma ducatrix,
In tantis damnis uenientibus his manet annis.
Fit tantum dictus lapis hedi sanguine scissus,
Non cedit damnis, fusus plicat hanc neque sanguis,
Nam supra Petram firmam fundata manebat,
Fluminibus  flecti nequit idcirco, neque uentis
 Anno milleno nonageno quoque primo
Mantua sordescis, de proditione nigrescis.



CAPUT u. Obiurgatio, ac detestatio seu digna exhortatio contra Mantuam.


Gloria quanta foret tecum quis, Mantua, noscet,
 Prudenter  tenuisset si modo clausas
Regi, iam nomen, decus atque tuum procul ore
Multorum uolui fere cuncto ceperat orbi:
Te fortem uere referebant, et locupletem,
Ac ueluti Troiam laudabant te fore longam.
Cum iuxta morem fers illius obsidionem;
Ciues atque tuos forti de sanguine fusos,
Italie cuncte dicebant funditus urbes;
Greca Phryges castra ceu quondam, sic Alemanna
Castra tui ciues soliti sunt cedere; quippe
Annis ipsa decem circumdata Troia pateret
Argolicis nunquam, nisi tradita nocte perusta.
O mala proditio, que celsos mergis in imo,
Tutos corrumpis, uictores comprimis urbis  ,
Perturbas reges, comites, proceresque ducesque,
 Ordinibus cunctis nimis officis improba turpis.
Si seruare fidem uoluisses tu comitisse,
Mantua, iam dicta tibi supra dante Mathilda
Auxilium, denis non solum, sed duodenis
Annis te posses retinere, timens nichil hostes:
Hoc si fecisses, pax ad te magna redisset;
Rex discessisset procul a te de prope, sicque
Felix mansisses tu, chara nimis comitisse,
A qua ditata, mirabiliterque locata,
Esses nunc florens super urbes quippe priores.
Ceu plebs Romana quires ita stare togata.
Et si te regis superassent prelia, nescis
Quod decus hoc multum foret, et non dedecus ullum?
Nam traditricem nemo tibi dicere sciret.
Hoc utinam uere tu nunquam nomen haberes,
 Infelix, tristis ex hoc tu nomine sistis.
Omne bonum nomen pro turpi traditione
Cur amisisti, tradendo temet iniquis?
Catholicis plena dudum celebrare solebas
Pascha Dei Christi cum splendiferaque Mathildi,
Curia cuius erat dapibus, donisque repleta;
Officiosa manet quasi regis curia sane.
Nunc celebras Pascha cum falsis ex Alemanna
Qui peramant Bacchum, flagrant ad luxuriandum;
Illorum linguas nescis, faciles quoque rixas
Cum sunt potati, pro uerbis fertur amaris,
Ensem denudant, sociorum uiscera truncant.
Mordent more lupi, cum sumunt  pabula cuncti,
Atria sanctorum uiolenter frangere norunt.
 Mantua nec  tales tibi noscere monstro sodales,
Hos fuge, contemne, mors est cum talibus esse.
Regis amicitia procul haud durabit et ipsa,
Non faciet quippe tibi que promiserat ipse,
 Decipiet uere te, seu procul ipse recedet.
Ergo caue magnum ne pax sua sit tibi damnum,
Consilium dignum cape  , luget, o scelus, istud;
Iura licet prisca corruperis, et noua scripta;
Plange tamen pure, plebs omnis plangat in urbe;
Communi uero uoto reuocare studeto
Cultricem Christi, uestram dominamque Mathildim;
Hinc restaurabis leges, et honore micabis,
Urbes uicine laudabant te sat opime,
Ac fore secura tamen haud aliter potes unquam.



CAPUT uI. Item de eodem rege, et eadem domina Mathildi, et de bello militum comitisse cum rege apud Tres-Comitatus.


Rex igitur capta gaudens ex urbe relata
 Pontificem falsum Cononem  gente Lemannum
Illic esse iubet; iam presul Ubaldus ab urbe
Fugerat ad grandem comitissam catholicamque.
Rex terras ultra tenuitque Padum fere cunctas
Platena, Nogara  , nisi que sunt oppida clara,
Hec loca nempe fidem seruauere  comitisse,
Regis terrorem despexeruntque furorem;
Rex ibi non hastam potuit, neque mittere plantam,
Hac et in estate capitur Mineruia  sane
Hancue fama  cepit, nonnullis denique telis,
Quam rex possedit, nec ob hoc comitissa recedit
A zelo Petri, pro quo mala tanta recepit,
Que per Regensem comitatum seu Motinensem,
Ibat letanter, proprias firmabat et arces  ;
Nullatenus certe desperans uincere regem,
 Mores atque uias illius sepius ipsa
Reperiebat ita, quod semper, quo malus ibat,
Nouerat, athletas et quantos ipsa  tenebat.
Nam postquam magna fuit arx Mineruia capta,
Tempore rex hiemis Athesis trans flumen abiuit
Principibus uacuus tunc, militibus neque fultus:
Hoc didicit nempe prudens comitissa, repente
 Mille uiros fortes numero plus iussit ad hostem
Pergere bellandum, campi certamine tantum;
Cumque Padi latices, Athesis nec non uadasissent,
Insidiis plenus rex, ipsos octo diebus
uitauit, tardans proprias reuocando phalanges.
Traditor istorum regem dicebat eorum
Nole spatis iungi, deerat quia posse, reiungit,
Talia credentes, securi stant, et inermes
En subito splendent regis uexilla ferentes,
Qui super hos currunt, pars ceditur utraque multum,
A turba regis miles capitur, sed inermis.
Plures euadunt, fugiunt per deuia saltus;
Iste quidem pagus uocitatur Tres-Comitatus  ,
Proditor emanso  fuit Hugo nobilis aluo,
Hanc contra morem sed fecit proditionem,
 Nam proba nobilitas non turpe scelus patrat unquam.
Tandem collecti remeauere  retro mesti,
De sociis captis paruis pariter quoque magnis,
Inter quos captus Manfredus erat probus, altus
Filius Alberti. Super ipsum contio regis
Maxime gaudebat, comitisse contio flebat,
Que ueniens fessa, proprie domine manifestat
Actus aduersos, duros, nimiumque molestos,
Dulcibus et planis uerbis, quos ipsa ducatrix
Solans blanditur, quo non timeant inimicum.
uincendi bellum, perdendi denique tempus
Sic uariatur, ait: uirtus prout ardua sancit.



CAPUT uII. De obsidione Montis-belli, et de uexillo regis apud Canossam capto.


 Dum transiret hiems, qua bellum cum comitisse
Militibus fecit rex, estas tertia uenit  ,
Binas rex steterat estates Italie iam,
Eridani fluuii laticem cum Iunius urit,
Stipatus transit Longobardis, Alemannis,
Obtinuitque loca campestria nobiliora.
Ad montes scandit Motinenses, quos nimis ambit,
 Mox mons Maurelli  pugna capitur sine ferri.
Ac mons Alfredi  capitur certamine freni,
In quo Gerardus facundus, signifer altus
Incidit in uinclis prefati regis iniqui,
Ex cuius uinclis doluit satis ipsa Mathildis.
Qui Iob tentauit, Tobiam, Deus ipse probauit
Hanc dominam, solam sancti Petri pedagogam,
Cuius amore flagrans patitur densissima flagra,
Ut quandoque sibi cameram reseret paradisi.
Hac uice rex plane solito plus exstitit acer,
Obsedit castrum Montis-belli  , superandum
Quem putat aut telis, aut obsidione teneri,
Ingressum sed ei, nec egressum tollere quiuit,
Presidium monti confert huic contio fortis,
Cuspide que regem stimulare solebat inertem,
 Pseudo quem Clemens tunc uenit papa uidere.
Cum quo plura loquens firmauit et obsidionem,
Aestatem montem circa quem perdidit omnem.
Cumque diu staret cepit pia pars trepidare,
Atque suam pacem proceres, famulique rogare
Magnifice domine crebro cepere perite.
Hoc libuit regi tantum si facta Guiberti
Ipsi laudarent, pedibusque suis quasi pape
Se prosternarent, faceret mox hanc ita pacem;
Hoc audire quidem nolunt aures comitisse;
Sed uolo noscatis, pacem si regis amatis,
Inquit, agam secum, iustum non hoc et habetur;
Mox mediatores, regem de pacis amore
Explorant, rogitant pacem ne differat istam,
 Annuit hoc tandem memoratus rex simulanter.
Ductores pacis nituntur ut ipsa ducatrix
Compleat hanc pacem, quam rex se dicit amare,
Credere que dictis laicorum distulit istis.
Multis accitis abbatibus, ac heremitis  ,
 Presulibusque sacris, ait illis femina pacis:
Si fieri possit pax iuste dicere poscit,
Reginus presul, speculum quasi lux, Heribertus 
Cum reliquis plane faciendam confore pacem
Astruit adiungens: tribulatio temporis urget;
Mens domine flecti quasi cepit in his quoque uerbis.
Respondit tandem dicens heremita Ioannes  :
Absit ne fiat! quia pax hec est inimica
Spiritui sancto, Patri, proprio quoque Nato.
Ergo sudores amittes atque labores
Tantos, pro Christi quos nomine sustinuisti.
Ne titubes, pugna, quoniam uictoria multa
De prope de celo ueniet tibi, dante sereno
Christo pro Petri precibus, qua leta frueris.
Fructificante fide fructum generant heremite
 Istius uerba, uerus fuit inde propheta.
Nam regis pactum comitissa reliquit inactum,
Atque fidem summam seruare spopondit alumna
Petri, donec ei uitam dederit Deus eui.
Turba sacerdotum firmatur catholicorum:
Ante uolunt lethum quam regis denique fedus;
Colloquium dignum Carpineti  fuit istud,
Rex Montem-belli non cessans tundere bellis,
Machina succensa sua fit, prope quippe Cucherlam
Dum geritur bellum, ruit unus filius eius  ,
De quo rex late doluit, misitque cadauer
ueronam, pulchrum fabricatur eique sepulcrum.
Esse uidens castrum rex insuperabile factum,
Per campum latum dense reboare tubarum
 uoces precepit, discedens inde quieuit.
Continuo castrum Montis-belli memorandum,
Aemiliam  quippe tunc rex peruenit et ipse,
Atque stetit soles paucos ibi subdolus ore,
Inde mouens castra, finxit se pergere Parmam.
 Tempus erat clarum, rediit retro Cauilianum  ,
Ac memor est factus Canosse que mala passus
Sit, nudis quando planctis illic stetit, algor,
Nix pariterque pedes illius coxit; habere
Nunc ulciscendi tempus se credidit ex his;
Canossam uero comitissa, cohors sua necnon
uenerat, utque sapit regem fore Cauiliani,
Militie partem forti dimisit in arce,
Ac partem secum tulit, it mox Bibianellum,
Semet commendans Apollonio, bene sperans
Saluari posse meritis ipsius ab hoste.
Dum fuit ad montem Iumigne  , densius hostes
Per Lintregnanum montem ueniunt pede raro:
Hi duo sunt montes uicini, sensit abhorrens
Utraque pars strepitum, domine pars Bibianellum
 Intrat festinans, regisque phalanx Canusinam,
uexillo large tenso, properauit ad arcem.
A domina proceres aliquanti tunc rediere
Retro, uiri regis, quos querit  ducere belli
Ad pugnam, bellum renuunt hi, cum cito tendunt
Ad reliquos arcis, quos hortatur simul armis
Arreptis regi fidenter bella rependi.
Cumque tube magne reboant, abbasque Ioannes 
Cum monachis psalmos psallebat, cordeque sanctos
Deposcens omnes, locus ut tueatur ab hoste;
Exstitit orta satis caligo maxima statim,
Abbas orabat, pugnabat plebs memorata,
uulneribus ferri iaculatur concio regis,
 Ex populo terre iaculatur nonnisi certe
Unus, qui multas pilo pulsauerat ulnas.
uexillum regis gestabat natus Oberti  ,
Ad se qui rectum cum uidit tendere ferrum,
Euitans ictum lorica nimis trahit ipsum,
Nam cecidit terre, currit quidamque pedester,
Accipiens hastam, uexillum tollit ad astra;
uix releuatus equo predictus marchio, retro
Ad regem, sursum qui monticulum stetit unum
Cum sociis cunctis rediit, simul ac ibi iuncti
Ob nebulam grandem cum nullus uiderit arcem
 Rex uoluit frena; Baianum  tendit, habebat
Cor nimium mestum, uidet erga se quia tempus
Mutatum, libras per millia quatuor istam
Nollet habere uiam calcatam, scire, nec ipsam;
Perditio signi defectum signat ab hinc, quin
Nomen ei crescit, quod dicitur officiperdi  .
Pars Mathildis ouans Christum ueneranter adorans,
Ad Phanum defert Apollonii reuerenter
uexillum regis, quod adhuc ibi constat haberi.
Hec dum fiebant October rura colebat;
Rex una mestus Baiani nocte quiescens
Mane Padum iuxta properauit, et inde secunda
Luce Padum transit, decrescens omnibus annis.
Concio Mathildis loca de prope plana petiuit,
Eridani lympham post hec transiuit et ipsa;
 Terras paulatim, dudum quas nota ducatrix
Perdiderat, scutis illius denique uiri
Restituunt gentes ferientes quasque rebelles,
Redditur et turris domine Gubernula multis
Regis de rebus honorata  sat, et speciebus.
Reddita non longa  Ripalta fuit sibi post hec,
Augmentum magnum pia pars habet hoc et in anno.



CAPUT uIII. De separatione Praxedis regine ab Henrico rege  et de aduentu pape Urbani in Longobardiam.


Augurium peius regi quoque contigit, eius
Flagitium prorsus sua cepit spernere coniunx,
Quod taceat metrum, nimis hinc ne degeneretur.
 Ast de regina Praxede tamen metra dicant;
Sic timet ipsa uirum, dentem uelut agna lupinum,
Cumque timore tremit, furtim munimina querit
Mathildis, poscens ut eam disiungat ab hoste,
Aspiciens Debora noua tempus inesse uel horam,
Hunc ut prosternat Sisaram, clam quippe cateruam
ueronam mittit, regina manebat et illic;
Priuatum  uenit, defertur, leta recedit.
Regis eam serui perdunt strepitu sine belli;
Suscipitur recte, reuerenter, nobiliterque
A domina sane Mathildi, que quasi Rachel 
 In Sisare magnum nunc fixit tempore clauum.
Crescit ob id felix Christi uictoria plebi,
Ecclesieque duci, pastori scilicet urbis;
Hanc rem regine missi referunt comitisse:
Hoc quicunque scelus cognoscebat fore uerum,
Spernebat regis sectam, pariterque Guiberti:
Partibus in cunctis pars Petri maxime surgit;
Dux bonus Urbanus factis et nomine clarus
Esse triumphandi tempus de principe Rabin 
Percipiens, Romam dimittens uenit ad oras
Longobardie cum consilio comitisse,
Que suscepit eum, sanctum penitus quasi Petrum.
Pontificis dextra benedicitur ista potestas.
 Tunc pastor sanctus synodum  celebrauit, et annus
 Christi millenus nonagenus quoque quintus,
Primus erat mensis, cum nascitur humor in herbis;
Ore sacerdotum damnantur facta malorum
Ac heresi pape Guiberti scilicet arche,
Regis et Henrici domini quia sunt inimici,
Adfuit his dictis Praxedis, et ipsa Mathildis;
Catholicos plene benedixit papa fideles;
Hanc synodum sanctam Placentia continet ampla.
Expleta synodo domine, quam sepe recordor,
Papa ualedixit, clericis comitatus abiuit
Per multas urbes, curans conuertere plures;
Gallia quem patrem suscepit maxime chare.



CAPUT IX. De obsidione Nogare.


 uilior effectus solito mage rex, uelut exsul,
Quid faciat nescit, nec nocte dieque quiescit;
Fronte carens, tandem resilire putauit, ut ante
Ciuibus accitis secum ueronensibus, iuit,
uallauit castrum Nogare forte uel amplum:
Hoc discunt aures Mathildis, nouit ut autem
Mox accersitos Motinenses  corpore firmos,
Eridanum transit, quam tunc Gubernula gratis
Suscepit noctu; sed non regem latet hoc, nec
Exsanguis  factus, qui rex nimis et stupefactus
Se mox inde mouens in eadem nocte, timore,
Quo Deus Assyrios quondam stupefecit iniquos,
Quando Samariam circumdederant fere dira
Perualidaque fame  , fore uictam non titubarent,
 Surgunt nocte tetra tremefacti, uascula, frena,
Diuersas uestes, obliti sunt simul enses,
 Longe secedunt, urbs diuitiisque repletur.
Ipse Deus regem fecit trepidare repente
Istum Mathildim fugiendo, nocte reliquit
In castris uasa, seu frena, capistria sana  ,
Castrum Nogare comitissa  gliscit amare:
Mane recepit eam, uehementer ut esuriebat,
Cum proprio cetu ceu Iudith ipsa beetur
Non semel hec regem necat ut Iudith Holofernem,
Crebro sed impellit, sibi muscipulas quoque tendit,
In quibus ille cadit, se quando cauere putauit.



CAPUT X. Quid in Galliis papa Urbanus lucratus est, et de reuersione sua ad Italiam.


Urbani  Galli pape Petri quasi sancti
Dicta receperunt, et ei bona multa dederunt.
 uerba salutis eis dabat hic pastor uice Petri,
Nam docuit summus pater illos ire sepulcrum
Ad Domini nostri, locus ut purgetur, et hostis
Inde repellatur populus paganus amarus.
O fidei semen bona germina quot modo prebes
Cum rutili flores refluunt pastoris ab ore,
Et pariunt fructus Domini dignanter in usus!
Nam genitor charum pro Christo linquere natum
Et genitus patrem cepit dimittere plane,
Atque uir uxorem contra dimittere morem,
Sexus uterque Deo gliscit parere sereno.
Certatim currunt Christi purgare sepulcrum,
Francigenus cunctus populus, de quo fuit ortus
Urbanus pastor, presertim pergit ouando.
Cumque duos annos fecisset ibi fere pastor,
 Italiam rursus rediit, fuit atque locutus
Miti Mathildi, que domni uerba magistri,
Presulis ac summi, mentis dulcedine sumpsit,
Quam pater absoluens, benedixit eam super omnes,
Atque uale dicens sibi, Romam tentat abire,
Ut cathedram Petri purget, quam praua Guiberti
Sessio polluerat, per longum tempus habebat
Corruptam legem canonum, pariter quoque regem,
Urbanus rhetor  uelut ambierat; prius ergo
Romanam sedem mundauit ab hoste, celebre
Illius nomen crescebat, maxime Rome,
Plebs suscepit eum, pepulit Romana Guibertum;
Eiectus nempe foris Urbem, stare Rauenna 
Assidue cepit, mortem suus Oddo  recepit,
Propter papatum non liquerat hic dominatum
 Rauenne, credens quandoque linquere  sedem.



CAPUT XI. De recessu Chonradi ab Henrico patre suo, et de morte pape Urbani.


Petre Pater, presto precibus dictantis  adesto,
Ut doceas sensum nostrum componere uersum  ,
Unam dictemus plagam, qua rex superetur.
Francigenas partes Urbanus dum peragraret
Longobardie stabat rex hactenus ille;
Cui fortuna uetat ferat ultra ne diadema,
Egypti regem, que perculit ultima regem,
Istum plaga ferit, primogenitus sibi cedit,
Mortuus Aegypti primogenitus fuit; isti
Non obiit, uiuus sed ei grauis est inimicus
Factus, ob eius opus, quod erat nimium scelerosum.
Chonradus  dictus fuit hic de chrismate tinctus,
 Ingenio pollens, genitorem prorsus abhorrens,
Se domine largis Mathildis subdidit alis.
Que ueluti dignum ualde charumque propinquum,
Mox suscepit eum laudans, ut rex uocitetur
Illius tractat patrem, sic Esther ut Aman,
Abstulit uxorem sibi primitus, et modo  prolem.
His motus damnis septem stans insimul annis 
Italie, regnum Gallorum uisitat exsul,
Sic procul eiectus Chonradus filius eius,
Cum domina stabat iam supra commemorata,
Consilio cuius pulcher iuuenis, rubicundus,
Ac prudens uere, Siculam duxit mulierem 
Rogerii natam ducis, huic iuueni quoque papa,
Credere si uellet sibi, regem non uetat esse.
 Non erat hic rector tremulus quasi cannula uento,
Sed ueluti ferrum truncabat noxia uerbo.
Ut ceruum serpens heresum sic turba timet quem;
Cuncta sibi praua subduntur dogmata falsa.
Nunquam decreuit  libertas denique sedis
Romane per eum, sanctum peramat quia Petrum;
Aureus antistes color optimus exstitit iste,
Scilicet Urbanus sanctis merito sociatus,
Talem ue Rome cum perdidit opilionem.
Mortuus est Rome digno conditus honore,
Iulius ipse dies binos cum dat prope finem
Anno milleno, nonagenoque noueno
A Nato celso de prima uirgine uerbo.



CAPUT XII. De electione Paschalis pape, et de praua Guiberti morte.


Post quem papa bonus laudatur religiosus
 ualde Paschalis, consecratur quoque statim,
In uerbis planus, per Romam prorsus amatus,
Dans agapem grandem, nutriens inopes, tribulantes.
 Dogmate pro Christi certanti porro Mathildi
Signatos apices benedicentes sibi mittens,
Illos ut mores teneat, monet, anteriores,
Quos docuere Patres ipsam uehementer amantes
Simplicitate Pater sancti Iacob patriarche,
Paschalis regitur, secum neque subdola uiuunt.
Planitiem cuius didicit Guibertus homullus,
Mox Antichristi sedem sibi tollere gliscit;
Qui Sutrium uenit, ciues seducere cepit
Romanos, paruos pretioque nimis  simul altos;
Atque uiam domini Petri  faciebat hic hostis
Custodire, uiros spoliare iubens peregrinos.
 Hic per uiginti tres annos denique Christi
Ecclesiam nisu toto turbarat iniquus,
Dum potuit multos animos seducere stultos,
Destitit infelix nunquam, nec  corpora ledit,
Illius magnus mundus iam despicit actus.
Ecclesie cuncte Petre iam prebe promoconde  ,
Iste senex ut hebes homines sinat esse fideles.
Post annos binos Urbanus erat quod ab isto
Seclo portatus, celique choro sociatus;
Iste dolore graui tactus Guibertus inanis
Mortuus est secum portans anathema per euum;
Propterea celi populus, pariterque fidelis,
Exsultentque boni, periit quia perditionis
Filius, ut surgat similis non det Deus unquam.
Dictator quidam de quo metra protulit ista:
 Fletibus et lacrymis esses, Guiberte, dolendus,
Fletibus et lacrymis si forte fores redimendus.
Sed nulli gemitus possunt tua facta piare,
Quam mors non potuit de perfidia reuocare.
Non est consilium quod possit uiuificare,
Ad se quem spreuit Deus in finem reuocare.
uiuens et moriens nobis exempla dedisti,
Quod membrum Satane non sit de corpore Christi;
Non Dominum, sed demonium, uiuens habuisti;
Non Dominum, sed demonium, moriens habuisti.
Ergo satis claret quod qui tua facta sequentur,
Pro simili culpa simili gladio ferientur.



CAPUT XIII. De obitu Chonradi regis et obsidione Ferrarie.


 Scribere res gestas cum non sit res inhonesta;
Carmen adesto meum sic, ne promas nisi uerum.
 Infra Chonradus Longobardos comitatus,
Dum staret discors a Mathildi  fuit ipso
Tempore, durauit modicum discordia talis:
Nam petiit partes Tuscanas rex, ibi tandem
Nobilibus quidam facientibus expulit iram;
Ad pacem firmam rediit bene cum comitissa.
Post istam pacem febre tactus. Iulius autem
Mensis erat magnus, moritur Chonradus, et annus
Tertius, Urbanus quod transierat memoratus  .
Eius habet corpus Florentia florida prorsus.
Post hanc estatem libet autumnum memorare.
Qui uenit, duros in quo Ferraria muros
Obsessos sensit, fuerat quia facta rebellis
Ipsa ducatrici, nec ei seruire cupiuit,
Contra quem gentes numero sine duxit et enses,
 Tuscos, Romanos, Longobardos geleatos,
Et Rauennates, rauennates, quorum sunt maxime naues
Circumstant equidem multe maris atque carine
A duce preclaro transmisse uenetiano  .
Considerans demum Ferraria, ne superetur,
Optauit pacem magne Mathildis amare,
uincere cui uiuos est semper mos inimicos.



CAPUT XIu. Quod papa Paschalis ob piam tutelam domine Mathildis direxerit  in Longobardiam uenerabililem cardinalem Bernardum.


Auxilio Petri iam carmina plurima feci,
Paule, doce mentem nostram, nec metra  referre
Que doceant penas mentes tolerare serenas.
 Pascere pastor oues Domini Paschalis amore
Assiduo curans, comitissam maxime supra
Sepe recordatam Christi memorabat ad aram;
Ad quam dilectam studuit transmittere quemdam
Pre cunctis Rome clericis  laudabiliorem,
Scilicet ornatum Bernardum presbyteratu,
Ac monachum plane, simul abbatem quoque sancte
Ambrosie uallis  . Factis plenissima sanctis
Quem reuerenter amans Mathildis, eum quasi papam
Caute suscepit, parens sibi mente fideli;
Qui uir celestis tantum celestia uerbis
Et factis monstrans exempla dabat bona coram
Omnibus, et dignum fructum Domino genuit tunc,
Illius nomen ducebatur procul ore
Multorum, cuius populus de nomine fultus,
Urbis Parmensis pars maior cum uehementi
 uoto deuote sanctum petiit seniorem,
Pergeret ut Parmam multis erroribus atram,
Quos procul errores Pater hic depelleret ore.
Annuit his dictis, cum consilioque Mathildis,
Speque fide fulgens clericis comitatus ad urbem
Perrexit; sancte dormitio uirginis, atque
In medio mense, qui sextus noscitur esse,
Tunc celebratur, quo festo Parma beatur;
Maius ibi templum Marie nomine fertur,
In quo plebs tota Christum Parmensis adorat.
uirque placens Christo patiens Bernardus in ipsum
Introiit phanum, missam cantare paratus,
uerba uolens regni populo narrare superni.
Missam deuote pro festi cepit honore,
Post euangelica plebi retulit sua uerba,
 Que propter regem nonnullis displicuere.
Dum calicem sancta uir mitis ponit in ara
Supplicet ut Christum pro cuncta plebe benignum.
Hinc clamor multus, uulgi sonuitque tumultus
Nam blasphemias cepit depromere diras,
Aduersus Christum ceu Iudei crucifixum;
Plures dicebant: Moriatur pseudopropheta!
Clamabant multi: Seductor corruat urbis  !
Hic, aiunt, intus regis stet non inimicus!
Enses denudant, mulierum uox sonat una:
Si sinitis uiuum, regem perdetis amicum,
Non uiuus uadat, cupitis si uiuere, clamant.
uitrea uasa cadunt, hastis franguntur in altum
Erectis, longe Patris socii simul omnes
 Fugerunt, abbas Thebaldus  maximus astat
Cum Patre solus ibi; ceruicem monstrat, et infit:
Cede meum collum, mortem gratanter hic opto.
Mox frameam quidam per collum traxit ob iram
Illius, paruum sibi fecit uulnus et arctum.
Intrepidus stabat leta facie super aram
Christi Bernardus patiens, sapiens, uenerandus
Cum uidit uulgus ridere suum quasi uultum,
Clamauit dicens: Speciem Zabuli gerit iste;
Tollatur statim, tundatur carcere, flagris!
Iniecitque manum super ipsum, cuius  auarus
Et foris asportant, heu! missa relinquitur orta.
Non Domine magne dormitio uirginis alme,
Non altare Dei, sed nec reuerentia Petri
Terruit hanc gentem Pharisaica facta sequentem,
Capellam totam, quam prebuerat pretiosam
 Huic domno digno comitissa Mathildis, in ipso
Templo confestim rapuit plebs pessima, fregit.
Nuntius e multo uicino, mane secundo,
Scilicet ad grandem comitissam uenit, et hanc rem
Notificauit ei, que dans suspiria fleuit,
Atque sui fortes athlete iussit ut omnes
Aduersus Parmam deferrent insimul arma,
Fines tunc nempe retinebant hanc Motinenses.
Ut uolucer uelox cito pergens hec pia uero
Parma die terna prope sensit eam timet, ex qua
Nobilibus uasis  illius reddere statim
Iniuste captum studuit supratitulatum,
Et domine cunctam capellam reddidit, ultra
Non aliquid retinens, uitare pericla requirens,
Que non uitasset, nisi uir patiens adamasset.
 Ciuibus indulsit comitissa Mathildis, et urbi
Iussu Bernardi, cuius pietate remansit,
Mille Dei nati tunc centum quatuor anni.



CAPUT Xu. De obitu regis Henrici tertii  .


Dictus iam dudum rex quo sit fine solutus,
Scilicet Henricus, uolo mundi discat amicus,
Cum scierit, noscat faciendum quid sibi constat.
Rex suprafatus uiuens erat illaqueatus
Actibus in prauis, semel at se dissimulauit
Conuerti, pleno quod fecit corde ueneno,
Schismaticos semper coluit tenuitque libenter;
Hinc exardescens minor eius filius  , enses
Eleuat aduersum genitorem, tollere regnum
 Querit ei, duram secum committere pugnam
Non piguit campi, quem bellando superauit,
Mestitia multa per totum tempus abundans,
Undique confossus, quassatus, et undique tortus;
Mortem non sperans demum, tamen ipsa catena
Mortis eum strinxit; rapuit de corpore tristi,
Augusti quarto defungitur Idus in anno
Christi milleno centeno denique seno 
Ad templum Spire dormit, quod struxerit  idem.



CAPUT XuI. Congrua exhortatio Paschali pape.


Petre  , Paule, duces orbis, caput omnis in Urbe,
Insectatores uestri ducatus homones
 Penna coruina loca iam peragrant peregrina.
Hec alba penna, uos pape mittite uerba:
O pastor rector Paschalis summe sacerdos,
Hec meditans  tracta, prudenter duc tua facta
Ecclesiam Christi de regno mortis abyssi
Ereptam gaude, stet ut, aspice, libera caute:
Illius pacem non ulterius uiolare
Ullus presumat, caueat pater hoc tua cura.
uelle tuum firmum super illum stet crucifixum.
Qui semet morti pro sponsa subdidit hosti.
Tu cui commisit Christus, sponsamque reliquit,
Prospice perfectam  commendatam tibi semper
Reddere festina sponso sponsam sibi dignam.
Ferto prius mortem, male quam uioletur ab hoste,
Nullus eam raptor rapiat tibi, nullus amator
 Falsus seducat blande uirtute nec ulla.
Scit Dominus Christus quia si steteris bene firmus,
Libertas sponse nunquam minuetur ab hoste;
Omnis nec Roma  sub te, regnique coronam
Nemo ferre ualet, tribuas nisi tu sibi plane,
Qui gestabit eam sine te  uacuus poterit remanere  ,
Dum falsus quidam sponsam lacerare benignam
Non timuit, tecum plures uigilare studerent  .
Inter quos prompte Mathildis, filia sponse,
Peruigil et fortis, peruersos sepe remordit;
Feruida bella nimis cum rege potenter iniuit,
Nam per triginta durauit tempora firma,
Nocte die bellans regni calcando procellas.
Finis adest guerre, requiem rogat ut sibi prestes.
 Si tibi crescet opus, nunquam deerit tibi robur
Et uis, et agnosces  , quia Petri non amat hostes.



CAPUT XuII. De aduentu pape Paschalis in Longobardiam et in Gallias.


Post obitum regis pretaxatique Guiberti,
Ecclesie sancte pax cepit crescere ualde,
Errores cessant, redeunt et uera neglecta:
Aduersus papam, contra sedemque beatam
Ausus nullus erat consurgere, sed reticebant;
Optabant omnes ut pergeret ipse per orbem
Corripiens, soluens, medicans contagia, sordes.
 Tale uidens tempus Paschalis papa uerendus,
Exiit a Roma, quem plebs satis omnis honorat;
Longobardiam deuenit ad hanc comitissam,
Cui uenerare patrem iugiter mos exstitit alte.
Hec est Mathildis, que gaudens obuiat illi,
Letitia multa papam suscepit abundans;
Omnibus ipsa bonis, regni decus est et honoris.
Iuxta tuncque Padum tenuit  synodum memoratus
Papa, suum missum direxit natus ad ipsum
Defuncti regis, querens ut ius sibi regni
Concedat, sedi sancte cupit ipse fidelis
Esse uelut matri, subiici sibi uult quasi patri.
Regis legati pater almus uerba beauit.
His aderat dictis cum multis alta Mathildis,
Que laudans regis pia missi uerba petentis,
 Responsum patris cum cunctis magnificauit.
Tunc ueniunt ciues Parmenses, Pontificisque
Summi deuote querunt reuerentur amorem,
Ut tribuat Parme pastorem corde rogantes.
Pontificem Parma petit illum, quem spoliarat
Olim, Bernardum monachum ualde uenerandum,
Ecclesiam Parme Marie uirginis alme,
Urbs eadem patrem rogat hunc, ut nec  quoque sacret.
Letatur papa quod filia pessima Parma,
Dedita nonnullis erroribus, insita nugis
Ad gremium digne matris rogat ipsa redire.
Tunc erat et mensis qui scindit rura iuuencis,
Annus millenus centenus sextus habetur  .
Castrum Guarstalle  synodi locus exstiteratque.
 Inde Pius papa discedens ad memoratam
Aduenit Parmam, faciens ibi queque rogarant:
Nam sacrauit ibi templum  Christi Genitricis,
Dans ibi decretum, ne subiaceat nisi Petro
Clauigero celi, simul ipsius quoque sedi.
Hoc uenit templum Mathildis ad aspiciendum,
Donum tale dedit placuit quod maxime plebi.
Pontificem sacrans Bernardum tunc ibi papa,
Iussit eum pape uice sancti degere Parme.
Hincque ualedicens domine sepissime dicte,
Francigenos fines petiit uenerabilis idem,
Fructificans multum spatium per temporis; unum
Illinc post annum rediit retro pastor amandus,
 Eius ab obsequium Mathildis mox reperitur.
Prompta loquens: secum Romam rediit cito presul.



CAPUT XuIII. De legatis, et de primo aduentu quarti Henrici regis in Italiam.


Rex nouus exaltans, tendensque suas procul alas
Bellando terras superabat, et inclyta regna.
Quartus hic Henricus prudens est, calliditatis amicus  ,
Qui contra Petrum sanctum fore ne uideretur
Mille decem centum Christi dum tempora crescunt 
Pontifices magnos, comites direxit et altos
Magnificam Romam pro regni quippe corona.
Filius esse Petri si uult rex atque fidelis,
Papa, dabo Romam, respondit, eique coronam.
 Dum redeunt isti, seu perrexere, Mathildis
Ipsos suscepit, dedit illis plurima; leti
Ad iuuenem regem postremum qui rediere:
Ipse manum fortem coadunans mox in eodem
Scilicet anno, cum multis galeatus in ortu
Autumni uenit, Longobardosque peremit,
Ardens, deuastans illorum maxima castra,
Urbes munitas eius perterruit ira,
Urbs ipsi gestit fieri Nouara rebellis,
Flammis succendit quam, muros post quoque fregit.
Aurea uasa sibi, necnon argentea misit
Plurima, cum multis urbs omnis denique nummis.
Nobilis urbs sola Mediolanum populosa,
Non seruiuit ei. nummum neque contulit eris,
 Italie nulla comitis domus, aut ducis ulla
Reperiebatur, de qua rex pretitulatus
Multum curaret, quia quibat eas superare.
Sola Mathildis erat, que regem semper habebat
Exorsum  multum certaminibusque repulsum.
Arcibus in claris stabat tunc ipsa ducatrix,
Utramontani proceres multi quoque clari
Ad quam uenere, miraturi mulierem.
Pace laborabat pro cuius rexque flagrabat:
Usque Tari ripam uenit rex pace petita.
Tunc ualide docta linquens comitissa Canossam,
Forte uel excelsum peruenit Bibionellum 
Regis cum missis magnis ibi plurima dixit,
 Et de pace loquens, de regis honore suoque,
Utraque pars tandem pacem laudauit eamdem,
Sed contra Petrum non promisit fore secum.
Francigenam stratam  tenuit rex, pace peracta,
Transiuit certe tunc incipiente Decembre.
Montem Burdonis  Tuscane fluxit  in oris,
Gens trepidat cuncta, nummos sibi datque tributa,
Ceu Longobardi, sic Tusci sunt tremefacti,
Cum Florentinis  . Celebrauit denique Christi
Natalem, densas plebs hec sibi contulit escas.
Urbis Aretine muros ruit, ussit et igne.
Idus in quarto Februi Rome fuit, almo
Paschali pape mandans, quia uult uenerare
Ipsius iussum, nec episcopium cupit ullum
uendere, prebere nisi dux pius ipse iuberet.
 Exsultat Roma concurrens undique tota,
Papa, sacerdotes, leuite, plebs ob amorem
Regis, maiores, iuuenes, pariterque minores,
Femineus sexus, monachi, monache quoque centum,
Lampadibus multis cum claro lumine sumptis,
Antiquo more processio regis honore
Facta fit extensa  nummis eis cooperta.
Intrarunt templum sancti Petri reuerendum,
Rex altare petens humilis satis, et bene clemens
Ibat per scalam pedetentim, crura plicabat.
Ad summum scale sua porrigit oscula pape;
Inuestituram  super aram construit unam
Ecclesias nummis quod nunquam uenderet ulli,
Non inuestiret, iubeat nisi papa benigne;
 Hincque triumphabat plebs, clerus, maxime papa,
Cumque parat papa dare regi queque rogarat,
Ut ueniat, mandat, rex distulit, abdita tractans:
Nam Zabulus, priscus hominum seductor iniquus,
Inuidia feruens de regni pace, repente
Perfidie semen iaciens, turbare fideles
Diligit ardenter, sunt queque statuta decenter,
Mox elisa nimis fiunt; rex sic quoque dicit:
 Priscorum morem cupio regumque decorem,
Nolo det ut solam mihi domnus papa coronam,
Anulus et fustis per me detur uolo cunctis
Presulibus nostri regni, ceu mos fuit olim.
Hoc sibi nequaquam uoluit concedere papa,
Ducere quem fecit rex, hospitioque recepit.
Nox accedebat cum talia rex faciebat,
Pontifices, ciues plures capiuntur ibidem,
Atque cruces sanctas rapiebat gens Alemanna.
Ebria gens ista nescit Christi pia dicta;
In lacrymas letis  uertuntur gaudia pacis.
Nocte cohors cuncta simul est Romana locuta,
Surgunt mane spatis, clypeis et equis phalerati,
Concutiunt hostes Alemannos, corpore fortes
Cedunt, occidunt et eos penitus quasi uincunt.
 Sed flagrant erga nimis horum quippe Tabernas  ,
Insimul ex armis et denariis onerati
Plus adamant nummum, quam bellum uincere sumptum,
Longobardorum nimis est rex tutus hic armis,
Ipsum circumdant, Romanis uiscera truncant,
Rex eques electus celeri  , quo nemo repertus,
Astitit ipse suis, ciues contriuit et Urbis,
Interitu quorum facto nimio populorum
Romani ceptum perdunt miserabile bellum.
Rex uero papam tenuit, ui pace negata.
Cum reliquis captus Parmensis erat uenerandus
Bernardus presul, Christi de dogmate plenus,
Atque bonus senior  Reginus episcopus, illo
 Simplicior credo reperitur nemo sacerdos.
Pro quibus audacter uir facundissimus, atque
Nobilis Arduinus  Longobardusque peritus,
Atque fidelis uir missus domineque Mathildis
Alloquitur regem pactum memorans comitisse.
Continuo quos rex sinit ire Mathildis honore.
Rumor erat mundo de capto presule summo,
Qui, propter ciues, quos secum ceperat idem
 Rex, metuens mortem paterentur ne simul omnes,
Dum festum Pasche uenit, tribuit sibi pacem,
Urbem Romuleam sibi subdens, et diadema
Ipsius capiti ponens, unguit, benedixit.
Ultima lux mensis  primi tunc Pascha reuexit,
Numinis undecimo centum post mille sub anno.
Augustus plane dedit inclyta munera pape;
Gaudens sed fessus, nec non exercitus eius
Exiit a Roma, Tuscanas transiit oras
Recte frena regens, equitans non extrahit enses,
Longobardorum regnum petiit spatiosum,
Illustresque duces ipsum regem preeuntes,
ualde nutriti resalutauere Mathildim.
Pergere nec Cesar sapiens usquam cupiebat,
Respiceret faciem nisi iam dicte comitisse.
 Cum iam cepissent transire dies Madii sex
Ipsemet accessit, scit eam fore Bibianelli,
Teutonica lingua refert pariter sua dicta:
Non erat interpres ullus sibi quippe necesse.
Huic promisit  similem se rex nunquam reperire,
Cui Liguris regni regimen dedit, in uice regis 
Nomine quam matris uerbis claris uocitabit  ;
Tresque dies secum faciens firmum quoque fedus
Omnino letus, crescens iugiter quasi cedrus,
Iuit cum magnis ultra montes Alemannis.



CAPUT XIX. Quo timore Mantuani ad fidelitatem domine Mathildis redierint.


Gloria, Christe, tibi cuius uirtute Mathildis
Ex toto uictrix manet omnibus ex inimicis,
Nam proceres plures comites superauit et urbes;
Regem  contempsit, cum secum prelia gessit,
Marchia  nolendo sibi paruit atque uolendo,
Mantua crudelis sibi deuetat esse fidelis,
Annos uiginti per quatuor atque reliquit,
Quod sibi non seruit, sed proditione superbit.
Protulit edictum quocirca maxime dirum
Rex scriptus supra, quod spreuit Mantua dura.
Qui staret quanquam cum forti gente Lemanna  ,
Cessat legatos tamen haud sibi mittere claros,
 Inclyta Mathildis cum muneribus bene dignis.
Glorificat Cesar donis et eam uice uersa.
Accidit interea tribulatio maxima quedam,
Que turbat terram, prauorum corda reuelat,
Atque uoluntates reserauit et impietates.
Disiice, Christe, uias tales, abrade ruinas,
Exaudi miseros Deus audi noster egenos,
Atque ducatrici uitam concede Mathildi:
Cum morietur enim, denudabuntur egeni,
Ecclesie sane fient grauiter spoliate.
Hoc proceres credent se facturos, humiles nunc.
 Latro latroni dabit auxilium quasi proli;
Predo predonem, leo rodet ut ore leonem.
uisi nunc flores; quid agent quandoque latrones?
Hactenus en uiuit prudens comitissa Mathildis,
Sed nimis infirmam Baruncio mons  tenet ipsam.
Pullulat hinc lolium, segetem suffocat iniquum,
Undique funesti concurrunt atque proterui;
Defunctam dictam supra referunt comitissam.
Hoc uerbum credunt ciues quos Mantua secum
Semper habere solet, mox priscam proditionem
Ut renouent tractant, exquirunt atque Ripaltam  .
Cuius custodes perculsi quippe timore,
De proprie ualde domine uita dubitantes,
Seque suas proles, sed non tamen absque tenore,
Ad populi uotum subdunt castrum quoque totum.
 Tale fuit fedus, si uiua Mathildis habetur,
Non aduersus eam castrum retinere uolebant.
Sed nimis absque fide sunt usi uiuere ciues;
Nam sub se castrum postquam uidere redactum,
Clam male disponunt ipsum comburere totum.
Interea prudens presul Manfredus  ad urbem
uenit, quod uiuam dimisit, ait, comitissam.
Ad cuius dictum populus commotus in ipsum,
Esset ni clarus, de grandi stirpe creatus,
Credo manus in eum misissent, sed timuere.
Non timor hos regis cohibet, fedus neque gentis.
Castrum, ceu dudum cupiebant, funditus urunt;
Effringunt turres, lapides portantur ad urbem.
Per mensem  damnum scelus hoc non fit patefactum.
 Infirme domine fieret ne causa ruine.
Mensis erat sextus nimis in quo proficit estus,
uix sed sanatur sustentatrix uiduarum,
Que degant caste  comitissam uiuere captent,
Rusticus atque manu sulcando ducat aratrum,
Tauros atque domet, pascat, tuteque laboret,
Carpat iter tutum, uiuens hec, atque uiator.
Eridani cesset piratam nauta timere,
Presentem uitam donec fruitur comitissa.
Que dum scit quantum sibi fecit Mantua damnum,
Dicit: Adest certum pereat quo Mantua tempus;
Offensas diras urbs emendabit iniqua.
Scutatas gentes disponit, et arcitenentes,
 Celsas ac puppes armatas hanc super urbem,
Dum noua fiunt hec subito uulgata per urbem,
Urbs auibus diues  , degit sed gens ibi triplex,
Ocius explorant quid agant, simul atque laborant,
Bellum ferre libet, pars quedam dicit inique
Noctis nos usos  , fore sat defendere muros.
Pauperior quedam se pergere pars ait extra.
Talia iactantes dictis, ac stulta putantes,
Pars melior surgit, iuuenes affatur et urbes  :
uos iuuat  , o pueri, rapto ceu uiuere predis?
Sed pudeat, pueri, nos obsidione teneri,
Aduena uult miles nostras incidere uites,
O iuuenes fortes, fugiat discordia longe!
Pars eat ad ueniam nostrorum: supplicet illam,
Nos omnino decet cui letius esse fideles.
 Hec pars exhortans melior; fortissima corda
Mollescunt iuuenum: uicit concordia demum.
Accedunt timide, poscunt ueniam comitisse:
Illa solo fixos oculos auersa tenebat,
Non audire preces tales omnino uolebat.
Missi lenibant animum, sicut sibi quibant:
Nostras offensas nobis, generosa potestas,
Quesumus, indulge, nostram tibi pandimus urbem,
Cuncta tibi iuret plebs, que uersatur in urbe.
Dictis istorum pariter procerumque suorum
uix dedit assensum. Quin urbs affert sibi censum,
Atque sacramentum minimus populusque superbus
Fecit in urbe sibi; facti sunt eius amici,
Atque uelint nolint, soliti fuerant uelut olim.
Hoc etenim pactum Bundeni  noscitur actum.
 Tunc erat October, prope finem currerat usque
Computus annorum Christi, texatur  et horum
Quatuor atque decem centum quoque mille recedunt.



CAPUT XX. Quod erga Dei cultum domina Mathildis intentissima fuit.


[Figure: [Pem] 25Kb] Palma uelut florens Mathildis pollet honore,
Ramos et frondes ceu tempus palma per omne,
Ex toto seruat uirides nimis intus et extra:
Sic uiget huius honor, ne deficiat, Deus, oro.
Baiulat hec paruos, inopes sustentat et altos,
Ista sacerdotes de Christi  uincit amore,
 Tempore nocturno studiosius atque diurno
Est sacris psalmis ac officiis uenerandis
Relligione pia, satis hec intenta perita.
Herent semper ei sapientes maxime cleri,
uestibus et uasis pretiosis rite sacratis
Nullus ea presul studiosior inuenietur.
Copia librorum non defecit  huicue bonorum,
Libros ex cunctis habet artibus atque figuris.
Immemor est nunquam seruare statuta secunda.
Bella Dei gessit; uictrix ob id exstat inermis.
Rex  , paradise, suas sanctis pro te dare curat,
uota sui cordis celi complete coloni:
Maxime tu princeps Petre, cui sua cuncta  reliquit.
Fluctibus impulsus ponti, saccoque reclusus,
 Ille beatus uir leuitaque Cesarius  sit
Nullatenus tardus, sed sit promptissimus almus
Xhristi clementis rogitator, ut ista supernis
In domibus uiuat, baratri nec sentiat iram;
Templa, sacerdotes, leuitas ipsa decorat 
Martyris istius, cepisse quod optime scitur.
Olim iam plene facit ecclesiam renitere:
Nam cluit ex auro, cluit argentoque decoro,
Amplas eius  terras, libros, et pallia, gemmas,
Contulit, ecclesias scit iam transcendere primas.
Huius opus musa sic est Canusina locuta:
Usquequo mundus erit, sit ut hec hera prouida querit;
Sanctus Apollonius, uictorque, Corona, Quirinus,
Querant ante Deum, Mathildis ut ista beetur
 uita celesti, pascatur pane perenni:
Erga quos rectum det amorem, more parentum.
Diximus in primis nos de dictamine libri;
Ore manu si quid inhonesti scribere uisi
Nos essemus, item Domine peteremus eidem
In libri fine patientur ut ipsa feriret.
Zelus perflagrans fecit nos promere tanta,
Officium dictant  nostrum metra nomen et ista,
Finis adest  libri, Dominum laudemus, Amici.

De insigni obitu memorande comitisse Mathildis.

Cogitat et tractat uir, sed Deus ordinat apta.
 Dictaui binos nuper cum carmine libros,
Quos ego Mathildi comitisse mittere dixi,
Patres illius codex loquitur quia primus,
Ad laudem cuius manet editus atque secundus.
Friuola uitaui, que scripsi, uera probaui.
Letitia mentis libros dum necto tabellis;
Nuntius aduenit, qui me nimis obstupefecit,
Dicens exstinctam pretaxatam comitissam.
uires dirupte mihi sunt, subitoque medulle,
Palpebris dulcis somni dormitio fugit,
uiscera frigescunt, simul ossa caroque liquescunt,
Queque laborabam sunt e manibus uacuata.
Haud nocet illius mihi mors, tantum modo scitur,
Officit omnino recte uiuentibus imo:
Sunt ubicunque boni, fuerant sibi maxime noti.
 Nam qui trans Pontum, seu Gallicie remorantur,
Christo iure preces ex ipsa fundere sepe
Curabant, missos sibi mittebantque benignos.
Eius notitia patriarcha Hierosolymita,
Ipseque Romanus, Constantinopolitanus,
Letabantur ita, quod ei sua propria scripta
Mittere solerter studuerunt atque decenter.
Omnis honorque decus tunc Italie ceciderunt.
Dum defuncta cadis, Mathildis, clara ducatrix.
uicisti reges, tibi cunctos atque rebelles;
Conciliumque  tuum, nec non rutilum quoque uultum
Totius terre cupiebant noscere gentes:
Queis responsa dabas, omnes et honorificabas.
Stabant o quanti crudeles atque tyranni
 Sub specie iusta, noscentes te fore iustam:
Qui dissoluuntur, iam pacis federa rumpunt,
Ecclesias spoliant, nunc nemo uindicat ipsas,
Si quis se forsan, tutor quod sit  quasi, monstrat,
Ecclesie partem terre grandem prius aufert.
Morte tua purus Mathildis deficit usus.
Nam solito miles  domino studet altius ire.
Deuiat a retro  gressu iam clericus,  ergo,
Diues edit sumptus, quos pauper habebat in usus,
Fiunt diuerse mundi per climata secte,
Quas o Mathildis prohibebas rite malignis.
 Causa tue mortis scribatur, ut audiat orbis;
Ut tua uita cluit, mors sic tua laude refulsit.
Dum bis quarta manet indictio, iungitur atque
uirginei partus, qui currere ceperat annus 
Millenus quintus decimus centesimus: illum
Natalem  1Kb] Christi uoluit celebrare Mathildis
In quodam pago, Bondeno  nempe uocato.
Octauoque die Roma ueniens, Pater ille,
Relligione super cunctos qui maxime lucet,
Scilicet inspector Cluniaci  Ponzo sacerdos
A domina tanta susceptus, ut inclytus abbas
More suo sanctis surgens cantare synaxim
Nocturnam, magnus licet algor stringeret artus,
Deuote gracilis surgit tamen ipsa Mathildis,
Auribus intentis capiendo uerba canentis,
 Extensos cantus non deseruit sibi gratos
Frigore percussa, doluit nimis illico gutta.
uixque die mansit Patris ad missam uenerandi,
Cumque dies luxit, fuit in qua tinctus in undis
Christus, et in stella paganis se manifestat,
Ac liquidos uertit latices in odore Falerni,
Prescripti Patris manibus uix ducta ducatrix
Audiuit missam, licet egra remansit ad ipsam,
Languida grabato redit officio celebrato.
Abbas dumque sibi comeatum  plane petiuit,
Ipsa, suis fidens precibus, donauit eidem
Pallia, sacratas uestes, argentea uasa,
Atque crucem sanctam, pulchre gemmis operatam.
O cultrix Christi, quantum studiosa fuisti!
 A te non ullus uacuus discessit homullus,
Si Domini certum quisti fore discere seruum.
Cum uenit tempus, quod ieiunat quoque iehsu,
Ieiunare uolens hec debilis, eius amore,
Pontifices adsunt, prohibent ieiunia, tantum
Ingentes agapes sibi precipiunt dare large.
Pontificum dictis Mathildis paruit istis;
Queis confisa fuit  lacrymis sua debita puris,
 Iure stolis quorum solui meruit Seniorum
Interea languor cum non cessaret ab aluo
Illius, inde timens dedit ecclesiis sua uiuens.
Amplificare studens tunc ecclesias bene plures,
Non est oblita quin Ecclesiam Canusinam.
Semper chara sibi fuit, illius atque propinquis,
Eius quo circa tribuit sub iure Filinam 
Egregiam curtem, dantem fruges sat abunde,
Innumerosque suos famulos iubet hec hera cunctos
Ingenuos uite post ipsius fore finem.
Aegra iacens septem per menses hec eademque
Ante domum lecti recubabat, ubi iugiter sic
Iussit honore Dei, Iacobique pii Zebedei
Ecclesiam paruam fieri, fuit et cito facta.
Officii uestes, et agros ad pabula mense
 Obtulit huic gratis, hanc presul quando dicauit.
More suo missam recubans audiuit in ipsa.
Huius mortales exemplum discite tale,
Que Christo  uiuens moriens seruiuit eidem;
Sex deciesque nouem uiuens annos in honore,
Iulius ante dies octo quam det prope finem  ;
Scilicet ante die celebrem Iacobi Zebedei.
Corpus ei Christi, pariterque crucem crucifixi
Porrexit presul Reginus, corde serenus,
Quique bonus Senior  proprio fit nomine dictus.
In manibus cuius comitissa Mathildis ab huius
Aerumna secli, iugiter memoranda, recedit.
In cruce nam Christo sua figens oscula dixit:
Te colui semper, mea nunc rogo crimina terge.
 Accipiens Christi corpus uenerabile dixit:
Semper dum uixi, Deus, hoc scis, spem tibi fixi,
Nunc in fine meo me saluans suscipe, queso.
Sic orans migrat mox hec sapiens comitissa,
Quanquam credamus, Deus huic quoque  sit miseratus.
Ipsum nemo tamen scit  , qui non postulet alte,
Ut sibi concedat paradisi gaudia uera.
 Te, Benedicte Pater, moriens hec curat amare,
Cenobiumque  tuum ditatur corpore cuius;
Cui prece demonstra celi cognoscere portas.
In numero maior duodenario, Petre, Pastor
Cui proprie sortem telluris subdidit omnem:
ualuas tu regni sibi prompte pande superni;
Edidit hec edem tibi, Iacobe, cumque iaceret,
Speremus quamuis, quod ob hoc ipsam bene sancis,
Maxime cum letum sit passa  tuum prope festum:
Ut tamen accurras sibi poscimus ante tribunal.
Pastor Apolloni Mathildim spernere noli,
Sit licet iniustum quod respicit  ipsa sepulcrum,
Quod tua fert edes, quo patres eius inherent.
 Ast altare tuum tamen hec coluit quia multum,
Ante pium regem ueniam sibi posce libenter.
uirgo Maria Dei genitrix, noctisque diei
Hec audire tuum non destitit officium, nunc
Fac ut te uideat, tibi seruiat, et super ethra
Omnibus, in celis habitacula qui retinetis,
 Paruit in terris nimis hec in corpore uersans:
uos sibi nunc omnes requiei porgite sortem.
   Amen.


Explicit carmen mortis comitisse Mathildis.



EXHORTATIO CANUSII DE ADuENTU IMPERATORIS ET REGINAE.


Pelle timores, non et honores, candida Petra  ,
Tempora dudum prospera multum leta ferebas,
Magna Mathildis quod tibi finxit, tempore multo
Et genitores nobiliores ipsius ultro
Te peramarunt, et fabricarunt denique celse;
Progenies que iam requiescens, desiit esse.
Plangere cessa, gaudia specta, stabis honeste;
Cesar honorat, teque decorat, sis sua semper.
 Plangere noli, culmen honoris tu retinebis,
Alta Mathildis mortua uiuit, splendida, felix:
Que noua mater regna beata, teque beabit,
Est super illam commemoratam nomine talis.
Cesaris hostes sint procul omnes, ipse beetur
Et sua coniux fulgida prorsus uiuat in euum.





CHARTULA COMITISSAE MATHILDIS Super concessione bonorum suorum facta Romane Ecclesie.

 In nomine sancte et indiuidue Trinitatis, anno ab Incarnatione Domini nostri Iesu Christi 1102, quinto decimo die Kal. Decembris, indictione decima. Tempore domni Gregorii septimi pape in Lateranensi palatio, in capella Sancte Crucis, in presentia Cencii Frangipane, Gratiani, Cencii Franculini et Alberici de Petro Leone, et Benincasa, fratris eius Uberti de Tuscia, et aliorum plurium. Ego Mathildis, Dei gratia, comitissa, pro remedio anime mee et parentum meorum dedi et obtuli ecclesie Sancti Petri per interuentum domni Gregorii pape uII omnia bona mea, iure proprietario tam que tunc habueram, quam ea que in antea acquisitura eram, siue iure successionis, siue alio quocunque iure ad me pertinent, et tam ea, que ex hac parte montium habebam,  quam illa que in ultramontanis partibus ad me pertinere uidebantur, omnia sicut dictum est, per manum domini Gregorii uII pape Romane Ecclesie dedi et tradidi, et chartulam inde fieri rogaui.  Sed quia chartula nusquam apparet, et timeo ne donatio et oblatio mea in dubium reuocetur; ideo ego, que supra, comitissa Mathilda, iterum a presenti die dono et offero eidem Romane Ecclesie per manum Bernardi cardinalis et legati eiusdem Romane Ecclesie, sicut in illo tempore dedi, per manum domini Gregorii, omnia bona mea, tam que nunc habeo, quam que in posterum, Deo propitio, acquisitura sum, et tam ea que ex hac parte montium, quam in ultramontanis partibus habeo, quam que in posterum, Deo propitio, acquisitura sum alio quocunque iure, pro mercede et remedio anime mee et parentum meorum. Que autem ista mea bona iuris mei superius dicta, una cum accessionibus, seu cum superioribus et inferioribus suarum,  qualiter supra legaui  , in integrum, ab ea die, in eadem ecclesia dono, et offero, et per presentem chartulam offertionis ibidem habendam  confirmo. Insuper per cultellum, festucam nodatam,  gantonem  et uascionem  terre, atque ramum arboris  , et me exinde foras expuli, garpiui  , et absentem me feci, et a parte ipsius Ecclesie habendam  reliqui, faciendum  exinde pars ipsius Ecclesie dederit a presenti die quidquid uoluerit, sine omni mea et heredum ac proheredum meorum contradictione. Si quid uero  siue ego comitissa Mathilda, quod absit! aut ullus de heredibus ac proheredibus meis, seu quelibet opposita persona contra hanc chartulam quandoque offertionis ire, agere tentauerimus, aut tam   per quoduis ingenium infringere quesierimus, tunc inferamus ad illam partem, contra quam exinde litem intulerimus multam, quod est pena auri optimi  libras mille; argenti pondera quatuor millia, et quo  repetierimus, uindicare non ualeamus; sed presens hec chartula offertionis omnibus temporibus firma permaneat atque persistat et pergamena cum atramentario de terra leuaui pagine Guidonis notarii  , tradidi, et scribere rogaui. qua subter confirmans testibus obtuli roborandam Actum Canusie feliciter, Mathilda, Dei gratia, i quid est, in hac charta a me facta, etc.

+ Ego Ardericus, iudex interfui, etc.

+ Ego Ubaldus, iudex interfui, etc.

Signum manu Attonis de monte Barranzonis et Bonuicini de Canusia, rogati testes.

Ego Guido, notarius palatii, scriptor huius chartule offertionis post traditam compleui, et dedi, etc.





De Thesauro Canusine Ecclesie Romam transmisso, et de compensatione Ecclesie Canusine facta.

 Anno Domini 1082, comitissa Mathildis cum episcopo Anselmo, qui et uicarius erat pape Gregorii uII in illis diebus in Longobardia, thesaurum Ecclesie Canusine postulauit abbati Gerardo, qui tunc preerat prefate Ecclesie, ad dirigendum pape pro defensione Romane Ecclesie, que illo tempore persecutionem grandem habebat a Guiberto heresiarcha.

Itaque prenominatus abbas una cum congregatione fratrum, fidelem amorem et dilectionem habens in B. Petro et Romana Ecclesia, uicario eius et comitisse petitioni alacriter thesaurum obtulit, qui XX et Iu corone  erat, et una illarum aurea cum crucicula una itidem aurea, et due tabule altarium argentee, et coopertura argenti arce altaris Sancti  Apollonii, et thuribulum grande argenteum. Quod decoctum Canusii septingente libre argenti fuit et nouem libre auri.

Tandem transmisso thesauro Romam per assensum et uoluntatem pape, qui chartam offertionis  de omnibus prediis predicte comitisse ab ea receperat, supra nominatus uicarius, qui et hunc episcopatum tunc, iussione pape, regebat, rogante domina comitissa pro aliquantula restauratione ablati thesauri, alias duas capellas in Filma  et unam in casula supposuit Ecclesie Canusine. Postea  episcopus Heribertus catholice Romanam diligens Ecclesiam factum episcopi Anselmi laudauit, et laudans firmauit, Ecclesiamque Canusinam consecrauit; queque habebat Ecclesia ex suo iure sua dote annuit sibi, et postulante eadem domina comitissa alias duas capellas, unam in uilla Placiole, et aliam in Iano  sitam eidem supposuit Ecclesie, nec non et capellam in Gurgo sitam per uoluntatem ac nutus  istius episcopi a patronis eiusdem Ecclesie. Canusina tunc acquisiuit Ecclesia [. Huius episcopi temporibus purgauimus interius et exterius ecclesiam illam de Gurgo ex spinis et uepribus. Post hec idem episcopus Heribertus pergere uolens in Siciliam per proficuum et honorem regine Ecclesie, quia pura amicitia Canusinam  diligebat Ecclesiam, mutuo accepit  pretiosam planetam de purpura sanguinea et pulchro aurifrisio  cum decenti lineo indumento, quam cum indumento dixit ualere XXX libras, et cuncta que ex suo iure Canusina habebat Ecclesia iterum suis pontificalibus uerbis ualde confirmans, et spondens uera fide et certa promissione, si a Sicilia uiuus reuerteretur, quod de melioribus capellis sui episcopatus subiugaret Canusine Ecclesie, et si contingeret eum non reuerti, aut si perderet planetam et indumentum, ipse ordinaret unum de bonis   regine Ecclesie, ut restaurationem haberet Canusina Ecclesia de mutuato sibi indumento. Demum uero post concordiam pape Paschalis cum imperatore, et post mortem comitisse M. mandauit Canusina Ecclesia pape censum quinque annorum, petens firmitatem Ecclesiarum  suarum, et illam libertatem quam a tempore primi Ottonis imperatoris Romana Ecclesia sibi conscripserat, ita uidelicet ut nemo episcoporum unquam in aliquo sibi dominaretur, et ut Gregorius uII qui tam  proprietatem  Sancti Petri a comitissa susceperat, omni anno reddendo censum XX solidorum, sic suo apostolicali priuilegio eam corroboraret atque muniret. Quod et fecit sanctissimus papa, perpetuo anathemate subdens, et alienans a corpore et sanguine Christi, quicunque ui illud scienter, quod iuris S. Apollonii est, abstulerit, uel qui confractor eius priuilegii inuentus fuerit. Huius autem rei testes fuerunt domnus Petrus, uincentius, Pert. Ioannes,  et Donatus eius monasterii clerici, etc.





uITA COMITISSAE MATHILDIS Oratione soluta ab auctore anonymo scripta et ex ms. Francici Marie Florentini a Guilielmo Godefrido Leibnitio primum edita.


HISTORIA ILLUSTRISSIMAE COMITISSAE MATHILDIS, ET DE GESTIS POTENTISSIMORUM PROGENITORUM SUORUM, CUIUS CORPUS REQUIESCIT IN DIGNISSIMO CeNOBIO S. BENEDICTI DE PADOLIRONE, DIeCESIS ET DISTRICTUS MANTUANI. OBIIT AUTEM ANNO HUMANATAE DIuINITATIS MILLESIMO CENTESIMO QUINTO, DECIMO NONO KALEND. AUGUSTI.

 Mathildis inclyta comitissa, et militaris admodum mulier, Henrico Iu imperante suis preclarissimis actibus in muliebri sexu inter uiros precellentibus uirtutibus habetur insignis. Huius historia, tam progenitorum ipsius quam suam originem et acta summatim continens, ex diuersis collecta chronicis, sequitur in hunc modum.



CAPUT PRIMUM. De obsidione castri Canosse, ac liberatione regine Adeleide, quam Beringarius rex Italie detinebat.

Sigifredus, princeps quidam illustris de Tuscie partibus comitatu Lucensi ortus, studens sui nominis gloriam ampliare, Longobardorum fines ingressus cum filiis eius Sigifredo, Attone et Gerardo,  multas ciuitates, gentes et oppida conquisiuit, et sibi subegit. Defuncto tandem eo, filiis eius prefatis paterna condiuisa substantia: duo ex eis, scilicet Sigifredus et Gerardus Parmensem ciuitatem incoluerunt. Atto uero qui longe fratres uiribus et rebus transcenderat, Canossam castrum sibi domicilium accepit, quod turribus muniuit et menibus decorauit. Erat enim loci natura circumquaque munitum, inexpugnabile reuera presidium, situm in diecesi Reginensi. Ad cuius castri obsidionem dum uenisset Beringarius rex Italie, cum filio et Longobardorum exercitu, ut sibi Attonem cum castro subiiceret, rex et filius sunt exstincti. Longobardi uero Ugonem uirum inclytum statuerunt sibi regem  natione Burgundium. Post cuius mortem Lotharius eius filius uir prudens regnauit, habens coniugem Adeleidam nomine, splendidam reginam. Ex hac subtractus luce Lotharius, quidam Berengarius Longobardus huius nominis quartus, absque nutu Adeleide relicte regine, eaque renitente pro uiribus, rex creatur Italie. Qui contra eam ob hanc causam seuitia et ira pariter in tantum incanduit, ut ipsam sue sublimationis impugnatricem super arcem Gardam retro turrim carceri incluserit, sola sibi concessa ancillula. Regina, cum diu mansisset inclusa, capellani sui tandem solertia de carcere euasit. Hic enim Martinus nomine uir fidelis et sagax, murum turris confregit occulte, et dominam cum ancillula clam inde ducens, datis sibi indumentis  uirilibus, usque ad Mantue lacum perduxit, qui piscatorem cum nauicula reperientes, transuehi petierunt. Eo uero nauigationis pretium exposcente, inquit ad eum capellanus regine: Si scires qui sumus, nos letus et absque pretio ueheres. Qui respondit: Ergo mihi aperite qui estis? Dumque sacramentum ab eo peterent quod nemini reuelaret arcanum, ipse, duobus acceptis baculis in effigiem crucis in terram positis, se rem celaturum iurauit. Tunc capellanus ei aperuit, indicans esse reginam. Piscator itaque letus effectus, palmas ad celum tendens, statim eos in nauicula assumptos ad aliam lacus ripam deuexit, prope siluam usque lacui contiguam. Regine quoque piscem obtulit rogans ut,  si quando prospera sibi arrideret fortuna, reminisceretur pauperrimi piscatoris. Peruenientes igitur ad ipsam insulam una ibi hebdomada trepidi latuerunt. Capellanus enim secreto loca silue contigue circumiens, uictum procurabat regine. Transacta hebdomada suspirans et ingemiscens regina sue miserie statum: Heu! inquit capellano, captiuam me semper esse conspicio, quidnam mihi hic esse prodest? uade, queso, igitur ad Reginum episcopum Adalardum, qui cum mihi consueuerit esse fidelis, spero quod, si sibi quantus sit meus fletus indicaueris, forsitan miserebitur nostri. Hec dicens statim capellanus ad episcopum properauit, et secreto sibi regine miseriam patefaciens, eius sibi presidium conferri supplicauit. Condolens his  episcopus, letus tamen quod regina uiueret efficitur, capellano respondit nullum se possidere oppidum in quo secure posset regina morari. Militem tamen se habere dixit Attonem nomine, quem supra diximus, filium Sigifredi, amicissimum sibi, cuius erat castrum Canossa nomine ante dictum pro regina tutissimum reuera presidium. Confestim igitur capellanum ad Attonem direxit. Qui eum uidens, et de regina interrogans, eam de industria sua respondit in carcere fore defunctam. Tunc Atto, qui reginam fideliter adamabat, nimium inde dolens lacrymas fudit amaras. Quod cernens regine capellanus, rem ei statim aperuit. Atto igitur equo uelociter ascenso, cum capellano et famulis ad reginam perrexit, quam in silua reperiens cum  ancillula, ad Canossam eam perduxit. Post hec Romam ad papam Ioannem nomine duodecimum nuntium huius rei direxit, supplicans sibi super hac re dignum impendi consilium. Deliberauit enim Atto reginam ipsam imperatori Ottoni, tunc Alemanie regi, in coniugium copulare. Papa uero commendans quod gesserat Atto, mandauit ei ut quod de regina proposuerat, salubriter adimpleret. Atto igitur, pontificis cognita uoluntate, reginam eidem Ottoni ueronam uenienti dedit in coniugem. Otto uero rex Attoni maxima per hec promisit beneficia.



CAPUT II. Otto imperator in auxilium uenit Attoni in Canossa obsesso, et Berengarius capitur.


Hec ita dum se haberent, omnia prorsus latebant Berengarium regem. Cognouerat sane euasisse reginam, sed quo aufugisset, quidue egisset, erat ignarus. Audito autem Ottonis regis aduentu uerone, et quecunque de regina cum eo egerat Atto, iratus et frendens coadunato exercitu uenit Canossam, eamque obsidione uallauit. Sed Atto prudens et strenuus, oppidum, etiam loci natura fortissimum, necessariis quibusque munierat. Suos igitur ad defensionem solum cohortabatur intrepide. Cumque rex Berengarius castrum obsessum multis telis et machinis impeteret, excelsa tamen eius menia contingi non poterant. Inter hec consueuerat interdum Atto de turri excelsa descendere, et  prestantiores ibi uiros alloqui. Quod rex intelligens illum comprehendere machinatus est. Quidam uero Attoni amicus, hec presciens, eum secreto de turri uocatum, ut, emisso per fenestellam turris capite, eius audiret uerba rogauit; quod cum fecisset Atto, hanc ei fabellam narrauit: Ursus, inquit, uentre famelico, suspensus ad escas existens, se cerui cuiusdam amicitia languere confinxit, misit ut se uisitatum concito gressu ueniret. Ceruus igitur cum uenisset, ursus eius adhesit auricule, eamque discerpens, ipsam etiam unguibus laniauit. Ceruus tandem euasit. Post hec rursum pro ceruo mandauit, promittens ei magna munera si ueniret. Ceruus inscius et offensionis oblitus, iterato reuertitur, qui urso propius accedens, residua eum  priuauit auricula, sicque delusus ceruus rediit deturpatus. Tertio tandem urso pro ceruo mandante, dicebat enim se magna cum eo loqui uelle, incautus ceruus aduenit. Cui ursus arridens, dente eum repente et ungue discerpit, uitaque priuatum uulpi assandum dedit. Quem dum assum urso uulpis presentasset, cor illius a uulpe sibi dare expetit. Cui uulpis ceruum cor non habuisse respondit. Ursus uero dum prorsus ceruum cor habuisse contenderet, et illud statim sibi dari uellet, uulpis ait: Dum tuis tertio petitionibus sic annuisset improuidus, corde eum caruisse protinus comprobatur. Hac narrata fabella, et cur eam dixerat Atto intelligens, turrim, obsidione durante, amplius non descendit, utile sibi exemplum reseruans. Dum uero tribus  annis et mensibus sex apud Canossam perdurasset obsidio crudelis, Atto tedio affectus, imperatori scripsit Ottoni ut promissionis olim sibi facte, dum illi Adeleidam copulauit reginam non immemor, ei accurrere auxilio non differret. Otto igitur collecto armatorum exercitu in agrum ueronensem aduenit, Padumque transiens, cum Berengario aperto marte parat confligere. Quod audiens Berengarius statim ab obsidione decessit. Cui in Prato Fontano imperator obuius factus grandi subito exorto clamore, inter Berengarium et Ottonem initur prelium. Pugnatur acriter utrinque: multi tamen cesi sunt, multique mortui. Berengarii exercitus terga uertit; dumque fugientes Longobardos Alemanni insequerentur,  Berengarius capitur, et Ottoni presentatur; quem uinctum compedibus, quoad uixit, captiuum retinuit.



CAPUT III. De prelio inter Adalbertum, regem Italie, et Lithulphum, Ottonis imperatoris filium.

Post hec Adalbertus Berengarii filius a Longobardis sublimatur in regem. Hic armis strenuus pacem cum Ottone nunquam uoluit. Atto uero sagax ingenio, et animo fidens, Canossam oppidum necessariis muniuit. Adalbertus quoque rex oppidum ipsum obsedit. Dumque mensibus triginta in obsidione mansisset, Atto Adalberti regis animum aduersus se uidens pertinacem, rursum misi Ottoni, ut eius sperato sibi subsidio non deficiens,  ipse, uel filius Lithulphus, sibi adesset obsesso. Otto itaque filium suum Lithulphum cum mille armatis sibi misit auxilio, qui in Italiam ueniens ueronam intrauit. Quod audiens Adalbertus rex obsidionere licta Bafigium perrexit. Lithulphus uero uerona exiens, uespertina hora Battonis pratum aduenit, ubi aderat Atto; a quo susceptus hilariter, male, inquit Atto, gatonem cum mure in arcto sacculo simul esse fertur. Ad quem Lithulphus, ut hoc sibi enuclearet enigma, respondit: Non decet, inquit Atto, duos comitatus in uno homine esse simul. Capiamus igitur, inquit Lithulphus, consilium quid sumus acturi. Atto respondit: Bonum est nocte hac in agro isto quiescere; et, corporis cure insistentes, qui Adalberti exercitum exploret mittamus.  Quod et factum est. Reuersus igitur nuntius, Attone primo inuento: Tanti sunt, inquit, hostes, [ut] si nostri pecudes essent, ab eis comedi possent. Tunc Atto, silentium nuntio imponens, ad Lithulphum accedit, et retorta sententia nuntii uerba mutauit. Adeo, inquit, pauci sunt hostes, ut si bidentes assati essent, eorum non sufficerent nobis carnes. Hortatur itaque Lithulphum ut armis assumptis irruat in Adalberti exercitum. Lithulphus igitur, prorumpente aurora, cum suis armatis etiam ad Adalberti exercitum propinquat. Senserunt illum excubie, et statim Adalberto nuntiarunt. Ipse uero propterea stupefactus iussit rimari qualia essent, suosque signo uocari. Interea, audita missa, nuntiatur  ei mille numero hostes esse. Adalbertus igitur rex cum paucis armatis exiuit ad prelium; quem dum conserta pugna horribili Lithulphus ferro impeteret, Adalbertus in eum hastam uibrauit, et thoracem perforans, ac per pectus educens, illum uita priuauit: Alemanni suo destituti duce merentes tremore concussi sunt pariter et timore. Sed Atto, uir singularis magnanimitatis, statim aduenit, et eos cohortans ad bellum uiribus resumptis et animis, eo duce, durissime preliatur. Tandem, licet cum magna suorum cede, Atto cum suis uictor existit, et fugatum Adalbertum regno priuauit. Qui regni amissi confusionem non sustinens, pertransiuit Oceanum, seu mare Adriaticum, amplius minime reuersurus. Ab eo quoque Longobardi,  nullum sibi regem ulterius statuerunt. Hec autem acta sunt anno octingentesimo quinto decimo incarnati uerbi Dei. Corpus Lithulphi Atto habens, educta ex eo uiscera, in ecclesia S. Prosperi sepeliuit. Corpus tandem digne condiens aromatibus, patri transmisit Ottoni, eumque per solemnes internuntios hortatur ne pro nece filii, qui fortiter pugnando corruerat, merens, ad Italiam tardius festinaret, regnum penetraturus rege priuatum. Otto quanquam nimium de filii morte turbatus, honorabiliter tamen eo sepulture tradito, in manu potenti Italiam uenit, qui a cunctis pacifice receptus, regnoque sibi tradito cum ciuitatibus cunctis et  oppidis, Romam perrexit, et a papa huius nominis Ioanne duodecimo imperii diadema suscepit; Attonem post hec magnis ditauit muneribus, et comitatus decorauit honore. Qui tandem decedens, de proba muliere Ildegarda nomine, duos reliquit filios, Gothofredum Brixiensem episcopum, et Thedaldum.



CAPUT Iu. De Thedaldo Attonis filio, et eius filiis, Thedaldo scilicet, Bonifacio et Conrado, et de morte Thedaldi et Conradi.

Thedaldus igitur post Attonis eius patris mortem omnem paternum seruans honorem, et uirtutes imitatus, terras et oppida propria amplificans, principibus exstitit notus et charus. Cui Ioannes pontifex  multa sibi dilectione coniunctus ciuitatem concessit feriarum  . Canusium castrum multa diligentia custodiuit. Iuxta etiam Padi fluenta, longe a Mantua milliaribus decem, idem dignum construxit cenobium quod sanctus Benedictus de Padolirone nuncupatur, in quo monachos sub Benedicti regula degentes instituit. Coniugem habuit uoiliam  nomine, sua omnibus pietate placentem, de qua tres procreauit filios: Thedaldum uidelicet, qui fuit Aretine urbis episcopus, et Bonifacium militem strenuum, Conradumque prudentem uirum. Moriente igitur eorum patre Thedaldo, Bonifacium instituit primatus honore gaudere: cui nummorum duodenos saccos refertos contulit, quos in sua camera conseruabat.  uoluit etiam ut, eo presente filio, suo Bonifacio subditi sui fidelitatis iuramenta prestarent. Thedaldus autem ipsius Bonifacii frater, Aretinus episcopus, religionis sancte maximus cultor, commissum episcopatum sibi fideliter gubernauit; de quo fertur non omittendum exemplum. Hic enim, dum in tempore, graui quadam laboraret egritudine corporali, et de sanitate illius medici desperantes omnino nisi adulterium committeret, et amici eius ad illud patrandum scelus inducerent, pro muliere miserunt; que dum aduenisset, statim ante lectum suum ignem iussit accendi, qui lecto appropinquans, et iam flammarum incendium sentiens, subito lacrymatus exclamauit: ue, ue mihi! dum hanc modo tenuem flammiculam sufferre non possum, quomodo  si me perire contingat, potero barathri incendia superare? Scelus quippe istud ad illum me puteum conducet, in quo funditus sub tetro igne patiar cruciatus. Absit itaque ut, pro temporali sanitate, eterna me contingat salute priuari! Tali igitur exemplo prudens antistes subditum sibi gregem monuit, et, Deo annuente, meruit sanitatem. Mirum etiam in modum detestatus est Simoniacam prauitatem. Defuncto itaque Thedaldo, Bonifacius et Conradus eius filii inter se fraterna uixerunt concordia, quam licet plures emuli scindere niterentur, semper nichilominus inter eos maioris dilectionis crescebat affectus Bonifacius Richildam comitissam Gisberti principis  filiam duxit uxorem, que Nogare sine liberis defuncta iacet. Cumque hi fratres diuitiis florerent et uiribus, in tantum ut hostibus metum incuterent, multi et regno uicini in Cauiliolo adunati, eos aggredi et debellare contendunt. Quod audientes Bonifacius et Conradus, uiriliter sumptis armis illos inuadunt, et, mirabili confecta pugna, tandem hostes cesi fugantur, et campus horribili strage cruoreque multo repletur: sicque fratres ipsi uictores permanserunt. Conradus tamen in eo prelio uulneratur, qui post aliquot annos, mala uulneris habita diligentia, ultimum uite sue clausit diem. Cuius corpus Thedaldus Aretinus episcopus, frater eius supra nominatus, in Canusium oppidum detulit, et eum magnis exsequiis sepeliuit, anno humanate diuinitatis  millesimo trigesimo. Ibi quoque ambo prenominati pontifices Gothfredus Brixiensis episcopus, et Thedaldus Aretinus, Ildegarda Attonis coniux, Rodulphus et Conradus Bonifacii filii, et uoilia, Thedaldi filii Attonis uxor sub uno sunt pariter saxo contenti.



CAPUT u. De Bonifacio patre Mathildis, et qualiter Beatricem duxit uxorem.

Bonifacius autem, Conrado fratre defuncto, magnis exstitit clarus uirtutibus. Hic enim in puerili adhuc etate, ingenio multo uiguit, et sensu mirifico polluit. Fuit quoque forma procerus, corpore decorus, actu prouidus, uiribus acer, dapsilis cunctis, de quo Erythrea sibylla preclare uaticinata est:  Igitur enim futurum ducem cuius nominis principium erit B., qui dictis et actibus limpidus, rerum locuples, opere pacificus, et in preliis uictor existet. Habuit idem Bonifacius et aliam coniugem illustrem, scilicet Beatricem ex Gallia, scilicet regali stirpe progenitam, multo forme decore et sapientie nitore dotatam, cuius pater Federicus, et mater Mathildis exstiterunt. Ad quam desponsandam cum Bonifacius in Galliam properaret, quanto honore polleret, et quam ingenti quoque gloria emineret, patenter ostendit. Nam comitatus solemnissimo principum et nobilium cetu, inter cetera sue insignia magnificentie equorum pedibus iussit argenteas soleas apponi. Que si casu aliquo resilirent, nemo suorum  reassumere dignabatur, sed passim per agros et semitas, a transeuntibus tollebantur. Hec sibi oppida et uillas, seruos et ancillas in Gallie partibus donauit in dotem. Quam dum reuersus a Gallia in Lombardiam duceret, magno a cunctis applausu et honore suscipitur. Tribus mensibus nuptiarum conuiuia, impensis profusioribus grandique omnium letitia perdurarunt. In quibus quidquid uasorum erat argento rutilabat, et auro splendebat. Ex hac Beatrice liberos genuit, Federicum scilicet, et Mathildam nobilem comitissam, de qua presens habetur historia. Sed Federico et Beatrice ab hac luce subtractis, Mathildis superstes unica patri Bonifacio  filia remansit et heres. Est tamen aliquorum opinio Henricum huius nominis quartum imperatorem genitorem fuisse matris huius comitisse Mathildis, hoc modo uidelicet: Dicunt matrem Mathildis, dum uirgo esset, in iuuenem nobilem exarsisse, genere Lucensem, in imperatoris aula ministrantem; qui tandem, hac imperatoris filia cognita, commissa timens, cum ea abiit et diu latitans uitam duxit. Tandem cum in ciuitatem quamdam imperator uenisset, in cuius episcopatu iuuenis ille cum imperatoris filia latitabat; iuuenis ille rem aperuit episcopo ciuitatis; ille autem imperatori narrauit. Cuius precibus uenia promissa, utrumque recepit ad gratiam. Huic iuueni nomen erat Bonifacius, qui ex imperatoris filia hanc genuit comitissam, quos imperator  auxit ex imperii uiribus, eis multa concedens.



CAPUT uI. De confederatione Bonifacii cum imperatore Conrado, et eius morte.

Conradus imperator huius nominis secundus, dum Parmam obsideret rebellem, hunc Bonifacium ad suum subsidium euocauit. Cuius fultus presidio, utpote uiri uiribus strenui et armis edocti, ciuitatem ipsam obtinuit; quem sibi postmodum ipse imperator astrinxit federe iuramenti, et multo illum honore prouexit. Posthec Henrico tertio imperante, dum ad bella contra Burgundos idem processisset imperator, prefatus Bonifacius in imperatoris auxilium memoranda pariter et magnifica egit in hostes. Inter que istud silentio pretereundum minime duxi. Dum  enim in cuiusdam castri obsidione multos Bonifacius ex Burgundionibus ferro cepisset, minatus est eorum nasos et auriculas mutilare. Adfuit ibi matrona quedam nobilis et diues, que tantum argenti pro filii redemptione se daturam est pollicita, quantum in trutina positum moles corporis ponderaret. Cui Bonifacius, caput quatiens: Absit hoc, inquit, ut hostes ferro capti redimantur argento! uolo ut huiusmodi pena posteritati uestre sit opprobrium sempiternum. Incisis igitur naribus et sectis auribus, tres iussit onustari clypeos. Hunc imperator Henricus idem Bonifacium, sola stimulante inuidia, cum uideret eum magnificis actibus strenuum, sepius tentauit dolo occidere. Sed, Deo custodiente et eo  semper insidias dissimulante, imperator suo conamine frustratus est. Fuit quoque sepe diebus Bonifacius in diuinis sollicitus, sauos  etiam honorauit pontifices, clerumque ualde dilexit, et precipue monachos. Pro diuino autem amore, et munificentie sue eis dexteram aperuit; delictaque propria illis confidens, condignam sumpsit penitentiam. Tandem cum uotum uouisset Christi uisitare sepulcrum, et pro sua expedienda peregrinatione omnia compleuisset, illo uocante in cuius manu sunt hominum uite, uniuerse carnis uiam ingressus est, anno Dominice Incarnationis millesimo quinquagesimo secundo, qui fuit annus duodecimus Henrici tertii, et  Mantue sepultus est. Post quem coniux eius illustris comitissa Beatrix annis quindecim superuixit, uniuersam marchiam rite gubernans, filiamque Mathildam diligenter nutriens, bonis eam moribus et uirtutibus informauit. Duo fundauit monasteria, Fraxinorense scilicet et Canusinum, illisque predia magna donauit. Demum, infirmitate correpta, decima octaua Aprilis die, anno gratie millesimo septuagesimo sexto, Henrico quarto imperante, feliciter ab hac luce migrauit, corpus eius Pisis conditum est.



CAPUT uII. De fama comitisse Mathildis, et de fama et opinione eius mariti.

Mathildis igitur comitissa, defunctis patre Bonifacio  et matre Beatrice, tum morum probitate, tum progenitorum preclara prosapia multis in regnis nota efficitur et famosa. Hanc enim Grecorum principes, Alemannorum, Russonum, Saxonum, Frisonum, Aruernorum, uasconum, Francorum, Lotheringorum et Britanniorum multis extollebant laudibus, et multa sibi dona transmittebant. Inter quos Alexius Grecorum, et Alemannorum reges eius coniugium petierunt, et alii quoque multi preclari duces et principes, quibus placide, non tamen efficaciter respondebat; hec enim semper erat facie hilaris, mente quieta, corporeque decora; Teutonicam, Francigenam et Lombardicam optime nouit linguam. Inter ceterasque nationes fouit amore precipuo  Lombardos. De uiro autem huius comitisse Mathildis exstat in dubio. Per hec enim uerba uidetur huius historie scriptor innuere comitissam hanc non habuisse maritum, cum in sequentibus etiam quod habuerit, uel filios genuerit, nullam facit mentionem. Scribitur tamen in libro qui dicitur Copia Landulphi de S. Paulo, quod ad secessum residens dux quidam nomine Gothfridus, Gothfridi filius, gladio confossus interiit, coniuge relicta Mathilda, Bonifacii ac Beatricis admodum clarissima filia; per quod nascitur quod hec comitissa alicui uiro nupserit, huic scilicet Gothfrido. Est et aliquorum opinio quod iste Gothfridus dux fuerit Spoletanus, quanquam in eadem Copia eius non nominetur ducatus. Scribit enim Martinus Polonus in Chronica sua,  quod Gothfridus Spoletanus dux et comitissa Mathildis deuota filia sancti Petri, Nortmannos expulerint: qui in preiudicium Ecclesie, Alexandro papa secundo presidente natione Mediolanense, regnum Apulie inuaserunt, et fines Campanie deuastabant. Ponit quoque Iacobus de uaragine, ord. Fratrum Predicator., archiepiscopus Ianuensis, in Chronica sua, quod hec Mathilda tradita nuptui, cum de uiro suo filium genuisset, propter dolores quos in partu senserat, noluit postea uiro suo coniungi; sicque filio mortuo, eaque superstite, sine liberis tandem ultima defecit. Fertur etiam quod, per ipsius partus dolores animata in maritum, ipsum fuerit insecuta, et forte , per modum qui dictus est, in eum necem a filio inferri procurasse . Et  propterea diuina occulta ultione postmodum uiduata marito, filioque ea superstite priuata, multis prius bellorum conflictibus et aduersitatum stimulis lacessita, ut patebit in sequentibus, et suorum ultimam decessisse, et pro sue remedio anime que possidebat apostolorum clauigero reliquisse. Scribitur autem in libro qui Darius appellatur, quod hec comitissa Mathildis cum iam duobus fratribus emortuis, quos Henrici imperatoris calliditate occisos fore credebat, seque solam uidens superstitem, serpente qui olim protoplastos in paradiso Dei decepit callidior, ipsumque querens imperatorem a regno priuare dolis acutissimis, non armis laborans, septimo adhesit Gregorio, qui prius Ildeprandus dictus est. Que cum adhuc uirgo Gigonem uirum prudentissimum  Northimandie ducem duxisset in maritum, per annos paucos secum morata, super se iam penitens alicuius habere dominium, consilio inito cum uernula sibi fidelissima, ipsumque ad cloacam super lacum sedentem per secessum immisso ense fecit interimi. Cum autem robur a Tuscia usque Romam comitatus sui fere sola exerceret, pactoque secretissimo habito cum eodem Ildeprando, Ecclesie Romane tunc diacono, nec non cum quamplurimis religiosis a finibus Albini et Ruffini sparsis, quatenus sine consensu imperatoris in pontificem Romanum eligerent, ut consecraretur operam dedit. Sed ne sermo presens uideatur mortuos accusare, ad subsequentia procedatur.



CAPUT uIII. De pace facta per comitissam inter imperatorem et papam.


Post mortem itaque matris comitisse Mathildis discurrente fama per orbem regem Henricum huius nominis Iu, Ildebrando consentiente, qui et Gregorius uII, cum suis fautoribus, anno eiusdem Henrici uigesimo primo, qui fuit an. Dom. 1077, a matris Ecclesie sancte gremio segregatum, et Alemanni duces, scilicet Bertholdus, Rodulphus et Unelpho cum multis comitibus et episcopis ab eius se traxere consortio, cum multa infamia denotantes; quod imperator agnoscens, ad consobrinam suam Mathildam comitissam illustrem nuntios direxit, ut ipsa consilium exquireret propter quod papa Lombardiam properaret, promittens satisfacere de commissis. Procurante  igitur eadem comitissa honorifice suscepit, ubi etiam imperator Henricus adfuit. In presentia igitur episcoporum et principum, inter quos erat uenerabilis Ugo Cluniacensis abbas, imperatoris Henrici in lauacro pater, de pace tractabatur. Cumque tribus iam super his decursis diebus, nullum pacis tractatus sortiretur effectum, imperator abbatem Ugonem humiliter deprecatus est ut sibi pro pace fideiussor existat; quod ille sibi non licere respondens, astans comitissa pro imperatore preces ingeminat. Cui et abbas ipse respondit. Tu sola potes hoc exsequi: tunc supplex imperator consanguineam rogans ut, ea intercedente, a Romano pontifice benedictionem suscipere mereatur; quod se acturam promittens statim ad summum pontificem abiit, cumque  suppliciter allocuta, tandem annuit. Credidit uerbis eius, petiitque ut sibi et Ecclesie Romane ab ipso imperatore fidelitatis iuramentum prestetur. Imperator itaque ad presentiam pape nudis pedibus super niuem et glaciem incedens uenit, et in modum crucis se in terram ante pedes pontificis iactans: Parce, inquit, beatissime Pater, parce. Cuius papa presentia miseratione motus, benedixit, et ad pacis osculum admisit, missaque solemniter decantata, corporis et sanguinis Domini nostri Iesu Christi in pacis et concordie signum eum fecit communione participem, et in arcem Canusinam eum deduxit mirabiliter colletantes. Sicque Mathilde magna prudentia consolidata sunt inter imperatorem et papam pacis federa, inuitis tamen quibusdam episcopis, et  in lite manentibus, prout subsequentia declarabunt.



CAPUT IX. Qualiter papa et comitissa, imperatoris fide mutata, insidias euaserunt, et sibi et suis aduersati sunt.

Post hec imperator, papa dimisso in oppido Canusino, Regium perrexit, quam ciuitatem quidam depopulabantur episcopi, uidelicet Mutinensis, Cremonensis et Bononiensis, de pace inter papam et imperatorem plurimum metuentes. His erat auctor Guibertus archiepiscopus Rauennensis, natione Parmensis, uir nobilis et astutus; hic autem imperatoris mentem adeo peruertit a papa, ut de pacis compositione penitens papam conceperit captiuare. Die  igitur 6 ex quo discesserat a papa Bibianellum remeauit, ad quem papa, nec non et comitissa  : petit imperator cum eis colloquium ultra Padum, quod annuentes, dum transisset imperator, etiam ipsi transire contendunt, concepte fraudis ignari. Cumque transissent, uenit ad comitissam insinuans que latebant. Patefactis itaque insidiis papa cum comitissa ad oppidum rediit, imperatorem minime reuisurus. Hec audientes episcopi supradicti leti sunt effecti, et maxime Guibertus, qui, huius seditionis auctor, sedem apostolicam contra Gregorium inuadere satagebat. Quem tandem imperator laudauit in papam. Seditiosi namque memorati episcopi apud Brixiam conuenientes, ipsum Guibertum in papam elegerunt, Clementem eum uocantes. Quem postmodum  imperator secum ducens Romam, fecit in papam benedici, et ab ipso in die sancto Pasche imperii diadema suscepit. Mathildis autem comitissa, hec et huiusmodi acta abhorrens, pape semper adhesit Gregorio, per tres menses retinens honorifice in oppido Canusino, qui Canusinam etiam dedicauit Ecclesiam, et libertatis priuilegio dotatam eam fecit immunem anno Filii Dei humanati millesimo septuagesimo septimo. Monitis tamen salutaribus comitissam imbuens et diuinis preceptis informans, ualedixit ei, et Romam perrexit: cui plebs Romana cum grandi exsultatione obuiam iuit, eum in pastorem suscepit. Ipse uero omnes imperatori aduersantes  absoluit ab infidelitate et periurio. Quod imperator agnoscens cum ualido exercitu intrauit Italiam, eamque peruagatus, castella fregit et oppida; sola tamen ei restitit comitissa Mathildis. Contra quam imperator magna exardescens in ira, excitat aduersus eam prelia, terroresque immittit, et obsidiones minatur; sed cum eidem comitisse innumerabilia essent presidia, ab imperatoris oppressionibus semper strenue se defendit: quod imperator aduertens, mox properauit ad Urbem, quam, cum sibi non obtemperaret ad uotum, obsidione uallauit, eamque depopulatus est, et menia multa dirupit; postea, Urbe obtenta, statuit in ea, ut dictum est, Guibertum antipapam Clementem appellatum. Gregorius uero papa his grauiter offensus, Robertum Guiscardi Apulie  dominum in suum auxilium euocauit. Quem cum de Apulia uenientem imperator audisset, ab Urbe discessit. Sed Guibertus antipapa, premiis et donis imperatorem alliciens, inuasam sedis apostolice cathedram detinebat; qui prauitatis heretice limes effectus, multos in Urbe et orbe pariter uitiauit. Ipse enim, diuina mandata seponens, leges sacras preuaricabat, Dei Ecclesias destruebat. Gregorium quoque papam seueriter persecutus, multos episcopos et uiros catholicos flagris afflixit, et carcerum squalore macerauit, imperiali fauore suffultus.



CAPUT X. De thesauro quem misit papa pro Ecclesia Canusina ad instantiam comitisse Mathildis.

 Inter hec comitissa Mathildis, pio corde flagrans aduersus imperatorem et Guibertum antipapam, acta eorum abhorrens, prelia multa gessit, et quoscunque ei aduersantes pro posse confouit. Ipsa enim episcopis, clericis, monachis cunctisque erat fida tutela catholicis. Nam quos in hac procella dissidiorum imperator damnabat, spoliabat et exsilio redigebat, ad eam recurrentes, benigno eos solamine, et salubri auxilio refouebat. Inter quos ille uenerabilis uir Anselmus episcopus, qui, natione Mediolanensis, postea papa fuit, uocatus Alexander huius nominis secundus; cui idem Gregorius uII paterno commendauit affectu ut ipsam suis salubribus monitis et benignis dogmatizaret exemplis. Ipsa enim comitissa cum eodem Anselmo episcopo, qui tunc in  Lombardie partibus Gregorii pape erat uicarius, thesaurum Ecclesie Canusine postulauit abbati Gerardo eiusdem Ecclesie, ut eidem pape dirigeretur pro defensione Romane Ecclesie propter persecutionem, ut dictum est, eiusdem Guiberti heretici. Cui petitioni idem abbas cum grege sibi commisso pro apostolice sedis reuerentia libenter annuit, et thesaurum alacriter obtulit, uidelicet coronas 24, et una illarum erat aurea, cum crucicula una itidem aurea, et due tabule altaris argentee, et coopertura argenti arce altaris S. Apollonii, et grande thuribulum argenteum; quo ad totum thesaurum Canusinum septingente fuerunt libre argenti, et nouem auri.  Quo Romam transmisso rogante comitissa, idem Anselmus episcopus pape uicarius, pro aliquantula restauratione ablati thesauri, duas capellas in . . . . . et unam in casula Ecclesie Canusine supposuit. Acta sunt hec anno Domini millesimo octogesimo quinto. Post hec anno Christi millesimo octogesimo sexto, idem Gregorius papa quartadecima die Maii migrauit a seculo, cuius transitus multis fuit meroris maximi occasio. Quo defuncto, quidam Desiderius montis Cassini abbas in papam eligitur, dictus preterea uictor, qui pauco tempore uixit. Cui successit Odo monachus Cluniacensis, episcopus Ostiensis, dictus Urbanus huius nominis secundus. Hic omnia acta imperatoris, et Guiberti damnauit, et ad comitissam B. Petri filiam suas exhortatorias litteras dirigens,  suorum ueniam sibi contulit delictorum.



CAPUT XI. De persecutione in comitissam pro fauore Ecclesie, et obsidione Mantue.

Cum autem nuntii pape et comitisse hinc inde crebro discurrerent, regnum fere contra se eadem comitissa commouit Italicum. Unde multa sunt prelia subsecuta. Ex quibus pars comitisse multis uictoriis claruit. Eo etiam tempore multi ex Italie ciuitatibus, duce quodam Oberto, arreptis armis, ad Urbem properant, cum quibus erat Reginus Parmensis episcopus. Hi terras comitisse peruagantes, populatione magna in eis seuiebant. Dumque in campis Sorbarie castrametati essent, quadam nocte dormientes  intrepidi, ecce repente milites comitisse irruunt super ipsos, uociferantes: Beate Petre, auxiliare tuis. Tanto igitur expergefacti terrore clamoreque, tam subito stupefacti strepitu, hinc inde dispersi, terga uerterunt. Cesis itaque et occisis eorum plurimis, multi quoque remansere captiui, inter quos Eberardus Parmensis episcopus fuit. Eo tempore Anselmus Lucensis episcopus defunctus est, et Mantue sepultus. Sed in Gestis eius legi quod factus papa, et Alexander dictus, in Lateranensi requiescit ecclesia. Henricus etiam imperator in persecutionem Mathildis, publice iam in suos aduertens, abstulit ei quidquid in Gallia ex ipso iure materno et paterno possidebat, Brigerino castro duntaxat excepto, cum reuera esset inexpugnabile castrum. Post  hec imperator Mantuam inuasit, quam undenis mensibus dira obsidione uallauit. Comitissa uero per internuntios suos sepe Mantuanos ad constantiam hortabatur, eisque uictualia ministrabat. Sed eorum fide mutata sese imperatori tradiderunt, inscia comitissa, quibusdam comitisse proceribus casu euadentibus, qui in ipsa ciuitate ad Mantuanorum subsidium residebant. Imperator uicta ciuitate statuit in ea presulem Cononem nomine, genere Alamannum, fugato inde Ubaldo antistite. Obtinuit preterea imperator fere cunctas ciuitates et oppida ultra Padum, exceptis Platena et Nogara, que in fide comitisse permanserunt Mathildis. Cepit preterea Mineruiam fame afflictam. Comitissa non propterea tamen consternata,  uidelicet a zelo Ecclesie tepescens, per Reginensem et Mutinensem comitatus equitans, propria fortalicia reparabat. Hiemis itaque tempore capto Mineruie oppido, Athesim flumen imperator paucis comitatus militibus pertransiuit. Quod intelligens comitissa, statim contra eum mille armatos equites destinauit. Qui cum Padum et Athesim pertransissent, eos diebus octo imperator sua astutia euitauit. Fingebat enim se nolle confligere bello, dumque ob hoc manerent intrepidi, nullasque suspicarentur insidias, imperatoris milites clam irruunt super eos in loco quidem Tres Comitatus. Multi itaque cesi sunt; multi etiam capiuntur; alii tandem euaserunt, per deuia fugientes. Huius proditionis auctor. Ugo quidam sue nobilitatis degenerans.



CAPUT XII. Depredatio uexilli imperatoris a comitissa, et de uictoria contra eumdem consecuta.


Transacta hieme, imperator cum Alamannis et Langobardis ad montes Mutinensium properauit; cepit autem montem Maurellum et montem Alfredi, ubi captus est Gerardus signifer comitisse, de cuius captione multum doluit. Postea castrum Montis Belli obsedit; fultum enim oppidum auxilio comitisse non potuit debellare. Tunc antipapa Guibertus ad imperatorem uenit; et, si Guibertum in papam Romanum cognoscerent, in castro obsessi et afflicti tedio ab imperatore licentiam peterent, eam se daturum  pollicitus est. Quod comitissa non annuit, quibusdam tamen mediantibus proceribus et prelatis; inter quos cum Heribertus Reginensis episcopus inclinari uideretur ad pacis uinculum, abbas quidam Ioannes nomine comitisse pacem fieri dissuasit, hanc asserens pacem catholice unitati fore contrariam. Animatur itaque comitissa ut in Domino confidens uires assumeret fortitudinis. Hec autem acta sunt in loco qui dicitur Carpinetum. Multis igitur machinis, et aliis bellicis apparatibus Montis Belli castrum oppugnatum est. Ibique imperatoris filius corruit non sine patris dolore grauissimo; cuius corpus deferri ueronam iussit, et condigno tumulari sepulcro. uidens tandem castrum fore inexpugnabile, ab obsidione discessit, et in Aemiliam  ueniens se Parmam finxit adire. Sed Camisianum rediens decreuit Canusinum castrum inuadere, ad memoriam reducens id quod passus fuerat dum ad pape presentiam super niuem et glaciem nudis pedibus incessisset. ueniens igitur ad debellandum ipsum Canosse castrum, milites comitisse se armis accingunt, et conserta pugna capitur imperatoris uexillum, quod gestabat filius marchionis Adalberti, multique ex imperatoris militibus uulnerantur. uictores itaque Canusini imperatoris uexillum deferunt in castro, quod usque hodie ibidem habetur. Post hec imperator Pado transmeato discessit. Multi uero, qui eius metu a comitissa discesserant, ad comitissam redeunt et castra restituunt.



CAPUT XIII. Qualiter imperatoris filius adhesit comitisse, patre relicto, et qualiter Ferrariam recuperauit.


Contigit inter hec imperatoris infelix augurium. Nam uxor eius regina Praxedis, ipsius flagitia abhorrens, secreto cum comitissa tractauit diuortium. Quod factum eadem comitissa amplectens libenter, solemnes ad eam nuntios uerone destinauit, qui eamdem reginam ad Canusinum oppidum perduxerunt. Eo quoque tempore, anno scilicet incarnationis Dominice 1097, Urbanus papa comitisse usus consilio Lombardiam uenit, et, concilio Placentie celebrato, eodem scilicet anno die Kal. Mart. imperatorem et Guibertum antipapam catholica damnauit sententia, et comitisse uale dicens transiuit in Galliam.  Consternatus his imperator, accitis uerone ciuibus, Nogare castrum obsedit. Quod audiens comitissa statim accersitis Mutinensibus Padum transiuit. Sentiens autem imperator eius aduentum, uiribus destitutus et animo, statim fugam iniit, omni suppellectili in castris relicta, quam comitissa militibus reliquit in predam. Castrum itaque Nogare sic est ab obsidione liberatum. Additur preterea et imperatori casus infestus, ipsum hostilitate inuadente domestica. Nam Conradus eius natus, ipsius scelera exsecrans, ab eo discessit, et comitisse adhesit. Cuius consilio filiam Rogerii Apulie principis duxit uxorem. Eo tempore Urbanus papa moritur, anno Christi 1099, post quem Paschalis eligitur.  Contra quem cum niteretur Guibertus antipapa populos allicere, de medio sublatus est, suum secum deferens anathema. Qui annis 24 Dei Ecclesiam damnoso dissidio perturbauit, de quo quidam hos cecinit uersus:

Fletibus et lacrymis si forte fores redimendus,
Fletibus et lacrymis esses, Guiberte, dolendus:
Sed nulli gemitus possunt tua facta piare,
Quem mors non potuit de perfidia reuocare.
Eodem etiam tempore prefatus Conradus imperator in mense Iulio moritur, anno tertio post Urbani decessum, et Florentie sepelitur. Postmodum Ferrarie ciuitas comitisse rebellis efficitur. Contra quam adunato exercitu ex Tuscis et Lombardis ac etiam Rauennatorum, classeque uenetorum collecta,  eam obsedit, sed pace interposita ad fidem rediit.



CAPUT XIu. Qualiter comitissa abbatem Bernardum a carcere liberauit, et de Henrico imperatoris filio, qui, comitissa fauente, regnum patris obtinuit.

Inter hec Paschalis papa Bernardum, uallis Ambrosie abbatem, et Romane Ecclesie cardinalem, uirum utique maxima ueneratione dignum, ob tutelam Mathildis in Lombardiam direxit. Quem cum ipsa honorabiliter suscepisset, et eius boni odoris fama inter Lombardos cresceret, multi eum ex Parmensibus rogauerunt ut se ad ciuitatem ipsam conferret, et falce uerbi Dei sentes inde exstirparet hereticas; qui de consilio comitisse, condecenti clericorum comitiua, ad ciuitatem ipsam perrexit. Instante  itaque solemnitate gloriosissime uirginis Matris Dei, ad maiorem ecclesiam, que eius est insignita uocabulo, missam celebraturus accessit; et dum ibi, uniuersa astante plebe, post euangelicam lectionem populo predicasset, et nonnullis uerba eius, qui imperatori adherebant, grauia exstitissent, posito uino et aqua in calice ut Deo offerret sacrificium, magnus in ecclesia insonuit tumultus, sexus hominum utriusque diras blasphemias, et minas terribiles aduersus Dei hominem, scilicet abbatem predictum, nefarie inclamantes, et ipsum reum morti adiudicantes, tanquam imperatoris emulum et rebellem. In ipso igitur tumultu fractis et dispersis de altari uitreis uasis, et pretiosa capella quam comitissa diua abbati donauit depredata, uniuersi  abbatis comites et clerici fugerunt; ipse uero intrepidus manens capitur et carceri mancipatur. His comitissa non sine magno dolore auditis, Parmam die tertio cum militibus suis properauit: quem uenerabilem uirum liberari, et omnia subrepta restitui procurauit, non ultra ad uindictam sceleris procedens, abbate rogante, qui multos, post bonum pacis, amauit. Acta uero sunt hec anno Filii Dei exorti 1104. Eodem tempore minor imperatoris filius in patrem excandescens, et maximis eum probris afficiens inuadere regnum nititur. Uno itaque cum patre prelio congressus uictor efficitur; sed imperator euadens uitam merore egit, et demum non multo post defunctus est anno Christi 1105, et  Spire sepultus est. Post cuius obitum papa Paschalis Lombardiam uenit, et letanter a comitissa susceptus est; qui iuxta Padum synodum conuocans loco qui Guastalla dicitur, Henrici defuncti imperatoris filius Henricus nomine, qui huius nominis quintus fuit, legatos ad eum misit, petens ut sibi regnandi ius concederet, et sancte sedis apostolice se deuotum fore promittens. Hanc legationem papa libenter amplexatus est. Comitissa uero his patris et regis pia uerba laudauit. et pape magnificauit responsum. Eo tempore Parmenses uenientes ad papam, Bernardum abbatem, qui fuerat in ea ciuitate, ut dictum est, ignominiose tractatus, sibi in episcopum dari petierunt. Qua petitione papa gauisus Parmam cum abbate uenit, et ipsum in eiusdem episcopum consecrauit,  decernens autem Ecclesiam Parmensem ad Romanam spectare sedem anno Christi 1106, deinde Romam reuersus est papa.



CAPUT Xu. De pace confirmata inter imperatorem et comitissam, et qualiter imperator regni diadema suscepit a papa.

Post hec cum imperator Henricus huius nominis u ciuitates et oppida debellando prosperaret in regno, uolens sue deuotionis ad ecclesiam propalare indicia, uenerandos direxit antistites ad urbem Romam anno Christi 1110, seque B. Petri filium spondens per eosdem legatos imperii sui diadema petiit. Quibus papa respondit se coronam daturum, si Romam percepturus accederet. Redeunt igitur legati  et ad comitissam Mathildem diuertentes, ab ea hilariter sunt suscepti, et, magnis gratificati muneribus, ad imperatorem tandem reuerterunt. Statim imperator coadunato exercitu Lombardiam intrauit, et ciuitates ac castra depopulatus, cunctos eius ira Lombardos perterruit. Inter has ciuitates cum Nouaria in rebellione persisteret, ea succensa, muros eius diruit, multamque inde auri et argenti suppellectilem asportauit; sola ciuitas Mediolani imperatori non obtemperauit ad uotum. Cumque propter huiusmodi inuasiones comitissa imperatorem haberet exosum, flagrabat cum ea pacem habere. Imperator nichilominus usque ad Thari ripam uenit; comitissa uero a Canossa Bibianellum perrexit. Tandem inter eam et imperatorem legati multo habito  tractatu pacem mutuam confirmarunt, quam se seruaturam comitissa spopondit, Romane duntaxat Ecclesie fidelitate seruata. His peractis, imperator per montem Burdonis  transiuit in Tusciam, de cuius aduentu Tusci trepidantes ei tributa persoluunt. Florentie Natale Domini celebrauit. Urbem Aretinam fractis muris consumpsit incendio. ueniens tandem Romam quarto Idus Februarii, a papa et clero ac populo solemni processione suscipitur. Intrans uero beati Petri basilicam, et ad uniuersos scalarum gradus genua flectens, ante altare ad pacis osculum a papa suscipitur, promittens ei ecclesias Dei non uenditurum, nec inuestituras facturum nisi per pape licentiam. Cumque papa ad coronandum  eum se pararet, perfidie semen emulus pacis iniecit, propositum et promissum imperatoris mutans. Nam petiit a papa sibi ius concedi in dandis episcopatibus et abbatiis per uirgam et annulum, quemadmodum sui predecessores hactenus contulerunt. Quod cum papa renueret, ipsum imperator cum prelatis et omni curia captiuauit. Inter quos fuit Bernardus Parmensis episcopus, et Senior Reginus episcopus. Pro quibus episcopis et ceteris Lombardis captiuis uir nobilis et eloquens, Arduinus comitisse legatus, imperatorem alloquitur, et pacis pactum commemorans, libertati donati sunt. Imperator tandem, ad cor rediens et futura pericula metuens, papam et prelatos relaxauit, et, pace cum eo facta, ab ipso imperialem benedictionem et imperii diadema  suscepit. Inuestituram quoque uirge et annuli sibi concessit anno Christi 1111. Rediens igitur imperator Lombardiam Bibianellum uenit, ubi comitissa residebat, et, tribus diebus cum ea moratus, tandem in Alemanniam peruenit.



CAPUT XuI. De rebellione Mantue, et qualiter se reddiderunt comitisse.

Cum autem eadem comitissa Mathildis duces, principes, comites superasset, ac ciuitates et oppida sibi rebellia subdidisset, sola Mantua per annos 23 in rebellione permansit, imperatoris edicta in fauorem comitisse eis transmissa penitus uilipendens.  Hac igitur rebellione durante, huiusmodi turbationis ciuitatis casus eidem comitisse emersit. Cum autem in monte Baruntio comitissa maneret grauiter infirmata, fallax de eius morte fama personuit. Mantuani igitur gauisi, et famam hanc diuulgantes, Ripaltam comitisse castrum tertio ab urbe Mantue milliario distans inuadunt. Custodes uero castri, tum ex subita inuasione, tum ex falsa comitisse fama prolata timore multo percussi, castrum Mantuanis hac conditione tradiderunt: ut uidelicet, si uiueret comitissa, contra eam nullatenus teneretur. Sed Mantuani perfidie uitio repleti, habito castri dominio, decreuerunt illud incendio dissipare. Interea uenerabilis Manfredus episcopus Mantuam uenit referens comitissam uiuere. Quod audiens populus Mantuanus,  ira frendens, uix manus ab ipso continuit, sed generis eius nobilitas eorum repressit audaciam. Castrum uero Ripalte flamme et ruine traditur, et per mensem inde Mantuam spolia deferuntur. Hec autem omnia comitissam latuerunt: nolebant enim fideles eius egritudine afflictam hoc damnabili rumore contristari. Sanitati tandem restituta, cognitoque quale sibi Mantuani damnum intulerant, dixit tempus adesse quod suis erat demeritis Mantua subuertenda. Suos igitur hortatur ad bellum, et armata classe ad Mantue obsidionem properauit. Dum autem grauis Mantuanos arctaret obsidio, magno timore consternati defensiones eorum in diuersas trahunt sententias. Quidam enim resistendum esse  decernunt, pars infirmior menia exire contendit. Hac tandem fluctuatione trepidi, uacillantes, a comitissa utrique supplices petierunt ueniam. Cumque comitissa eorum legatis aures preberet aduersas, et toruis eos aspiceret oculis, mitissimis tamen supplicationibus et procerum suorum instantissimis precibus eius placatus est animus. Ciuitatem itaque sibi tradiderunt, fidelitatis iuramenta uniuersi prestantes, et censum annuum pollicentes. Acta sunt hec Bundoni  in mense Octobris anno ab incarnato Dei Filio 1014.



CAPUT XuII. Qualiter erga Dei cultum fuerit deuota, et de eius transitu glorioso.

Illustris itaque comitissa miris, florens uirtutibus,  cultui diuino semper erat intenta, inopes sustentans, oppressos releuans, et Dei famulos perhonorans. Hec et sancte religioni, psalmodiis et orationibus assidue intendebat, ecclesias et Dei ministros paramentis et uasis sacris magnifice ditauit. Fuit etiam scientiarum studio dedicata, et liberalium artium grandis bibliotheca sibi non defuit. Pro Christi quoque Ecclesia prelia multa gessit. Cum autem in Bondeno pago moram traheret, uolens ibi Natale Domini celebrare, uenit ad eam magnus ille religionis Pater Ponzo, Cluniaci abbas, octauo die ex quo Roma discesserat; qui, suo more ab ea susceptus, dum in Natale Domini officium decantaret, comitissa pro  Dei reuerentia ad officium perrexit, et deuote audiuit: sed immensum noctis gelu adeo eius membra diriguit et corpus afflixit, ut postmodum lecto decumberet egra. Superueniente autem apparitionis die, iterum languida missam audiuit, et iterum lecto decubuit. Cumque abbas ab ea recederet, ipsa, eius precibus fidens, pallia uestesque sacras, argentea uasa, nec non et crucem sanctam gemmis ornatam, ei pia Dei cultrix donauit. Adueniente autem quadragesimali ieiunio, cum, infirmitate debilis, ieiunare contenderet, astantes episcopi contradicunt, decernentes, ut potius ieiunium eleemosynarum largitione persolueret. Succrescente uero languore, ecclesias Dei, maxime Canusinam, prediis amplificare studens, ei multa donauit. Famulos suos innumeros  post eius mortem ingenuos esse iussit. Ante domum quoque in qua egra lecto iacebat, ad Dei honorem sub titulo apostoli Iacobi Zebedei ecclesiam iussit fabricari, quam etiam paramentis ditauit et agris, quam dedicauit adhuc ea uiuente episcopus Reginus. Cumque laboraret in extremis, idem episcopus Reginus corpus Dominicum ei tradidit, mittens in eius manibus crucem Christi; quam dum baiularet, et in ea crebra figeret oscula: Oro, inquit, te, Christe, quem semper colui, semper amaui, ut sordium mearum digneris mundare piacula. Post hec sanctum accipiens sacramentum, corpus Christi scilicet reuerendissimum, ait: Tu spes mea unica et singulare refugium, queso me saluam digneris suscipere, et hec dicens migrauit ad Dominum,  anno humanate Diuinitatis 1115, uigesima quarta die Iulii, etatis autem sue anno 69, qui fuit annus imperii Henrici u octauus, in sede apostolica presidente Paschali huius nominis II, Philippo huius nominis I regnante Francorum rege.



CAPUT XuIII. De eius sepulture opinione.

De sepultura huius comitisse Mathildis nulla expresse historia continet, quam inuenerim. uidetur tamen manifeste quod apud Canossam tumulata non sit. Compilator enim supradicte Historie, a quo hec sumpta sunt, in carmine quo eius mortem deplorat, orat S. Apollonium Canusini oppidi patronum, quod, licet iniustum sit ut ipsa comitissa  suum in eius ecclesia sepulcrum habere respuerit,  ubi et progenitores eius quiescunt, quia tamen semper eum deuote coluit, ante pium regem pro ea ueniam deprecetur; non tamen scribit in quo loco fuerit tumulata. uerum tamen mausoleum ostenditur in monasterio S. Benedicti de Padolirone Mantuane diecesis, a quodam Tedaldo Bonifacii patre genitoris comitisse iuxta Padum fundato, quod a Mantua decem milliariis distat, in quo dicitur et creditur tumulata. Est enim grandis arca lapidea, ex candidissimo ac limpidissimo alabastro, que ob eius memoriam in magna reuerentia seruatur. Ipsum quidem cenobium ab auo eius constructum amplissimis dotauit possessionibus, et aureis argenteisque uasis et palliis ac etiam paramentis pretiosissimis ditauit pariterque decorauit. Ibi etiam libellus  habetur in thesauris reconditus, argento redimitus et auro, in quo hec Historia metrice est descripta. Hec etiam comitissa, ut scribitur in Chronicis, cum amplissimis abundaret possessionibus, et filio herede careret, totum patrimonium suum super altare sancti Petri obtulit, et Dei ecclesiam sanctumque Petrum sibi fecit heredem. Quod patrimonium hodie dicitur patrimonium S. Petri, quod est a Radicafano usque Cezanum  .


Explicit Historia memorande comitisse Mathildis.

Anno Dom. 1445, die 9 mensis Augusti, qui est uigilia S. Laurentii post uesperas, translatum olim corpus magne et nobilissime comitisse Mathildis, imperialis generis, que fuit precipua et singularis  dotatrix huius monasterii S. Benedicti de Padolirone, post patrem suum Bonifacium marchionem, et post auum suum Thedaldum marchionem et fundatorem huius monasterii, quod prius steterat super octo columnas in ingressu ecclesie inter primam et columnam secundam, a sinistris ipsius ecclesie, quoniam iam pro magna  ipse columne octo fracte erant: et collocatum fuit ulterius in sinistris iuxta parietem ecclesie ex latere tumbe S. Simeonis; aperto prius tumulo ad certificationem ueritatis coram reuerendo domino Guidone de Gonzaga reedificatore ipsius monasterii, et domino Eusebio abbate ipsius monasterii, ac conuentu eiusdem monasterii et multis aliis; et comperto eodem corpore integro, unico, ac femineo, et coram eis clauso: et  est iuxta altare S. Iustine.



[OPERA BERNALDI CONSTANTIENSIS.]





DE AUCTORE SEQUENTIUM OPUSCULORUM.


Manuscriptus codex cathedralis ecclesie Ratisbonensis auctorem uocat Bernalaum. Suspicor illum esse de quo hec Trithemius in lib. De illustribus uiris Germanie, et in catalogo scriptorum ecclesiasticorum: Bernoldus presbyter Ecclesie Constantiensis in Sueuia, natione Teutonicus, uir deuotus, et in Scripturis SS. studiosus, et eruditus, atque in disciplina secularium litterarum sufficienter instructus, ingenio clarus, et comptus eloquio, reliquit studii sui nonnulla opuscula, que tamen ad notitiam nostre lectionis minime uenerunt, etc. Claruit temporibus Henrici Iu, 1060. Hec Trithemius.

 Nec refert quod apud Trithemium legitur Bernoldus, in nostris uero codicibus Bernaldus, quia unius littere discrimen censeri non debet facere discrimen personarum; presertim si cetera consonent, ut hic certe consonant. Quid quod Bernaldus seu Bernoldus noster esse uidetur Bertoldus presbyter Constantiensis, qui edidit Chronicon rerum gestarum post obitum Hermanni Contracti, Henrico Iu Romanum imperium gubernante, ab anno Domini 1054 usque ad eius seculi finem, annis continuis XLuI? Nam ipsemet Chronici illius editor Bertoldum nominat, non nisi ex Cuspiniani auctoritate; et, que Trithemius de Bernoldo scribit, hec iste ad Bertoldum refert. Et quam parua est differentia inter hec tria: Bernaldus, Bernoldus, Bertoldus. Nam, quod aliqui uidentur mutasse in Bernardum, id longius paulum a uera orthographia distat, etsi nec tanta est uarietas que in nomine litteris tam affinibus constante non potuerit accidere.

Fuisse autem Bernaldum, seu Bernoldum istum cause Gregorii uII, hoc est cause legibus diuini humanique iuris consentanee, addictissimum, manifestum sit tum ex his quas modo uulgamus lucubrationibus, tum ex Chronico illius, ubi Gregorium uII semper ut uirum sanctum, sicut reuera erat, predicat; et aduersarios eius meritis insectationibus prosequitur, ita ut heretico editori bilem propemodum ob hanc causam mouerit.

Bernardus ille, ad quem exstat primus tractatus Bernaldi, et presertim due alie eiusdem Bernaldi ad eumdem Bernardum, et una Bernardi ad Bernaldum, alius non fuit quam is de quo Trithemius hec in libro De uiris illustribus Germanie, et in catalogo scriptorum ecclesiasticorum: Bernardus monachus cenobii S. uiti, Corbeiensis in Saxonia ordinis S. Benedicti, uir in diuinis Scripturis studiosus et eruditus, atque in secularibus litteris sufficienter doctus, ingenio subtilis et clarus eloquio, carmine peritus et prosa. Scripsit nonnulla ingenii sui opuscula, quibus nomen suum posteris notum fecit. Ad Hartwicum  Magdeburgensem archiepiscopum, edidit uolumen, luculento quidem sed amaro sermone, contra Henricum Iu regem sed tertium imperatorem; in quo clare patet quam grauis et odiosus fuerit idem Henricus Saxonibus. Scripsit preterea multas et uarias epistolas, etc. Claruit eiusdem Henrici Iu temporibus, anno Domini 1070, et uaria composuit. Hec Trithemius.

Antequam profiteretur uitam monasticam, magister scholarum Constantiensium fuerat, ut testatur ipse Bernaldus seu Bernoldus in Chronico suo: Anno 1088, Bernardus Constantiensium magister scholarum, uir eruditissimus, in causa S. Petri feruentissimus, in Saxonia , sub monastica professione migrauit ad Dominum. De eodem Bernardo idem Bernoldus, anno 1091: Bernardus quoque Constantiensis magister scholarum, cuius obitum supra notauimus, multa nobis sui ingenii monumenta reliquit, multaque pro Catholicis contra schismaticos sui temporis elegantissime scripsit. Et post multa alia, que supra in Apologia pro Gregorio uII testimonio decimo nono recitauimus, deque Bernardi huius nimio zelo, eo usque progresso ut excommunicatorum sacramenta ualere negaret, subdit Bernaldus: Ceterum, si quis plenius hec nosse desiderat, scriptum cuiusdam ad eumdem Bernardum de eadem questione directum diligentissime perlegat; in quo testimoniis SS. Patrum euidentissime docebitur quid sancti Patres de illa questione censuerint sentiendum. Quis est ille quidam, cuius scriptum antidoti loco citat Bertoldus seu Bernoldus, nisi ipsemet Chronici illius scriptor et auctor? Quod est hoc scriptum, nisi primus tractatus De sacramentis excommunicatorum ad Bernardum destinatus, quem etiam preceptorem appellat? Cui adde Apologeticum pro decretis Gregorii uII et epistolam ad Bernardum, quam infra inuenies, in qua refellit epistolam Bernardi, quatenus a ueritate abibat; ut proinde nullum amplius de Bernaldo qui scribit, et de Bernardo ad quem scribit, dubium supersit.

Eisengrinius in Catalogo testium ueritatis profert alium Bernardum monachum S. Blasii, in eodem argumento aduersus schismaticos uersatum; sic enim scribit: Bernardus monachus de S. Blasio natione Germanicus, uir sacrarum litterarum studiis doctus, et in primis eruditus, ingenio clarus, ac disertus eloquio, fidei propugnator acerrimus, princeps sue etatis philosophorum sacrarumque litterarum doctor subtilissimus, scripsit apologeticas orationes contra schismaticorum obiectiones ad Adelbertum Spirensem prepositum; in quibus precipue defendit quod ipse et alii monachi S. Blasii merito ab excommunicatis abstineant. Circumfertur et eiusdem de lege excommunicationis epistola ad Adelbertum Argentinensem prepositum. De eadem quoque re epistole due ad Rechonem quemdam, et plura alia scripturarum eius monimenta Ecclesie Dei profutura. Hec ille.

Adiungit Epitome Gesneriane Bibliothece: Ad Paulinam de emptione ecclesiarum epistola. Epistola ad quemdam sacerdotem de Othonis episcopi Constantiensis reiectione, et alterius in locum eius substitutione. De officio presbyterorum, ad fratres in Rettenbach. Ad Uualterum sacerdotem tractatus de solutione iuramentorum. Ad reuerendiss. antistitem Gebehardum de excommunicatorum ordinatione, et salute paruutorum, qui ab excommunicatis baptizati sunt, et aliis quibusdam ad concilium proxime futurum pertinentibus. Ploruit circa annum Domini 1066.

Testatur eadem Epitome hunc Bernardum in u. C. uocari Bernaldum. Et ubi de Bernoldo agit, sic loquitur: Bernoldus presbyter Ecclesie Constantiensis scripsit ordinem Romanum lib. I, et alia. uixit anno 1060. Forte hic est Bernaldus de S. Blasio. Sed probabilius est non esse. Nam Eisengrinius Bernoldum Constantiensem distinguit a Bernardo de S. Blasio. Et nusquam ulla exstant uestigia quod Bernoldus seu Bernaldus, cuius nunc scripta uulgamus, monasticam uitam professus fuerit. Quid si isti ex Bernardo nostro monacho Corbeiensi, prius magistro scholarum Constantiensium, cudissent nobis monachum S. Blasii? Nam, si quis talis exstitit, qui factum ut fugeret Trithemium, qui nullum Bernardum de S. Blasio agnoscit, sed, solum Bernaldum presbyterum, et Bernardum Corbeiensem? Et cur nullus Bernardus Corbeiensis apud Eisengrinium comparet, sed solus Bernardus de S. Blasio, et Bernoldus presbyter Constantiensis, etsi in Epitome Gesneriana comparet Bernardus Corbeiensis? Sed parum interest: licet quis tres diuersos fuisse statuat, dummodo Bernardum seu Bernaldum de S. Blasio cum nostro Bernoldo seu Bernaldo non confundat.

Ceterum Adalbertus, qui cum Bernaldo duas epistolas ad Bernardum Constantiensium scholarum magistrum et postea monachum Corbeiensem misit, non uidetur esse alius quam ille de quo Bernaldus ipse in Chronico: Doctor Adalbertus, facto uerboque disertus, iam XXX annis mundo crucifixus, et in fine ad euangelicam perfectionem perductus, migrauit ad Dominum tertio Nonas Decembris, nempe, anno Domini 1079.

Alboinus, ad quem Bernaldus aliquot epistolas scribit, adeo placuit Illyrico ut eum inter testes Lutherane ueritatis posuerit in suo catalogo: In fragmentis Auentini, inquit Illyricus, inuenio Alboinum quemdam, admodum doctum uirum, qui ante CCCC annos uixit, defendisse coniugium sacerdotum. Scilicet quisquis castitati, seu continentie, et apostolice sedis sanctionibus aduersatur, is derepente uir doctus et pius in Illyrici schola efficitur, etiam absque doctrina et pietate, aptusque est, testari ueritatem, sed Lutheranam et  Caluinianam; nam Alboinum fuisse non doctissimum satis testantur eiusdem male ternota epistole, ut merito a Bernaldo appellantur. Sat prefationis. Iam opusculorum indicem subiiciamus, et postea Bernaldum ipsum audiamus.





INDEX OPUSCULORUM BERNALDI CONSTANTIENSIS PRESBYTERI.

     I. Tractatus De sacramentis excommunicatorum, iuxta assertionem SS. Patrum.
    II. Apologeticus De excommunicatione facta a Gregorio uII.
    III. Synodus Romana sub Gregorio uII.
    Iu. Epistola I Bernaldi ad Alboinum de celibatu sacerdotum.
    u. Responsio Alboini ad precedentem epistolam.
    uI. Responsio Bernaldi ad Alboinum.
    uII. Secunda Bernaldi responsio ad Alboinum.
    uIII. Secunda responsio Alboini ad Bernaldum.
     IX. Tertia responsio Bernaldi ad Alboinum.
    X Epistola reconciliatoria Alboini cum Bernaldo
    XI. Apologeticus Bernaldi pro decretis Gregorii uII, factis in Romana synodo.
    XII. Epistola Adalberti et Bernaldi ad Bernardum magistrum scholarum Constantiensium de sacramentis excommunicatorum.
    XIII. Responsio Bernardi ad precedentem epistolam.
    XIu. Alia Adalberti et Bernaldi ad Bernardum epistola.







BERNALDI PRESBYTERI TRACTATUS DE SACRAMENTIS EXCOMMUNICATORUM IUXTA ASSERTIONEM SANCTORUM PATRUM Nunc primum editus ex bibliotheca admodum reuerendi ac nobilis capituli ecclesie cathedralis Ratisbonensis.

 Religiosissimo sacerdoti ac prudentissimo preceptori BERNARDO, iam ipsius regis cubiculum  ingresso, BERNALDUS solo nomine presbyter, non moribus, deuotissime orationis atque seruitii certitudinem.

De sacramentis excommunicatorum, unde iam dudum ante multos annos multa ad inuicem scripsimus, nec tamen eo tempore aliquam certitudinem inuenire potuimus, tandem quid Dei clementia paruitas nostra inuenerit uobis libet intimare, uestroque examini presentare. Non enim iam modo, ut quondam, uestri examinis censuram subire timemus sed optamus, qui olim manum nostram ferule uestre in scholis multoties subduximus  .

Sententie sanctorum Patrum de sacramentis que  extra Ecclesiam catholico more fiunt diuerse reperiuntur; quarum quedam eadem penitus annullare uidentur, quedam autem, etsi recipi ea prohibeant, non tamen prorsus eorum confectionem denegant. Nam beatus Leo papa primus  scribens Leoni Augusto de Alexandrino Timotheo excommunicato: Manifestum est, inquit, per crudelissimam insanissimamque uesaniam [seuitiam]  omne illic celestium sacramentorum lumen exstinctum. Intercepta est sacrificii oblatio, defecit chrismatis sanctificatio, et  parricidalibus manibus [impiorum] omnia se subtraxere mysteria.

Item B. Innocentius papa  scribens omnibus episcopis de ordinationibus extra Ecclesiam, asserit dicens: Qui honorem amisit, honorem dare non potest; nec ille aliquid accipere, quod nichil in dante remansit quod ille posset accipere. Acquiescimus, et uerum est quia quod non habuit dare non potuit. Damnationem ergo quam habuit, per prauam manus impositionem dedit. Item beatus Pelagius papa Ioanni patricio scribens: In schismate, inquit, non consecratur, sed exsecratur episcopus. Item S. Gregorius papa  primus de ordinatione Maximi Salonitani episcopi presumptoris scribens: Quam rem, inquit, nos nullo modo possumus dicere  consecrationem, quod ab excommunicatis celebrata est. He nimirum sententie uidentur sacramenta excommunicatorum proscribere; cum per manus eorum non consecrationem, sed damnationem et exsecrationem administrari pronuntient.

Sunt autem alie, que et extra Ecclesiam sacramenta posse confici affirmant. Sicut illud B. Anastasii pape ad Anastasium imperat. de sacramentis Acacii : Ideo hic , cuius nomen dicimus reticendum, male bona ministrando, sibi tantum nocuit. Nam inuiolabile sacramentum,  quod per illum datum est, in aliis perfectionem sue uirtutis obtinuit, ei autem obfuit  . [Quod cum ita sit. Ed. Rom.] aliquorum in tantum se extendit curiosa suspicio, ut imaginentur, prolato a papa Felice iudicio, postea inefficaciter in sacramentis que Acacius usurpauit, egisse; ac proinde [perinde, sic Rom. Ed.] eos metuere qui uel in consecrationibus, uel in baptismate mysteria tradita susceperunt, ne irrita beneficia diuina uideantur, meminerint, in hanc partem quoque [hac quoque parte. Ed. Rom.] similiter tractatum preualere superiorem, quia non sine usurpatione sacerdotii adiudicatus hoc egit; in quo uirtutem suam obtinentibus mysteriis, in hoc quoque aliis, rea sibi persona non nocuit. Nam ad illum pertinet [pertinuit. Ed. Rom.] quod tuba Dauidica canitur;  uerumtamen Deus conquassabit capita inimicorum suorum, uerticem capilli perambulantium in deliciis [ed. Rom. delictis.] suis  Nam superbia semper sibi, non aliis facit ruinam; quod uniuersa Scripturarum testatur auctoritas. Sicut etiam per Spiritum sanctum dicitur in propheta: Non habitabit in medio domus mee qui facit superbiam . Unde cum sibi sacerdotis nomen uindicauerit condemnatus, in ipsius uerticem superbie tumor inflictus est; quia non populus, qui in ministeriis [mysteriis Ed. Rom.] donum ipsius sitiebat, exclusus est: sed anima sola illa, que peccauerat, iusto iudicio proprie culpe erat obnoxia.

Item beatus Augustinus uincentio Donatiste scribens:  Ecclesie, inquit, sunt omnia sacramenta Dominica; que sic habetis et datis, quomodo habebantur et dabantur etiam antequam inde exiretis. Non tamen ideo non habetis quod non estis ibi unde sunt que habetis. Et post pauca: Nobiscum estis in symbolo, in baptismo, in ceteris sacramentis: in spiritu autem unitatis et uinculo pacis, in ipsa denique catholica Ecclesia nobiscum non estis.

Sed he sententie, etsi diuerse, a ueritate tamen deuiare nusquam probantur, si competenter intelligantur, uidelicet si superiores sententie ad effectum baptismi referantur, qui nusquam esse posse extra Ecclesiam ueraciter asseritur, et inferiores ad ueritatem sacramentorum referantur, que eadem integritate et bonis et malis adesse creduntur, ac si  uno ore ipsi sancti Patres nobis communiter dicerent: extra Ecclesiam nec sunt nec fiunt sacramenta effectiue, id est cum salute anime; attamen eadem inutiliter, imo perniciose, et esse et fieri non denegamus. Si enim ea extra Ecclesiam esse uel fieri penitus denegarent, nullatenus eadem in reconciliatis rata haberent. Nam predictus papa Leo clericos hereticorum cum ordine recipi concessit, qui tamen omnia sacramenta manibus damnatorum subtracta superius asseruit. Item B. Innocentius, qui ordinationem hereticorum non nisi damnationem esse predixit, ordinationes Nouatianorum cum  Nicenis Patribus ratam esse probauit, cum eum non reordinandum esse iudicauit, sed acceptum ordinem administrare permitteret. Item Nicenum concilium clericos Nouatianorum cum ordine recepit. Itidem Africanum concilium de clericis Donatistarum fecit, uidelicet ut reconciliati ordinem utiliter administrarent, quem extra Ecclesiam sine effectu, hoc est sine salute anime, imo perniciose percepissent. Hinc B. Augustinus scribens ad Bonifacium de clericis Donatistarum conuersis: Sint, inquit, in Ecclesia clerici, sint episcopi utiliter, qui contra illam fuerunt hostiliter. Omnes sane eiusmodi sententias, que consecrationem foris factam in tantum damnant ut eam non nisi damnationem siue exsecrationem et maledictionem dicant, non ad ipsa  sacramenta, sed ad effectum eorum congrue referimus, ne eadem sacramenta exsufflare uideamur, que sancti Patres in inconuersis integra esse docuerunt, cum conuersos non reordinarent, sed foris acceptum ordinem administrare permitterent.

Illud quoque  quod B. Pelagius papa scribens illustribus uiris, uiatori et Pancratio, dicit: Corpus Domini non esse, quod schismaticus conficit, ita congrue intelligitur, ut ipsi non sit corpus Domini effectiue; sicut e contrario in missa oratur a sacerdote, ut fiat nobis corpus Domini; uidelicet ad salutem anime. Hinc et sanctus Gregorius in Dial. libro Iu : Tunc, inquit, uere pro nobis hostia Deo erit, cum nos ipsos hostiam fecerimus. Est quidem  etiam peccatoribus et indigne sumentibus uera Christi caro, uerusque sanguis; sed essentia, non salubri efficientia. De effectu, inquam, sacramenti, non de ipso sacramento illud dictum competenter interpretamur, ne beato Augustino contradicere uideamur. Qui Eleusio et felici grammatico scribens, etiam Donatistas et in dissensione et in schismate sacrificare testatur. Idem ad Bonifacium: Heretici, inquit, non querunt Spiritum sanctum nisi in Christi corpore, cuius habent foris sacramentum, sed rem ipsam non tenent intus, cuius illud est sacramentum, et ideo sibi iudicium manducant et bibunt; unus enim panis sacramentum est unitatis.

Huiusmodi distinctionem inter sacramentum et eius effectum cum quidam ex antiquis Patribus minus  attenderent, ad hoc deuenerunt ut et baptismum in heresi susceptum nichil esse putarent, beato Augustino attestante in lib. uI contra Donatistas : Nec ob aliud, inquit, uisum est quibusdam etiam egregiis uiris antistitibus Christi, inter quos precipue beatus Cyprianus eminebat, non esse posse apud hereticos uel schismaticos baptismum Christi, nisi quia non distinguebatur sacramentum ab effectu uel usu sacramenti; et, quia eius effectus atque usus in liberatione a peccatis et cordis rectitudine apud hereticos non inueniebatur, ipsum quoque sacramentum non illic esse putabatur: sed considerato eo  quod et reprobi in Ecclesia sine effectu sacramenta habent, et tamen habent, itidem et ab his qui extra Ecclesiam sunt eadem perniciose haberi, et tamen haberi pastores ecclesiastici censuerunt. Unde idem doctor in tertio libro contra Donatistas : Heretici habent [tenent] sacramenta et Scripturas ad speciem, non ad salutem. Item in quarto : Nec foris, sicut nec intus quisquam qui ex parte diaboli est, potest uel in se uel in quodam maculare sacramentum, quod Christi est. Item in quinto : Deus adest sacramentis et uerbis suis, per qualeslibet administrentur; et sacramenta Dei ubique recta sunt; et mali homines, quibus nichil prosunt, ubique peruersi sunt, id est, intus et foris.

Item ad quemdam Festum :  Neque inquit, sacramenta eorum  nobis inimica sunt, que cum illis nobis sunt communia, quia non humana sunt sed diuina. Proprius eorum error auferendus est, quem male imbiberunt; non sacramenta, que similiter acceperunt; que ad penam suam portant et habent, quanto indignius habent, sed tamen habent.

Item in expositione super Epistolam S. Ioannis : Habere, inquit, baptismum et malus potest; habere prophetiam, et malus esse potest. Inuenimus Saulem regem habuisse prophetiam, qui persequebatur sanctum Dauid; et impletus est spiritu prophetie, et prophetare cepit. Accipere sacramentum corporis et sanguinis Domini et malus potest. Nam de talibus dictum est: Qui manducat  et bibit indigne . Habere nomen Christi, et malus esse potest, id est, Christianus uocari et malus esse potest. De quibus dictum est: Polluebant nomen Dei sui . Ergo habere sacramenta ista omnia, et malus esse potest; habere autem caritatem, et malus esse non potest. Item ad Emeritum hereticum [Donatistam] : uos, inquit, mutamini ex ea parte, qua dissentiebatis; quamuis sacramenta, que habebatis, cum eadem sint in omnibus, sancta sint. Quapropter uos mutari uolumus a peruersitate, id est, ut denuo radicetur uestra precisio. Nam sacramenta, que non mutastis sicut habetis, approbantur a nobis, ne forte, cum uestram prauitatem corrigere uolumus, illis mysteriis  Christi, que in uestra prauitate deprauata non sunt, sacrilegam faciamus iniuriam. Idem in lib. I contra Donatistas : Sic et illa  que schismatici et heretici, si non aliter habent nec aliter agunt quam uera Ecclesia, cum ad nos ueniunt, non emendamus, sed approbamus.

Ex his ergo sententiis euidentissime declaratur etiam extra Ecclesiam esse Dei sacramenta, cum in conuersis non iterentur, sed potius rata esse iudicentur. Eadem autem ratio et de ordinatione et de baptismo foris accepto tenenda est. Nam, iuxta Augustinum, nulli sacramento iniuria facienda est. Si discedit a malis, utrumque discedit; si permanet  in malis, utrumque permanet; aut enim conuersus administrat quod administrauit, si hoc utilitas Ecclesie exegerit; aut, si non administrat manus tumen ei inter laicos non imponitur, eo quod sacramentum ordinationis obtineat.

Quia igitur tam egregii doctoris assertioni et nos absque scrupulo acquiescere debemus, quem et Romani pontifices, iuxta attestationem sancti Celestini pape, inter magistros, dum adhuc uiueret, habuere, cuius et opuscula post mortem eius pro authenticis recipienda synodali iudicio decreuere; quapropter illud scriptum musici Widonis  , quod sub nomine Paschalis pape honorastis, non in tantum attendere debemus ut contra assertionem prefati doctoris sacramenta ab hereticis usurpata temere exsufflemus.  Scribit enim satis improuide de annullandis Simoniacorum sacramentis, cum pie memorie Petrus Damiani cardinalis Ostiensis episcopus, religione et eruditione nominatissimus, et in huiusmodi causis sagacissimus, non minus per Simoniacos quam per alios hereticos sacramenta decurrere probauerit in libro suo, quem Gratissimum cognominauit. Sancta quoque Romana Ecclesia nonnichil eos sacramentorum habere demonstrauit, cum in tempore Nicolai pape gratis ordinatos a Simoniacis in acceptis ordinibus permanere concesserit. Quod autem Simoniaci sacramenta habere dicuntur, non ad honorem eorum, sed ad contumeliam est referendum, cum tanto magis sacrilegi deputentur, quanto sanctius est quod contra fas et ius usurpare non uerentur.  Eo usque tantum humanam prauitatem insequi debemus, ne, iuxta Augustinum, diuinis mysteriis sacrilegam faciamus iniuriam, que prauitate hominum nullo modo deprauari potuerunt.

Sed et sacramenta neophytorum proscribere non audemus, quorum ordinationes sancti Patres ratas esse censuerunt, cum eos acceptum ordinem administrare permitterent. Hinc beatus Leo papa primus,  scribens ad episcopos Mauritanie, eos qui ex laicis ordinati sunt, in ordine concessit permanere. Item S. Ambrosius in ordine quem neophytus utpote in octaua die post baptismum accepit, [f. si] usque ad finem uite Deo digne diuina sacramenta ministrauit . Hoc  utique nec ipse sanctus Ambrosius faceret, nec alibi sancti Patres fieri permitterent, si neophytis sacramentum ordinationis penitus defuisse crederent. Horum autem auctoritati illa exempla de annullatione huiusmodi sacramentorum anteponere non possumus, que non de antiquis sed recentioribus mutuastis temporibus: in quibus, inquam, temporibus, multa contra fas et ius usurpata reperiuntur, que magis respuenda quam in exemplum ducenda uidentur. Ipse etiam Romanus Pontificalis  , unde illa exempla protulistis, sepenumero non ita facienda quam facta historica simplicitate prescribit; nec solum legitimas institutiones, sed et nonnullorum  inconsideratas usurpationes referre consueuit. Unde non omnia que in eo scripta leguntur, pro ecclesiasticis sanctionibus recipere debemus: presertim illa minime que a consideratissimis antiquorum Patrum sententiis deuiare uidemus; ex quibus uos duo exempla posuistis, que sacramenta neophytorum adeo profanant, ut ordinatos ab iis reordinandos censeant, quod et ipsis apostolis eorumque successoribus Romanis pontificibus, aliisque sanctis Patribus aduersari non dubitatur. Ipsi enim apostoli in suis canonibus eos damnasse leguntur, quicunque secundam manus impositionem accepisse detegerentur. Item S. Gregorius papa I , scribens Ioanni episcopo Rauennati; item predecessores eius Zozimus papa, atque  Bonifacius cum CCXuII sanctis Patribus Carthaginensis concilii, reordinationem eque ut rebaptizationem damnauere.

Quod autem illi qui ordinati sunt neophyti sacramentum ordinationis non minus habeant quam heretici, superius sanctissimi Patres Leo papa et Ambrosius, alter decreto, alter exemplo nos apertissime docuerunt. Quicunque igitur ordinatos neophytos iterum ordinandos censuerit, procul dubio contra sanctos Patres facit. Eodem modo et illa reordinatio reprobatur, quam Alefredus Hildesheimensis episcopus fecit in his quos Ebo Remensis episcopus, sed damnatus, ordinauit. Nam, iuxta Augustinum , si quis episcopus [si quisquam ordinatus] pro aliqua culpa ab officio remoueatur, sacramento  semel imposito non carebit, quod [quamuis ad iudicium permanente] damnabiliter nichilominus dare quam habere poterit. Sic et Acacius depositus, de quo supra retulimus, multos ordinauit, quos tamen beatus Anastasius papa  integrum ordinationis sacramentum ab eo percepisse, et ob hoc non reordinandos esse iudicauit. Nullus autem damnatus uel excommunicatus sibi de confectione sacramentorum applaudat: imo in hoc cumulum sue damnationis agnoscat, cum tanto sceleratior et ob hoc sibi tanto perniciosor existat, quanto sanctius reputat quod sacrilego ausu usurpare  non ueretur. Nempe tolerabilius peccaret si de altari corpus suum communi pane reficeret, quam animam suam damnatoria communione interficeret. Nam, iuxta Apostolum: Qui  indigne sumit, iudicium sibi manducat et bibit . Indigne autem sumit qui nondum criminibus penitendo se purgauit, quem nec canonica seueritas ad penitendum excitare potuit. In ordinationibus quoque quilibet damnatus minus delinqueret si nichil daret, quam per sacramentum ordinationis ordinato suam damnationem irrogaret. Et mirum in modum, dum eam alii irrogat, penitus sibi ipsam non diminuit, sed multiplicat. Nequaquam igitur damnati de perniciosa usurpatione sacramentorum applaudant sibi, cum tanto irreparabilius seipsos condemnent, quanto  sanctiora sunt que dare uel accipere contra fas et ius sacrilege presumunt.

Hinc sanctus Gregorius papa I  in Regesto suo  partis secunde, damnatum sacerdotem pristini officii usurpatorem perpetua excommunicatione damnat, ut uix ei uiaticum in fine uite concedat. Hinc sancti Patres in Antiocheno concilio  cuilibet damnato, si aliquid de sacro ministerio attingeret, omnem spem restitutionis, uel locum satisfactionis penitus denegauerunt; omnesque ei infra damnationem communicantes sub excommunicatione damnauerunt. Si ergo pro usurpatione sacri ministerii tam acriter damnantur qui solo officio priuantur, quanto magis ilii qui, officio et communione priuati, talia presumpserunt  indigni.

Caueant quoque et ipsi Catholici ne aliquando sacramenta a damnatis percipiant, ne se sub excommunicationem sanctorum Patrum ponant. Precipue autem de sacramentis excommunicatorum caueant, quod per hec, iuxta attestationem sanctorum Patrum, non salutem, sed damnationem et exsecrationem quilibet participantes accipiunt, quibus non dico in sacramentis, sed si in osculo communicauerint, canonicam excommunicationem subterfugere non poterunt.





EIUSDEM BERNALDI CONSTANTIENSIS PRESBYTERI APOLOGETICUS SUPER EXCOMMUNICATIONEM GREGORII uII.

 Sententiam excommunicationis, quam dominus noster Gregorius papa uII apostolica auctoritate promulgauit,  nonnulli sacrilega temeritate quasi irritam iudicare presumunt, seque in hoc, iuxta attestationem  sanctorum Patrum, apostolice auctoritatis reos perniciossime efficiunt. Sed in hac eorum presumptione nec ipsi peccarent nec alios peccare facerent, si cuiuslibet prelati in Ecclesia priuilegium, non dico Romani pontificis, primatum attenderent. Est enim generale priuilegium huiusmodi prelatorum, iuxta institutionem sanctorum Patrum, ut subditos iudicent, nec subditi eorum iudiciis temere resultent, quibus absque omni contradictione secundum canones obedire debent. Scriptum est enim: Non est discipulus supra magistrum ; et: Qui resistit potestati, Dei ordinationi resistit . Et si hoc apostoli de seculari potestate dixerunt, quid nos sub ecclesiastica potestate degentes agere debemus, ubi inobedientia pro ariolatione  et idololatria reputatur ? Si ergo inobediens ecclesiastice potestati, scilicet diuine ordinationi, pro idololatra merito deputatur, quid de illo censendum est qui eamdem potestatem penitus abrogare conatur? uideat autem quilibet prelatus quam sibi reuerentiam a subditis exigat, nec eam Romano pontifici denegare uelit, a quo omnis ecclesiastica potestas procedit. Nunquid enim suam potestatem statim irritam fore iudicabit, si qui tantum ex subiectis eius ita iudicauerint? Nunquid statim suam prelationem ipse denegabit, si quidam ex suis ouibus eum pro prelato habere noluerint? Nunquid suam canonicam excommunicationem in subditos irritam arbitrabitur, si quidam tantum eorumdem  subditorum hoc asserere conantur, qui tantum [tamen] eotenus ei, ut legitimo pastori, obedierunt, et sententias eius in alios ratas esse censuerunt? Nunquid sententiam suam iudicio subditorum retractari, nedum penitus annullari unquam patietur? Non plane. Ergo reuerentiam, quam ipse a subditis suis sibi exigit, etiam ipsi prelato suo, iuxta statuta sanctorum Patrum, rependat, et precipue episcopo sedis apostolice.

Huius utique sententiam sancti Patres nusquam retractari, nedum adnullari, ab aliquo permiserunt. Hinc beatus Nicolaus papa primus, omnibus episcopis scribens  : Nemini, inquit, licitum est de sedis apostolice iudicio iudicare, aut illius sententiam retractare permissum, uidelicet propter Romane  Ecclesie primatum.

Item beatus Gelasius ad episcopos Dardanie  : Cuncta, inquit, per mundum nouit Ecclesia,  quod sacrosancta Romana Ecclesia quorumlibet episcoporum ligata possit absoluere, et de omni Ecclesia fas habeat iudicare, neque cuiquam de eius liceat iudicare iudicio.

Item sanctus Syluester papa uniuersalissynodi iudicio  decreuit: Nemo, inquit, primam sedem  iudicabit. Neque enim ab Augusto, neque ab omni clero, neque a regibus, neque a populo iudex iudicabitur.

Beatus autem noster Gregorius papa, canonice quidem ordinatus, ut sancta Ecclesia Romana fidelissime testatur, ab omnibus catholicis iudex uniuersalis Ecclesie et pro Romano pontifice semper habebatur, quod et ipsi eius excommunicati de eo iudicauerunt, cum ad eius reconciliationem sepenumero recurrerint, licet ad uomitum suum postea redire non timuerint. Nunquam sane aliquod crimen in illo uel ab inimicis inuentum est uel probatum, quod susceptum sibi illicitum faceret officium. Sed si quod tale crimen admisisset, nunquid tandem inauditus, non confessus nec conuictus canonice  damnari posset, etiamsi ultimus ecclesiastici ordinis exstitisset? Nunquid [l. Nonne] enim legitime officium suum exerceret, usque dum canonice iudicatus ab officio cessare iuberetur? Et hoc utique Dominus noster Gregorius papa nequaquam abnuit, quin more cuiuslibet clerici duntaxat canonice audiretur. Et hoc priuilegio Romani pontificis incongruum esse uideretur; aduersarii autem eius nec hoc unquam concedere uoluerunt. Nam in tali examinatione et illum expurgandum, et se contumeliose [contumeliose] criminationis inculpandos fore non dubitauerunt. Ergo sententiam apostolice auctoritatis in apertissimos contumaces ab eo depromptam nullus Christianus irritam iudicabit, qui canonicis sanctionibus  sanctorum Patrum contradicere noluerit. Ipsi enim et temerariam cuiuslibet inferioris episcopi duntaxat catholici excommunicationem, usque ad canonicam examinationem ratam esse censuerunt, ut in Sardicensi concilio c. 17 legitur

Nec illam excommunicationem noster apostolicus priuatim deprompsit; sed, generali synodo presidens, uniuersali iudicio Ecclesie ius ligandi atque soluendi, in persona Petri acceptum, semper obtinere a nullo fideli dubitatur, ut sanctissimi atque fidelissimi Patres nostri, Cyprianus, Augustinus, atque Leo Magnus in scriptis suis docuerunt. Quicunque ergo eius iudicio in terra ligati sunt, ipsi nichilominus et in celo ligati indubitanter creduntur. Quapropter, omni postposita contradictione, illos quos  Dominus noster Gregorius papa iudicio uniuersalis synodi excommunicauit, et nos excommunicatos esse credimus, ne ipsis excommunicatis damnabiliores merito iudicemur, qui, etsi qualibet occasione excommunicationi subiaceant, non tamen temere ligamenta Ecclesie denegant. Nam procul dubio nefandius esse deputatur quemlibet ipsam ecclesiasticam potestatem ligandi atque soluendi non credere, quam, salua fide, ecclesiasticis statutis non obedire.  Hinc S. Gregorius papa primus ad Theoctistam patriciam scribens  testatur: Ipsi, inquit, sibi testes sunt quia Christiani non sunt, quia ligamenta sancte Ecclesie uanis [uariis Ed. Romana] se existimant conatibus soluere.

Sciendum autem quod sancti Patres pro excommunicatis habuerunt non solum illos qui post apertam eorum contumaciam specialiter excommunicati sunt; sed et illos qui iam factam excommunicationem incurrere non timuerunt, uidelicet aut se in partem excommunicatorum conferendo, aut quod sub excommunicatione illis specialiter prohibitum est acceptando. Hinc sanctum concilium Nicenum Arianos omnes, uel quisquis in hanc pestem siue consensu seu communione decidisset, ut B. Gelasius  papa testatur, damnauit; quem morem et in aliis excommunicationibus suis sancta mater Ecclesia obseruare consueuit. Beatus quoque Gregorius papa primus , consecratores Salonitani presumptoris excommunicatos esse declarauit, eo quod ipsam consecrationem sub excommunicatione eis specialiter interdictam facere tentauerint. Quam rem nos, inquit, nullo modo possumus dicere consecrationem, que ab excommunicatis celebrata est. Sic utique quilibet Romani pontifices pro excommunicatis habuerunt eos utique, quicunque aliqua sub speciali excommunicatione prohibita presumpserunt. Ergo et a nobis omnes huiusmodi merito, ut excommunicati, deuitantur, usque dum ecclesiastico more reconcilientur. Sunt autem quatuor  res in quibus eos specialiter deuitare debemus, uidelicet in salutatione, in osculo, in oratione in conuictu, quod, ut S. Callistus papa testatur , quicunque excommunicatis, uel in his, uel in aliis prohibitis communicauerint, simili excommunicationi, iuxta institutionem apostolorum, subiacebit.

Sed multi, ad excusandas excusationes in peccatis,  multipliciter se excusant quod excommunicatos uitare non debeant. Alii enim illam sententiam beati Augustini pretendunt quod communio malorum non maculet nisi consentientes; alii dicunt quod ecclesiasticis pastoribus siue eorum sanctioni subiecti non sint, eo quod seculo penitus abrenuntiauerint; alii etiam sibi obedientiam in prelatum suum sufficere putant, ne canonicis institutionibus obedire  debeant . Sed omnes has excusationes quamuis ipsi apostoli indubitanter, ut predictum est, annullauerint, cum communionem excommunicatorum generaliter omnibus sub excommunicatione, iuxta attestationem S. Callisti pape, interdixerint; nos tamen singulas, quam friuole sint, specialiter demonstrare non pigebit. Et hoc utique periti ecclesiasticarum regularum facile per se deprehendunt; nos autem simplicioribus tantum fratribus in hoc satisfacere uolumus, ut tanto studiosius ab excommunicatis se abstineant, quanto inexcusabilius se in eorum communione maculari cognoscant.

Illi ergo qui sententiam B. Augustini pretendunt  quod communio malorum non maculet nisi consentientes, ad exaggerationem sue excusationis subinferre solent summopere sibi crimina excommunicatorum, displicere, nec ullo modo se eorum criminibus assentire, et ideo exteriorem eorum communionem non eis nocere. Sed hec sententia beati Augustini, tantum de communione malorum adhuc in unitate positorum, et nondum pro sua malitia excommunicatorum deprompta euidentissime ex uerbis ipsius Augustini probatur. Ponit enim eamdem sententiam scribens ad Donatistas: Quisquis, inquit, in Ecclesia bene uixerit, nichil ei preiudicant aliena peccata, quoniam unusquisque proprium onus  portabit . Sic et Apostolus dicit: Et quicunque  corpus Christi manducauerit indigne, iudicium sibi manducat  et bibit . Cum autem dicit: iudicium sibi manducat et bibit, satis ostendit quod non alteri iudicium, sed sibi. Hoc nos egimus, et ostendimus, et obtinuimus quod communio malorum non maculat aliquem participatione sacramentorum, sed consensione factorum. Nam si in factis malis non eis quisquis consentiat, portat malus causam suam, et personam suam, nec preiudicat alteri, quem in consensione mali operis socium non habet criminis.

Ecce apertissime B. Augustinus non se hoc de excommunicatis dixisse manifestat, cum de eo qui in Ecclesia corpus Domini indigne sumit, dicat. Nam superius ad eosdem Donatistas de excommunicatis premisit, dicens: Quisquis a catholica Ecclesia fuerit separatus, quantumlibet laudabiliter se uiuere  existimat, hoc solo scelere, quod a Christianitate disiunctus est, non habebit uitam; sed ira Dei manet super eum . Deinde de his qui in Ecclesia sunt positi consequenter adiecit: Quisquis autem in Ecclesia, et reliq. ut supra diximus. Idem  Eleusio, et Grammatino [Felici Grammatico]: Quibus, inquit, mali placent in unitate, ipsi communicant malis; quibus autem displicent, et eos emendare non possunt, ne ante tempus messis audeant zizania eradicare, ne simul eradicent et triticum , non factis eorum, sed altari Christi communicant, ita ut non solum ab eis non maculentur, sed etiam diuinis uerbis laudari predicarique mereantur; quoniam, ne nomen Christi per horribilia schismata blasphemetur, pro bono unitatis tolerant quod pro bono  equitatis oderunt. Et hoc utique de malis in unitate positis, non de excommunicatis euidentissime sonat.

Idem ad Emeritum: Et illud, inquit, non est tacendum, et cognitos malos bonis non obesse in Ecclesia, si eos a communione prohibendi aut potestas desit, aut aliqua ratio conseruande pacis impediat. Et postpauca: Manifestum est non hoc [malum Ed. P.] effici hominem, quod est malus quisquam cum quo ad altare Domini acceditur, etiamsi non sit incognitus, si tantum non approbetur, et a bona conscientia displicendo separetur.

Idem in serm. 17 de Euangelio secundum Mattheum de duobus cecis: In multis, inquit, Sanctorum librorum locis apertissime sonat esse intus in Ecclesia et bonos et malos, quos sepe dicimus frumentum  et paleam. Et de iisdem ipsis malis, id est in unitate positis, quomodo boni non maculentur, in eodem sermone subsequenter annectit: Duobus modis, inquit, non te maculat malus: si non consentias, et si redarguas; hoc est non communicare uel non consentire. Communicatur quippe, quando facto eius consortium uoluntatis uel approbationis appingitur. Hoc ergo nos admonens Apostolus ait: Nolite communicare operibus infructuosis tenebrarum . Et infra: Non consentientes sitis malis, ut approbetis; neque negligentes sitis, ut non arguatis; neque superbientes, ut insultantes arguatis; qui autem deseruerit unitatem, uiolat caritatem, et quisquis uiolat caritatem, quidlibet magnum habeat, ipse nichil est, iuxta Apostolum .

 Ideo in lib. de Fide et operibus: Cum per negligentiam prepositorum, siue per aliquam excusabilem necessitatem, siue per occultas obreptiones inuenimus in Ecclesia malos, quos ecclesiastica disciplina corrigere aut cercere non possumus; tunc, ne ascendat in cor nostrum impia et perniciosa presumptio, qua estimemus nos ab his esse separandos ut peccatis eorum non inquinemur, ac ita post nos trahere conemur ueluti mundos sanctosque discipulos a compage segregatos; ueniant in mentem ille descriptionis similitudines et diuina oracula, quibus demonstratum et pronuntiatum est malos in Ecclesia permistos bonis usque in finem seculi tempusque iudicii futuros, et nichil bonis in unitate et participatione sacramentorum, qui eorum factis non consenserint, obfuturos.

 Ecce quorum malorum communionem B. Augustinus nobis non nocere asserit, uidelicet eorum qui in Ecclesia sunt positi, nondum ab ecclesiastico iudicio separati. Quod si idem ipse sanctus doctor non tam signanter usquequaque exprimeret, nos tamen illud nequaquam de excommunicatis intelligere deberemus, ne illum ipsis apostolis et sanctis Patribus sibique ipsi contraria dixisse astrueremus. Ipsi enim apostoli eorumque successores communionem excommunicatorum in tantum nocere docuerunt, quod et supra notauimus, ut sub excommunicatione eum damnarent quicunque eis uel exterius communicare presumeret. Nec hanc sententiam B. Augustinus ignorauit, quam etiam in concilio CCXuII episcoporum sua subscriptione confirmauit. Non  ergo aliquis B. Augustinum pro defendenda communione excommunicatorum frustra in testimonium assumat; imo ei, ne eis ullo modo communicet, obediat, ne et ipse, iuxta sanctorum Patrum statuta, eidem excommunicationi subiaceat.

Qui autem se de excommunicatione uitanda excusatos putant, quasi, abrenuntiantes seculo, ecclesiasticis pastoribus siue eorum sanctionibus non subiaceant, uidelicet monachi siue quilibet religiosi, non otiose considerent quid de hoc sanctum Chalcedonense concilium deliberet. Ipsum enim generaliter omnes monachos per unamquamque ciuitatem siue regionem episcopis subiectos fore decreuit, ipsosque  ecclesiasticis statutis inobedientes anathematizauit. Hoc autem unum est ex illis quatuor conciliis, que S. Gregorius  astruit ueneranda, ut sancta quatuor Euangelia; de quibus ad patriarchas scribens testatur: Cuiuslibet, inquit, uite atque actionis norma existat [consistit], quisquis eorum  soliditatem non tenet, etiamsi lapis esse uideatur, tamen extra edificium iacet. Et post pauca: Se, et non illa, destruit quisquis presumit aut soluere quos ligant, aut religare quos soluunt. Quisquis ergo aliud sapit, anathema sit. uidesne quam nulla religio quemlibet excusare possit, quin ecclesiasticis statutis obedire debeat, cum quilibet inobediens extra edificium iacere deputetur etiamsi tam religiosus sit ut lapis  esse uideatur. Imo ipsa religionis prerogatiua maiori eum addicit damnationi qui non tanto obedientior sanctissime matri sue Ecclesie exstiterit, quanto religiosior haberi uoluerit. Debent utique religiosi aliquid ecclesiasticis statutis supererogare, non ipsa statuta temerario ausu abrogare; alioquin tanto maius iudicium subibunt, quanto in altiori gradu sanctitatis positi, et ipsa communia precepta non timent preuaricari. Est autem apostolicum, et uniuersale totius sancte Ecclesie preceptum, ut excommunicati deuitentur. Ergo et quilibet religiosi hoc obseruare debebunt; alioqui maiori damnationi quam etiam laici merito subiacebunt.

Sed et obedientia in prelatum nos excusare non poterit quin apostolicis statutis necessario obedire  debeamus, si filii Ecclesie esse uolumus. Hinc enim Obedientiarii Eutychetis Constantinopolitani abbatis cum ipso Eutychete in concilio Chalcedonensi anathematizati sunt, quod magis eidem quam apostolicis institutis obedire delegerant. Subditi autem Nestorii presulis Constantinopolitani a sanctissima synodo Ephesina laudati sunt, quod ipsi apostolicisinstitutis obedientes proprio episcopo restiterunt, et ob hoc etiam postea ex eius potestate penitus emancipari meruerunt.

Hinc et B. Eutychianus papa  et martyr a B. Petro decimus septimus in decretis suis, que martyrio consecrauit, uerissime protestatur quod subditus nec episcopo nec abbati suo obedire debeat, si iusserint ei ut pro excommunicato missas instituat.  Sed et B. Gregorius papa I Honoratum Salonitani episcopi archidiaconum, sed ab episcopo depositum, eodem nolente episcopo, in locum suum restituit, aliumque eidem Honorato iam subrogatum deposuit, eo quod ille suo episcopo in tali subrogatione contra interdictum sedis apostolice obedierit. Idem quoque apostolicus scribens Ioanni Corinthiorum episcopo, Paulum, Eufemium [Euphemium], Thomam, Clematium, clericos ab ordine deposuit, eo quod proprium eorum episcopum accusare non obedierunt; quorum tamen Paulum et Clematium in pristinum gradum postea restituit. Item, ipse scribens omnibus Nichacii [Byzacii] concilii episcopis  , firmissime precepit ut primatem  suum Clementium de illatis criminibus cum omni sollicitudine examinarent, ut, audita si uera essent, ultione canonica resecaretur, hoc terribiliter subinferens, quod apud Deum eorumdem criminum particeps existeret quicunque eorum illa subtiliter indagare neglexisset.

Hec et alia huiusmodi in ecclesiasticis sanctorum Patrum statutis sufficienter inuenire potestis, que nobis euidentissime demonstrant quam obedientiam subiecti cuiuslibet prelati ad superiorem potestatem debeant, que et ipsos damnare poterit, si uel prelato suo contra ipsam obedierint. Non ergo aliquis obedientiam prelati sui superflue pretendat, quod precipue potestati, uidelicet apostolice et ecclesiastice auctoritati, in deuitandis excommunicatis obedire  non debeat; imo tam subiectus quam prelatus eos deuitare studeant, ne eidem excommunicationi, iuxta apostolorum institutionem, pariter subiaceant.

Sed et illi excusationi, quam quidam simplices in nostro tempore pretendunt, quod excommunicati iam in tantum abundauerint ut nequaquam aut uix deuitari possint, facile respondetur quod difficultas euitandi, non negligentiam nutrire, sed maiorem cautelam ad deuitandos excommunicatos debet nobis excitare. Quamuis enim difficile uitentur, non tamen pro nullo peccato reputare debemus si eis contra ecclesiastica statuta communicauerimus, que iuxta sanctos Patres usque ad sanguinem defendenda cognouimus. Nam et quotidiana peccata non minus pro peccatis reputamus, etsi ea nequaquam in hac  uita deuitare ualeamus. Unde et quotidiana eis procurata sunt remedia, orationum uidelicet et eleemosynarum, ut quotidie amputaretur quod quotidie male pullulare uidetur. Sic utique quotiescunque excommunicatorum communione maculamur, statim ad penitentiam et reconciliationem festinare debemus. Nam difficultas euitandi aut parum nos aut nichil ad excusationem iuuabit, si nos ad precauendum et postea ad satisfaciendum negligentiores effecerit, quos in tali necessitate ad maiorem diligentiam excitare debuerit.

Quidam etiam ineptissime se cum morte domini Gregorii pape excusant  , quasi excommunicationem Romani pontificis post mortem ipsius obseruare  non debeant. Sed hi audiant ligationem Romani pontificis non minus ratam reputari quam solutionem, quia B. Petro et suis successoribus a Domino ius ligandi eodem tenore et firmitate, ut soluendi, concessum est. Solutio autem cuiuslibet apostolici, siue in reconciliatione excommunicatorum, siue in restitutione lapsorum, etiam post mortem solutoris ualere non dubitatur. Nunquid enim quilibet reconciliatus siue restitutus pro excommunicato uel deposito se statim reputabit, postquam reconciliator eius siue restitutor obierit? Non credo. Si igitur solutio cuiuslibet catholici pastoris post mortem ipsius rata et obseruanda non dubitatur,  itidem necessario et de eius ligamento iudicabitur; uidelicet ut et post mortem ligatoris eque permaneat ligatus qui non fuerit ecclesiastico more reconciliatus.

Libet autem sententiam B. Cypriani martyris et egregii doctoris de communicatoribus excommunicatorum subnectere, ut ipsi perpendant quam periculose sibi ipsis ab eorum consortio non caueant. Scribens enim ad Magnum presbyterum: Inuenimus, inquit, in tali facinore non solum duces et auctores, sed et participes penis destinari, nisi se a communione malorum separauerint, precipiente per Mosen Domino, et dicente: Separamini a tabernaculis hominum istorum durissimorum, et nolite tangere ab omnibus que sunt eis, ne simul pereatis in peccatis eorum  ; et quod comminatus per Mosen Dominus fuerat, impleuit, ut quisquis se a Core et Dathan et Abiron non separasset, penas statim pro impia communione persolueret. Quo exemplo ostenditur et probatur obnoxios omnes et culpe et pene futuros, qui se schismaticis contra prepositos et sacerdotes irreligiosa temeritate miscuerint . Caueant ergo omnes tam subiectus quam prelatus, tam secularis quam religiosus, a communione excommunicatorum; quod nullus omnino excipitur, cum omnibus huiusmodi communio sub excommunicatione ab ipsis apostolis interdicitur; et saltem cum excommunicatis perire timeamus, si nec pro reuerentia apostolice interdictionis eos deuitare curemus.

Ipsi etiam communicatores excommunicatorum  deuitandi sunt, etsi communio eorum non sub excommunicatione tam euidenter ut excommunicatorum nobis interdicta legatur. Nam in sacris canonibus sepenumero reperitur ut qui communicat excommunicato, excommunicetur. Nec tantum ibi specialiter adiicitur ut et communicatoris communicator sub excommunicatione damnetur: nempe multa, imo plura sunt, que nusquam uel sub speciali prohibitione, nedum excommunicatione, nobis prohibita leguntur, ut carnem comedere in Parasceue, et alia huiusmodi, que tamen pro sola ecclesiastica consuetudine necessario deuitamus, ne, iuxta Augustinum ad Casulanum presbyterum, ut preuaricatores diuine legis iudicemur. Si ergo plurima  pro sola ecclesiastica consuetudine deuitamus, quanto magis illud, quod a sanctis Patribus etsi non sub excommunicatione, tamen firmissime proscriptum cognouimus, scilicet ne communicatoribus excommunicatorum communicemus. Nam beatus Gelasius papa, qui et aliorum sanctorum Patrum scripta apostolica auctoritate canonizauit  , scribens ad episcopos Dardanie, hanc sententiam promulgauit: Nihil, inquit, nobis commune cum hominibus communionis externe, in his precipue rebus quas sancti Patres nobis prohibuisse cognouimus. Idem in sequentibus : Quid iuuat si quis alicui euidentiori heretico non communicet, et his tamen communione  iungatur, qui ab illius non sunt communione diuersi?

Ne quis autem hanc sententiam quasi minus ratam contemnat, eo quod penam excommunicationis specialiter ascriptam non habeat, diligenter attendatur quid B. Nicolaus papa I, in generali synodo presidens, generali eiusdem synodi iudicio decernat . Sed si quis, inquit, dogmata, mandata, interdicta, sanctiones siue decreta a presule sedis apostolice promulgata contempserit, anathema sit. Nec hoc utique sancti Patres necessarium fore iudicauerunt, ut singula queque prohibenda singulari excommunicatione prohiberent, cum sepissime omnium ecclesiasticarum institutionum uiolatores sub generali damnatione multarent. Sed et ipsa ecclesiastica  consuetudo sententiam beati Gelasii pape obseruare conatur, que communicatorem excommunicati recipere non solet, nisi reconciliatum. Nihil autem firmius est tenendum, ut S. Augustinus testatur, quam illud in quo ueritas consuetudini suffragatur.

Ideo autem sancti Patres huiusmodi communicatores deuitari uoluerunt, quod ipsos quasi a seipsis damnatos habuerunt. Sic prefatus apostolicus Acacium, recepta communione Petri, se ipsum damnasse testatur. Unde et beatus Felix papa in ipsa sententia qua Acacium anathematizauit hoc signanter apposuit: Habe ergo cum his quos libenter amplecteris portionem, hoc est, cum excommunicatis; ac si diceret: Non tam nouam excommunicationem super te fecimus, quam ueterem, qui te ipsum communicando  excommunicatis innodasti, confirmamus. Nec hoc sane negligenter inspiciendum quod B. Gelasius tam expresse subiecit cur apostolica sedes Acacium communicatorem Petri refutauerit: Beati, inquit, Petri sedes ne per Acacium in Petri consortium duceretur, ipsum quoque a sua communione submouit. Idem Anastasio imp. : Postquam Acacius communionis externe factus est, non potuit nisi a catholica et apostolica mox societate precidi, ne per eum, si uel paululum cessaremus, nos quoque uideremur subisse contagia perfidorum. Et paulo superius: Non potest, inquit, quilibet, peruersitatis communicatore suscepto, non pariter peruersus probari; nec potest refutari peruersitas, complice  peruersitatis admisso. uidesne quam necessario huiusmodi  communicatores deuitemus, ne et nos per eorum consortium contagia perfidorum subisse iudicemur? Si quis autem hec omnia latius considerare desiderat, scripta eiusdem apostolici ad diuersos de anathemate Acacii non transitorie legat; que si fideliter perlegerit, nulla ei amplius de uitandis communicatoribus excommunicatorum dubitatio remanebit.

Accipiant ergo sepe dicti communicatores sanum consilium, et festinent ad ecclesiasticam reconciliationem, nec catholicam sinceritatem externa communione, iuxta B. Gelasium, commaculent; aut si ipsi suam salutem neglexerint, nos tamen, qui Catholici sumus, nobis ab eorum commaculatione caueamus.


 In Simoniacorum causis.

 Iudicium aque frigide non recipimus, nec eorum testimonium qui eidem morbo consentiunt, sed religiosorum fratrum qui eidem sceleri studio et uoluntate resistunt. Qui tamen testes non per aquam frigidam, sed [l. seu, Ed. P.] per ignitum ferrum, uel feruentem aquam sunt acquirendi  .

Simoniaci non admittuntur ad iudicium, si probabiles persone, etiam laicorum uel feminarum, pretium se ab eis recepisse testantur. Nec aliud est pro manifestis uenire ad iudicium, nisi tentare Dominum. Unde et fallimur multoties in talibus, quia Deus longe est ab his qui tentant illum .

 Per multos iam annos regni Teutonici latitudo ab apostolice sedis unitate diuisa est. In quo nimirum schismate tantum periculi factum est ut, quod cum dolore dicimus, uix pauci sacerdotes aut clerici catholici in tanta terrarum latitudine reperiantur. Tot igitur filiis in hac strage iacentibus, Christiane pacis necessitas exigit ut super hos materna Ecclesie uiscera aperiantur. Patrum itaque nostrorum exemplis et scriptis instructi, qui diuersis temporibus Nouatianos, Donatistas, et alios hereticos in suis ordinibus susceperunt, prefati regni episcopos in schismate ordinatos, nisi aut inuasores aut Simoniaci aut criminosi comprobentur, in officio episcopali suscipimus. Idipsum de clericis cuiuscunque ordinis constituimus, quos uita scientiaque commendat.





SYNODUS ROMANA SUB GREGORIO uII CELEBRATA.







INCIPIT UTILIS ALTERCATIO DUORUM SUPER QUODAM CAPITULO, DE INCONTINENTIA SACERDOTUM.





[EPISTOLA.]

 Domino ac uenerando sacerdoti ALBOINO, scientia et moribus adornato. BERNALDUS bonum indeficiens, quod est Christus.

Cum proxime simul essemus, et uerba de canonum sanctionibus ad inuicem conferremus, aliquantulum de capitulo Niceni concilii dissensimus. Cum enim inter nos, ut recolis, de prohibenda sacerdotum incontinentia sermo consereretur [f. conferretur], que in tertio eiusdem concilii capitulo adeo prohibetur, ne saltem clerici debeant habitare cum feminis nulla consanguinitate propinquis, tu quoddam aliud caput ex ecclesiastica Historia, que dicitur Tripartita , protulisti, quod quemdam Paphnucium testatur in  eodem concilio surrexisse, et a tota synodo sacerdotibus ut dormirent cum uxoribus suis licentiam impetrasse. Insuper etiam idem ipsum capitulis Niceni concilii minus considerate annumerasti.

Unde non parum doleo de te tante indolis uiro, in sacris litteris tam erudito, quod hoc unquam excellentissimo concilio, iuxta sanctum Gregorium, eque ut Euangelium uenerando, assignare non dubitasti, quod nec ultimum, imo nullum inter canonica capitula habet locum, uidelicet quod apostolice et euangelice aduersatur doctrine. Nam ipse princeps apostolorum in Epistola sua , etiam laicis precipit ut parcant uxoribus suis, ne impediantur orationes earum. Cui et ipsum uas electionis Paulus concordat dicens: Abstinete uos ad tempus,  ut uacetis orationi . Si igitur laici die quo uolunt orare prohibentur ab opere coniugali, liquido consequitur ut sacerdotes, quibus quotidianum est officium orandi, uel sacrificandi, uel baptizandi, nunquam a die ordinationis sue coniugibus suis debeant commisceri.

Hanc autem continentiam ab ipsis apostolis, sacerdotibus et leuitis esse indictam testatur Aurelius Carthaginensis archiepiscopus in concilio generali  CCXuII Patrum, cui egregius doctor Augustinus interfuit, uere ipsius sacre Scripture armarium. Deliberat enim predictus archiepiscopus ita dicens  : Placet ut sacerdotes et leuite, uel qui sacramentis diuinis inseruiunt, continentes sint in omnibus, quo possint simpliciter quod a Deo postulant impetrare, ut quod apostoli docuerunt et ipsa seruauit antiquitas nos quoque custodiamus. Quod constitutum a legatis apostolice sedis Faustino uenerabili episcopo, et ab omnibus episcopis unanimiter cum subscriptionibus est confirmatum. Item ipsa ueritas affirmat in Euangelio, dicens: Amen dico uobis, nisi abundauerit iustitia uestra plus quam Scribarum et Phariseorum, non intrabitis in regnum celorum . Iustitia autem ueterum erat ut  sacerdotes anno uicis sue, dum nondum uera, sed umbratica tantum sacrificia celebrarent, non solum ad uxores, sed et ad domos suas uenire penitus uitarent. Hanc igitur ueterum iustitiam quicunque ex modernis sacerdotibus non dico superare, sed saltem imitari contendit, nunquam post ordinationem suam ad coniugale opus redibit, cum nulla dies pretereat qua sacerdotali officio uacare non debeat.

Amplius sancta et ueneranda synodus Nicena, cui predictum capitulum assignasti, in tertio capite penitus prohibet clericis etiam cohabitationem feminarum, nisi consanguinitate proximarum. Illud autem tuum nec prohibet concubitum. Quicunque igitur tuo capitulo consentit, a predicto concilio dissentit. Unde et damnatus est anathemate quo S.  Gregorius in synodica sua omnes a Nicena synodo dissentientes damnauit.

Si autem fortasse negas eamdem synodum prohibuisse clericis habitare cum feminis, antiqua et authentica perscrutare exemplaria, que ibidem concilium in 20 cap. cum CCCXuIII Patrum subscriptione continent roboratum, quod etiam in eodem numero capitulorum a sanctissimis episcopis Cyrillo,  Alexandro [Alexandrino], et Attico Constantinopolitano ad predictum presulem Aurelium, et reliquos Africe episcopos legitur esse transmissum. Ipsa etiam Tripartita historia, quam nimium uenerari uideris, 20 capitula in predicta synodo testatur esse constituta. In his, inquam, exemplaribus, si legere digneris, predictum inuenies concilium in 3 capite clericis non modo coitum, sed et cohabitationem per omnia interdicere cum feminis.

Preterea Siricius papa in decretis suis , B. Hieronymus in epistola sua ad Oceanum; et in ecclesiastica Eusebius Historia  ; sanctus etiam Gregorius  Romano defensori scribens, et alii quamplures predictum capitulum in Nicena synodo probant esse  statutum. Ergo illud tuum, cum isti maxime sit contrarium, anathema nullatenus euadet Gregorianum. Ipse enim doctor apostolicus  omnia canonibus aduersa in synodo generali sub anathemate fecit damnari, ita scribens Syagrio Augustodunensi episcopo: Omnia, inquit, que sanctis canonibus, sicut prediximus, sunt aduersa, districte sub anathematis interpositione damnentur; id est ut nullus pro adipiscendis ecclesiasticis ordinibus dare aliquod commodum presumat, uel pro datis accipere; neque ex laico habitu quisquam repente accedat ad locum sacri regiminis peruenire. Neque ut alie mulieres cum sacerdotibus habitent, nisi he que sacris canonibus sunt permisse.

Sed forsitan asseris ad tuam partem defendendam  Nicenum concilium, iuxta assertionem magni Athanasii presulis Alexandrini et Marci pape, etiam in 70 capitulis constare. Ex quibus, quod nos tantum 20 in usu habemus, illud tuum reliquis apud uos usitatis annumerare conaris, sed frustra. Ego nempe assertionem SS. Patrum de 70 capitulis nec uolo nec possum negare; nunquam tamen adeo ero insipiens, Deo miserante, ut ipsos uenerabiles CCCXuIII Patres unquam aliquid sibi uel apostolice doctrine contrarium suspicer constituisse. Imo, omnia eorum uel apostolorum sententiis repugnantia non dubito damnasse. Quis enim sani capitis duo simul obseruari constitueret, quorum unum obseruatum aliud obseruari prohiberet? Si enim, iuxta tuum caput, sacerdotes licite singulis noctibus cum suis  uxoribus dormiunt, quomodo ne in una domo habitent obseruabitur? uidelicet si in uno lecto iacebunt, quomodo nec in una domo manebunt?

Sed nec hoc transibo quod tue parti maxime putas suffragari, quippe quod legitur in epistola S. Gregorii, quod ipse diacones  Sicilie ad continentiam non cegisset, illos, inquam, tantum, quos iam ante triennium noua prohibitio incontinentie coniugatos inuenit. Nunquid tamen S. Gregorius alicubi in eadem epistola predictis concessit diaconibus ut officium suum exercerent, si se, iuxta tuum  caput, continere nollent? non utique. Nouit enim quod nec laicis quidem, nisi post triduanam continentiam diuina concedantur sacramenta, cum et ipse Dauid, quem Dominus secundum cor suum elegit, panes propositionis non accepisset, priusquam a sacerdote percunctatus se triduo continuisse respondisset  Quomodo igitur incontinentibus diaconibus ministerium suum exercere permitteretur, qui, iuxta decreta sanctorum Patrum, cum ipsis sacerdotibus ad diuina sacramenta conficienda, percipienda, uel saltem tractanda, non intermisse sed quotidie debent parati esse?

Preterea item apostolicus  scribens ad Leonem episcopum Catinensium [Catanensium], hoc etiam subdiaconibus esse constitutum a  predecessore suo testatur, ut qui eo tempore essent coniugati, unum de duobus eligerent, id est aut se ab uxoribus abstinerent, aut certe nullatenus ministrare presumerent. Diligenter etiam attendas S. Gregorium ad tempus tantum a diaconibus Sicilie continentiam non exegisse. Nam in eadem ipsa epistola deliberauit ut nullus episcoporum deinceps aliquem diaconem ordinare presumeret, nisi qui se caste uicturum promisisset, nec predictorum etiam diaconorum aliquis ad sacrum ordinem perueniret, qui se post prohibitionem tunc ante triennium factam ab uxore non continuisset.

Quapropter manifestum est eumdem apostolicum diacones [subdiaconos] tantum illius temporis et loci ad continentiam non compulisse; quam tamen  deinceps, ab omnibus qui diacones uellent fieri, per professionem statuit exigi. Quantum autem hoc tue parti aduersetur, mecum tua caritas considerare non grauetur. Tuum enim caput omnibus, etiam episcopis, cuiusque temporis coniugale opus frequentare permittit, quod S. Gregorius uix in quibusdam diaconibus ad tempus tolerauit, nec tamen sine pena; nam spem promotionis penitus ademit eisdem. Incontinentiam denique concedis sacerdotibus, imo episcopis, propter quam predictus doctor spem superioris gradus intercludit diaconibus. uidelicet episcopi, iuxta tuum caput, cum uxoribus suis dormientes abrenuntiabunt castitati, quam ipse etiam, ab omnibus qui deinceps uellent fieri diacones, per professionem precepit exigi! Cum in tantum  ergo S. Gregorius tuo aduersetur capitulo, etiam in hac causa ubi non parum rigorem canonum mitigauit, et ubi quedam tantum eo tempore toleranda dissimulauit, patet etiam idiotis in quantum tua pars impugnetur imo damnetur a generalibus statutis eiusdem Patris, que ipse, iuxta districtionem canonum, non tantum ad tempus sed omni tempore deinceps obseruanda promulgauit, in quibus etiam cohabitationem cum feminis sub anathematis impositione, ut predixi, sacerdotibus fecit prohiberi.

 Sed adhuc forsitan, ut aliquantulum tue parti uidearis suffragari, etiam in huius temporis diaconibus, ut in predictis, incontinentiam contendis esse tolerandam; sed frustra. Consequeretur enim ut coniugium in quarta generatione etiam modo toleraretur; quod idem doctor apostolicus  Anglis nouiter conuersis ad tempus se concessisse profitetur. Si enim hoc tempore alterutrum horum esset tolerabile, potius tale coniugium modo esset sufferendum quod saltem aliquando licenter legitur concessum, quam incontinentia diaconorum, que nusquam ibi concessa, sed uix in paucis, ad tempus, non tamen sine subsequente uindicta, ut predixi, legitur esse dissimulata. Ergo cum tale coniugium  modo nullatenus in aliquo, quantumuis ad continentiam infirmo, sit tolerandum, multo minus hoc tempore diaconorum incontinentia alicubi est sufferenda.

Ex his ergo rationibus tu ipse colligas quid de sacerdotali fastigio censere debeas. Sed non iam diutius in exquirendis rationibus demorabor, cum quelibet una predictarum satis indubitanter tuum destruat capitulum; quod non ex aliquo libro a sanctis Patribus canonizato, sed ex Tripartita assumptum est Historia; que quamuis nobis non parum ad notitiam rerum gestarum sit utilis, nunquam tamen efficiet ut aliquid ei credam quod sacre Scripture statutisque sanctorum Patrum, imo Spiritui  sancto, horum auctori, deprehendam aduersari. Beatus nempe Gelasius papa  , scripturarum indagator solertissimus, in decretis suis, ubi cum eruditissimis LXX episcopis diuersorum auctorum tam Grecorum quam Latinorum libros examinauit, et diligenter qui eorum essent recipiendi uel renuendi deliberauit, nusquam eamdem Historiam iamdudum a tribus Grecis compositam, recipiendis adnumerauit Scripturis, sed ipsam in hoc tuo capitulo respuendam esse monstrauit, quippe uenerabiliter suscipiendo sanctorum Patrum decreta eidem capiti, ut diximus, penitus contraria.

Fortassis autem contendis predicte Historie ideo per omnia credendum esse, quod Cassiodorus ex  senatore monachus, uir in diuinis et humanis litteris eruditissimus, ordinauit eamdem. Sed huius uiri persona, quantumuis ueneranda, non poterit annullare canonicas S. Patrum institutiones, quas, ut predixi, nullatenus obseruare ualemus, si pro eius  reuerentia ipsum tuum caput adimplemus. Non autem mireris ipsius Historiam in aliquibus esse respuendam, cum Historia Eusebii, quam S. Hieronymus  de Greco in Latinum conuertit, uix in predictis decretis Gelasii pape obtineat ne omnino renuatur, licet multum utilitatis in ea reperiatur. Sancti uidelicet uiri multa ad nostram eruditionem utilia non solum transtulerunt, sed etiam ex eorum propria persona conscripserunt, quorum aliqua et ipsi postmodum iudicauerunt respuenda. Huius rei satis euidens testimonium S. Augustinus affert nobis in libro Retractationum, ubi pene ex singulis libris quos ipse composuit, non pauca ipsemet renuenda censuit. Hoc enim donum proprie sapientibus adeo est attributum, ut nec in  suis, nedum in aliorum libris defendere uelint si quid in eis catholice ueritati contrarium inuenerint. Idem etiam Augustinus, scribens ad S. Hieronymum , se ipsius et quorumlibet sanctorum scripta ita legere testatur, ut tamen nullatenus recipiat si quid ibi aperte ueritati contrarium reperiat. Hac igitur consideratione Historia Cassiodori est legenda  , quam non tantum ex sua persona [non. Ed. P.] composuit, sed iam dudum a tribus Grecis non adeo notis compositam ordinauit, et cuilibet horum trium proprium opus assignauit. Unde non tam sibi quam auctoribus eiusdem Historie est imputandum quod in ea inuenitur reprobandum; aut forsan Epiphanius nescio quis scholasticus, cum eamdem de Greco in Latinum uerteret, non fideliter Latinis litteris  commendauit quod tamen probabiliter in Greco scriptum inuenit  . Utrum autem ex hac an ex alia qualibet causa eadem Historia canonice ueritati non parum inueniatur refragari, tuo iudicio relinquendum estimo.

Cum igitur predictum tuum caput, omnium auctoritate destitutum, decretis sanctorum Patrum et euangelicis atque apostolicis Scripturis, imo Spiritui sancto, cuius instinctu hec omnia procul dubio sunt deprompta, certissime probatum sit repugnare; quid aliud restat, nisi ut Gregoriano anathemate feriatur quicunque illud deinceps contra canonicas sanctiones defendere conatur? Cesset itaque fraternitas tua illud posthac sacratissimis Niceni concilii  capitulis annumerare, uel etiam alicuius momenti estimare; ne, si illud pro authentico receperis, Spiritui sancto, ut predictum est, repugnare iudiceris, quod peccatum nec hic nec in futuro seculo esse dimittendum constat .





CONTUMELIOSA RESCRIPTIO PRO SUPERIORI CAPITULO  .


 BERNALDO contra librum superiorem molam absque inferiore feneranti [f. uersanti] ALBOINUS.

 Non ambidextrum Aod  tam improuiso quasi inter oscitantes posse opprimi  , inter  dumosa tui cornu petentis tironis diuortia mihi quasi tremulo pede uix itur, imo etiam milleformis Protei species prepeti manu rapientis, impediente uariarum rerum instantia, heu! neque locus neque tempus datur tibi uel ad pauca pro libitu respondendi. Hinc urget enim uero quedam nostrorum confratrum antiquitus instituta orandi conditio; illinc instat nostri senioris in expeditionem eundi ornatio; cui [cuius] comitatu, ac si inique mentis asellus, licet mille stimulis agitatus, uix ac uix enataui; quod tibi in aurem susurro non magno mei periculo. Inter hec omnia, ueluti ne dedignando preterire uidear tui [tua] dicta, operam dare uolo respondere tibi uel ad aliqua.

Me, uti tuis litteris notatum esse percipio, canonicis  institutionibus decretisue in aliquo reclamasse nullatenus consentio. Sed hoc nunquam confessum fuisse erubesco, et adhuc confiteri non recuso, omnique astipulatione firmando firmatum iri desidero, nondum lege prohibitum, primo aditu austeritate legis esse prohibendum uindicandumue, sed paruulum magis lacte quam solido cibo enutriendum. Ad hoc procul dubio tendit Gregorius theologus; hoc etiam probat ipse, etsi luscus, Dei uidens Paphnutius, qui ambo, uelis nolis, condescendunt nostris infirmitatibus. Nam isto de ante consecrationem usurpatis nondum in tantum, ut opinor, tuo tertio capite,  siue propter quosdam infirmos ante synodum  iugalibus alligatos  siue propter quosdam hereticos legitimas nuptias anathematizantes  cautius agente; illo autem inter canonice tradita, sed non canonice prohibita misericordius mediante; utrumque quasi geminum par, intus ac foris, ante et retro oculatus, nulla caret ratione. Anne etiam te, mi frater, non pudet tuam controuersiam in hoc defendisse a sancto Gregorio Sicilianos diacanos suspensos ab officio, quasi pro quadam pena fuisse, cum constet illum eosdem cum uxoribus, post prohibitionem ante triennium factam, caste cohabitare digne remunerationi ascripsisse? Eo autem tuo rite probato, eris mihi magnus Apollo.

Que autem conuenientia queue ratio Tripartitam Historiam, propter Eusebii scripta uix a Gelasio authenticis approbata, neque ab eodem Gelasio, neque  ab aliquo doctorum repudiatam, triumque tum secularibus tum ecclesiasticis probabili testimonio affirmatam, post tot secula a nobis esse refutandam? Nuge! aut fabulam te narrasse putas surdo, aut queris nodum in scirpo. Quid plura? Si tu ita in nos nostrosque confratres multo tibi et mihi meliores pergis perplexa loqui; sed ponam digitum ori, ne plus quam deceat presbyterum, arguar progredi. De cetero uti coactus tui ipsius incitamento te aggrediar nudis uerbis, ut quid pudibunda Patris Ne denudare non pauescis? cum certum sit te de eodem, secundum tuam ipsius sectam, peccato esse progenitum, qua ratione, quoue modo, tu ipse peccatum, in alio uis damnare peccatum? Caue ut tibi  sermonem faciam iuxta Salomonem:

Ante suum tempus nimis exaltata iuuentus;
Ne male labatur, pede desursum retrahatur.





SUPERIORUM CONTROuERSIARUM IRREFRAGABILIS DEPULSIO ET PRAEDICTI CAPITULI PROSCRIPTIO.


 Domino ALBOINO sacerdoti, non, ut Isboseth, fraudulenter impetito , sed Chusai Architofelis perfidia fideliter premonito ,  BERNALDUS, etiam improperanti caritatem offerre paratus, ab eo benedici qui non solum maledici sed etiam pro nobis uoluit peccatum fieri.

Multum miror de tua fraternitate quod mihi tam perturbato rescripsisti animo, cum nichil in litteris meis inuenisses, quod in litteris nescio si in tuis aliqua ratione dignum tua offensione probasses. Non enim inuitus nec uerecundus tam erudito precipue et amico cederem, si a te rationabiliter saltem aliquatenus a uero deuiasse monstrarer. Sed Deus est testis conscientie mee, rationes meas nullatenus a uestigiis sanctorum Patrum exorbitasse,  uidelicet ut non tam mee quam illorum sint iudicande. Quapropter sine causa uideris contra me commotus esse, cum epistola mea tibi tantum sententias  sanctorum Patrum caritatiue describat, que non dico tuum, sed potius nescio cuius Sozomeni capitulum anathematizabant. Deberes enim, ut opinor, potius grates referre quam indignari, quod te de cauendo anathemate ut amicum premonui, ne si Sozomeni capitulum  reciperes, teipsum sub Gregoriano anathemate posuisses. Ipse enim doctor apostolicus, imo per ipsum Spiritus sanctus, omnes a Nicena synodo dissentientes, et omnia sacris canonibus aduersa, in synodo generali sub anathemate fecit damnari. Predictum autem Sozomeni caput, et omnes illud recipientes  sacratissimo canoni aduersantur, quem beatus papa Siricius, sanctus quoque Gregorius, beatus etiam Hieronymus, et alii innumerabiles sancti probant in excellentissimo statutum esse concilio, eque ut Euangelium uenerando. uideat igitur caritas tua quam periculoso anathemate plectantur quicunque Sozomeni capitulo astipulari conantur, De hoc itaque periculo fraternitatem tuam diligenter premonere curaui, pro quo te non offendere, sed magis, si offensus esses, placare putaui.

Sed, heu! heu! res, ut opinor, in contrarium deuenit. Littere enim tue, si tamen tue erant, tam male tornate te et amicam admonitionem spreuisse et insuper contumeliosa respondisse denotant, nec tamen  aliquid me tibi scripsisse dignum contumelia aliquatenus probant. Qua de re nondum censui credendum esse te, meum uidelicet amicum, sacra Scriptura tam eruditum, unquam mihi talem rescripsisse epistolam, que et me, licet nulla ratione conuictum, blasphemaret, nec tamen tuam partem saltem aliquo modo iuuaret. Quam satis euidenter qua inuectione digna esset monstrarem, si non eam a tali amico mihi transmissam accepissem. Quis enim uidere non ualeat quam negligenter ipsa tue uoluntati cum suis obscuris ambagibus deseruiat, cum eadem tuam intentionem non solummodo nichil iuuet, sed etiam prorsus impugnet? Indicat enim te nullatenus sanctorum Patrum decreta respuisse; unde, cum ueritas affirmet: Qui non est mecum contra me  est , et te eadem recepisse, et per eadem te Sozomeni caput probauit anathematizasse.

Preterea multiplicibus uerbis confirmat ipsa rem nondum lege prohibitam austeritate legis esse uindicandam, cum potius tue parti conuenisset, si in nondum lege prohibitis non austeritatem legis, sed lenitatem exercendam dixisset. Quod saltem tuam partem non adeo impugnaret, licet eam nichil penitus adiici ualet, cum res in qua predictum caput legem non dico mitigare, sed prorsus annullare conatur, etiam ante CC annos et eo amplius, in generali synodo legaliter sub anathemate interdicta legatur.

 Ipsa etiam epistola sanctum mihi laudat Paphnucium, ut sub persona tanti uiri aliquid persuadeat quod a ueritate dissentiat, sed frustra. Ipsum nempe et ego laudo, quem stigmata Iesu in corpore suo portasse libenter credo; nunquam tamen adeo desipiam ut prius reuerentia persone aliquid recipiam quod sacre Scripture, imo Spiritui sancto sit contrarium, ut de Sozomeni capitulo irrefragabiliter est probatum, quod ipsum Sozomenum de beato Paphnucio iam dudum defuncto potius credo finxisse, quam in derogationem sanctitatis predicti confessoris suspicari presumam ipsum talem protulisse blasphemiam. Hoc est enim satis uulgare in libris nunquam canonizatis, ut, cum nenias suas omnibus incredibiles efficere uelint saltem uerisimiles, eis  ascribant eas personas indubitate sanctitatis, ut sub earum sanctitate eorum recipiantur nenie; sed incassum. Quanto enim minus de earum personarum sanctitate dubitamus, tanto magis nenias iisdem ascriptas canonicis institutionibus contrarias credimus esse falsas. Transeo autem ipsius epistole coniecturas, in quibus qua occasione predictum caput sit confictum satis caute dubitatur, quamuis nichil intersit inuenisse cur sit conscriptum, cum idem ipsum sacre Scripture aduersari certissime sit probatum.

Quantum uero ipsa epistola deuiet a ueritate in diaconibus Sicilie, ex scriptis beati Gregorii poteris colligere; a quibus me in rationibus meis nullatenus deuiasse iudicabit quicunque easdem et scripta  beati Gregorii fideliter considerabit; nec dicet me dixisse quod sanctus Gregorius incontinentiam diaconorum Sicilie per suspensionem officii, sed per prohibitionem superioris gradus uindicasset; nec dicet S. Gregorium ibi eisdem diaconibus concessisse ut altari ministrare deberent si se non continerent. Idem etiam uidere poterit, S. Gregorium continentes Sicilie diacones pro continentia, non pro feminarum cohabitatione, laudandos pronuntiasse.

Quod autem deinceps littere a te mihi transmisse de Tripartita fingunt historia, nec ipse uidentur explicasse; in qua nullatenus aliquid repudiandum esse censui, nisi quod a sanctis Patribus anathematizatum recipere non presumpsi. Postea uero ipse non aliqua ratione probant, sed tantum uerbotenus pronuntiant  me nescio quid contra sacerdotum ordinem protulisse; cum nec eedem saltem contra te, ad quem specialiter scripsi, me aliquod reprobandum uel tua offensione dignum aliquatenus probent dixisse. Nunquid enim merito te uel illos offendit, si ego non meas sed Patrum rationes, caput Sozomeni destruentes et sub anathemate damnantes, fideliter collegi, teque, ut amicum, de cauendo anathemate premonui? Quid nempe contra te feci dignum blasphemia, si testimonium sanctorum Patrum Hieronymi, Gregorii, Siricii et reliquorum de capitulis Niceni concilii potius credendum esse asserui, quam Historie nescio cuius Sozomeni?

Sed cur earumdem litterarum denuo incudi reddendarum  ambages prosequar ulterius, cum ipse caput Sozomeni, quod non potuerunt ratione, iam conuiciis nitantur defendere? Que, inquam, conuicia non mihi nocere, sed potius in caput ipsius scriptoris redundare leuiter probassem, si non pro talis amici reuerentia dimisissem. Ego quidem Patrem Ne semper habere desidero, cuius pudenda cum iam dudum per penitentiam sint annullata, denudare nec uolo nec ualeo. Quicunque enim illa post penitentiam remansisse testatur, non Christianus, sed Nouatianus esse iudicatur, cum ipse Dominus per Ezechielem prophetam dicat: Impietas impii non nocebit ei, in quacunque die conuersus fuerit ab impietate sua. . Pudenda uidelicet non Ne, sed Nicolai, Pauli Samosateni, episcopi Antiocheni,  et reliquorum huiusmodi Patrum denudaui, qui omnes unanimiter consenserunt anathematizato Sozomeni capitulo. Quippe Nicolaus, in Apocalypsi heresiarches denotatus, suis condiaconibus etiam communes concessit uxores . Paulus uero Samosatenus ne ipse a clericis suis de feminarum familiaritate accusaretur, eisdem feminarum cohabitationem concessisse in ecclesiastica Historia perhibetur . Unde et ipsi pre aliis suis heresibus pro hac ipsa eorum usurpatione, sub eterno damnati sunt anathemate. Horum, inquam, pudenda, et a te et ab omnibus zelum Dei habentibus sunt detegenda, ne fraterne mortis crimen incurratis, si idiote pereant ipsorum perniciosissima deceptione, qui et aliorum  pudenda per obstinatam defensionem effecerunt sibi propria.

Deinde predicte littere catholicam ueritatem sectam nominando blasphemant, filioque baptizato patris peccatum, iam dudum et in ipso patre per penitentiam annichilatum, Pelagiane heresi fauendo imputant. Quod quam impium, quam hereticum, quam detestandum esset estimare, facile monstrarem, si non pro respectu tue caritatis dissimulandum potius quam uentilandum esse iudicarem. Ipse enim Spiritus sanctus per Ezechielem prophetam testatur dicens: Filius non portabit iniquitatem Patris , qui et sub tremenda obtestatione prohibet ne quis dentes filiorum peracerba  uua a patribus comesta  obstupescere dogmatizet. Non ego quippe dedignor cum ipso, quem Dominus secundum cor suum elegit, dicere: Ecce enim in iniquitatibus conceptus sum, et in peccatis concepit me mater mea . Nunquam tamen adeo me ipsum, Deo miserante, impugnabo, ut de plena remissione peccatorum in baptismo contra fidem catholicam cum Pelagio diffidam. Nimium certe alium blasphemare conatur, qui in eadem ipsa blasphemia catholicam fidem impugnare probatur.

Parum etiam eedem littere tuam partem iuuerunt, cum contra Domini preceptum me per blasphemiam peccatum nominauerunt; que non dico te, sed omnem caput Sozomeni suscipientem, uere seruum  esse peccati, non quidem sponte, sed nutu diuino coacte probauerunt. Iuxta Euangelium enim, quicunque peccat, seruus peccati exstat . Predicte autem littere cum, sanctorum Patrum statutis consentiendo, eos qui caput Sozomeni recipiunt anathematizent, eosdem mortali peccato obligatos esse docent: ergo et eosdem uere seruos esse peccati confirmant.

uidesne igitur quam parum ipse predictos uideantur honorasse, cum eedem me, licet falso,  peccatum nominantes, et eos uere seruos esse peccati monstrantes, me quasi dominum eorumdem habere uellent. Preterea et ego, si pro tua caritate non dissimularem, ueracia etiam nomina caput Sozomeni amplectentibus non dico imponerem, sed antiquitus imposita proferre nossem: in quorum prolatione non ego, propter mendacium, et animam meam occiderem et locum in stagno ignis ardentis promeruissem, sed ipsos pro eisdem nominibus et nunc anathematizatos, et postmodum eterno igni, nisi resipiscerent, liquido probarem esse mancipandos. Non autem nimium eisdem litteris indignari uolo, quas, in contumeliam potius suarum [suam] quam meam, falso me peccatum nominasse pro ipsa ueritate percipio, que, iuxta Apostolum, etiam pro  impiis facta est peccatum . Ipsa quippe in Euangelio nobis dicit: Beati estis, cum maledixerint uobis homines, et persecuti uos fuerint et dixerint omne malum aduersus uos mentientes propter me, etc. . Ergo et ego nec uerum dicendo predictas litteras, ut meruerunt, blasphemare uolo. Noui enim quam terribiliter Iudas apostolus silentium imponat blasphemantibus, asserens quod nec Michel archangelus secum altercantem diabolum blasphemare fuerit ausus. Ipsum quoque uas electionis testatur quoniam maledici regnum Dei non possidebunt . Dauid etiam in sua persona satis terribilem omnibus proponit conditionem: Si reddidi, inquit, retribuentibus mihi mala, decidam  merito ab inimicis meis inanis , et cetera huiusmodi. Si igitur talis pena debetur etiam illi qui pro bono malum reddenti malum retribuit, quid de illo iudicabitur, qui malum fratri suo nil nisi malum promerenti reddidisse conuincitur?

Incassum ergo eedem littere mihi opponunt illud Salomonis: Iuuenem nimis alta petentem esse retrahendum, cum hoc non mihi, sed illis sit dicendum qui, conculcatis ipsius sancti Spiritus preceptis, se altos estimant, sequendo inanes, imo fictas hominum traditiones. uideat igitur fraternitas tua quam parum, uel potius quam nichil illa epistola tua prouiderit honori, que et tuam partem, ut probatum  est, impugnauit, et, quod peius est, te contra sacerdotale officium tuos amicos nichil a te, nisi bonum promeritos, falso blasphemasse indicauit: cum, iuxta Domini preceptum, nec inimico sit maledicendum . Quapropter caritatiue admoneo te ne unquam in tue religionis et eruditionis derogationem alicui tam maledicam, tam illimatam transmittas epistolam, ne, si aliquis, qui libenter uelit contendere tuoque honori parum prouidere, ipsam perspiciat, omnes eius blasphemias in teipsum retorqueat.





ITEM CONTUMELIOSA RESCRIPTIO Pro superiori capitulo.


 Fratri, heu! in tot hydre capita tumenti BERNALDO ALBOINUS, se nullatenus cecis cerastei ueneni cornibus periclitari.

Si non sub suaue Christi iugum colla submissus iam dudum testamento pacis respirare appeterem, tuis maledicis rescriptis dignum talionem reddere non succumberem. Sed per nunc temporis id a me fieri, ipsa ratione magistra, constat prohiberi, ratione inquam, ne alicui malum pro malo reddam . Ac me, uti tuis litteris liquido patet, scisso peplo Palladis, quasi iniurias concitasse priorem, si modo aliqua cura esset, facilius dicto expurgare potuissem. Nil autem item dictum esse contumeliosum, cuique litteras, etsi male tornatas, tamen meas legenti, luce clarius fit expertum. Quid  in hoc male feci uel quid promerui, si ego a te quasi fideliter premonitus, etiam, uersa uice, te pro aliquo premonere curaui? Sed ut, meo honori prouidendo, aliis, non tibi me de hac infamia securiorem reddam, libet uti parumper pedem retrahens nostri negocii primordia ad medium ducam. Cum me uero tuis curatioribus [fort. accuratioribus] scriptis, coaceruatisque sanctorum testimoniis, ceu fideliter premonendo, a canonica regula deuiasse ex obliquo notasti, quales grates uel quid boni promeruisses non satis facile inuenire potui: quod amicum sine causa admonere, quid est nisi infamie maculam in illum plus spargere? Nam ubi neque res neque opus admonendi instat, ubi, quid, quando,  cui, imo queque circumstantia uacat; ergo, absque his, quid alicuius admonere aliud ualeat, nisi tantum, ut peta,

Omne superuacuum pleno e pectore manat?
Me uero in recepto Sozomeni capite, de quo adhuc sub iudice lis est, nil unquam a sana doctrina deuiasse, cuique scire uolenti patet gemina ratione, una scilicet quod nil in eodem, certo loco, tempore probatisque personis recitato, scripto, translato: nisi authenticum et probabile perspicio; altera enim, si non probabili meliorem intellectum adhibens [fort. adhibeat], nichil sub eius occasione peruersi dogmatizo, neque tui admonitione opus habeo, nec Gregoriano anathemati subiaceo.

 Nam neque tu neque aliquis sane frontis, salua ueritate, in faciem confiteri potest quod me unquam, sub huius capituli occasione, uel cum Nicolaitis uel cum Paulianistis proprias uxores sacerdotibus concessisse audiret; sed id tantummodo propter magnam  compassionem magni Paphnucii, quemadmodum quoddam Gregorianum recepisse me absque rubore fateor: propter quam rem uel a te, uel ab aliquo me notari non uereor, quod, sicut S. Gregorio Sicilianos diaconos ab uxoribus non in tempore prohibitis uiolenter et inordinate separari, deteriorem casum timenti, minus placuit; uti Paphnucius ante consecrationem legitime ductis uxoribus, similiter occasionem fornicationis abhorrens, sacerdotes non commisceri contradixit; sic etiam mihi homunculo, ueluti cum tam sanctis uiris in idem consentienti, nimis ac nimis temeraria nostri temporis prohibitio, non ex omni parte beata uideri potuit. uerbi gratia, quod nunquam acquisitum, multo facilius denegatur, quam aliquando acceptum, si placet, auferatur. Si  propter hanc rem anathemati subiacere debeo, Gregorium atque Paphnucium mecum in causa esse non parum gaudeo. Sed autem uereor ne ille magis anathematizandus subsistat qui tantis uiris, expers discretionis, repugnat; ille etiam adhuc anathemati deteriori succumbat qui, contra decreta eiusdem Gregorii, Eleutheri paparum, Anacleti, Pontiani, Eusebii, sacerdotes a secularibus infestari, accusari, arceri, despici, contemni, ab ecclesiis absque synodali iudicio eliminari approbat.

Quicunque egrotum solerti cura sanare studeat, circumposita membra, priusquam ipsum uulnus, palpare prouideat. Si ipsum uulnus incautius primo aditu tractat, omnibus modis infirmus reclamat.  Hac enim intentione ipse secretarium [fort. secreta rius] Christi Moses, quo peiora compesceret, libellum repudii asportari iubet. Sub hac etenim occasione iustus Loth, ut ita dicam, ob peius malum declinandum, ipsas filias Sodomitis concedere uoluit abutendum . Nonne etiam ipse summus Pontifex, qui celos penetrauit, non omnes hoc uerbum castitatis capere , neque etiam nouum mustum in ueteres utres fundi conuenire , insuper rudes discipulos, quandiu cum illis Sponsus est, non ieiunare profitetur , infirmitatibus nostris misericorditer compati non dedignatur? Nonne Paulus uas electionis, qui, usque ad tertii celi raptus paradisum , uti nos ad compassionem promulgare [prouocare] studeat, nos homines esse admonet,  sicut seipsum? Ille idem enim uero, quemadmodum Paphnucius, non solum propter sobolis propagationem, sed ob deuitandam fornicationem unicuique concessit suam uxorem . Quapropter Sozomeni caput a nobis tam sepe tritum nullatenus  uidetur tam temere anathematizandum, quod, ut ait S. Augustinus in suo Speculo, quidquid in diuinis Scripturis aliquo modo probabile uidetur, nullatenus ab aliquo facile preiudicetur. Hec hactenus.

At ego si non omnem diem, sed diem inter diem sapio, anathemati subiacere debeo? absit! quod ipse summus Medicus neque peccatores mensa eius priuauit , nec peccatricem a tactu pedum separauit . Ipse etiam cum principem Publicanorum sui faciem desiderare conspexit, nequaquam sui presentia, imo etiam sui cohabitatione defraudauit . Sed tu, credo, opponis illos penituisse. At, rogo, unde credas illis compunctionis motum in mentem cecidisse? Profecto Filius  hominis, qui de celo descendit, Zacheo sui occulta inspiratione ascensionem arboris persuasit. Sic etiam nunc, nisi ille omnia trahens ad se occulto sue gratie nutu nos miseros trahat, procul dubio nostri pape auctoritas uacillat, Agnum cum lupo uesci  confitetur dextera Excelsi. Proinde quemque piorum magis deceret pro infirmis orare, quam in istis malis diebus tot persecutorum super eos iugum ducere. Ex quo gentes esse ceperunt, nulli priorum tam graue tempus inspexerunt. Omnibus diuinis legibus postpositis, pro libitu nos deuorant, sicut escam panis . Ipse Siricius papa non propter incontinentiam penam expulsionis intulit, neque communionem populi abstulit, sed tantum maioris ordinis promotionem distulit.  Quam discrete quamue misericorditer, inter presentia et futura medians, dominus papa, tum Grecis tum Latinis litteris eruditissimus, Leo de huius rei negotio agat, tua curiositas absque omni mora in memoriam reducat. Quid opus est uerbis? non est dolor nostro similis.

uellem te, mi frater, notare Gregorium atque Siricium aliquantulum in ista re, uti mihi uidetur, inuicem dissonare. Promotionem uero, quam Siricius penitus in futurum resecat, Gregorius diaconibus propter prioris culpe maculam, si uellent in postmodum continere, non denegat. Siricius uero diaconos, quos nisi proposito mentis post tempus ad castitatem compelli non in tantum probauit, eosdem, uti mecum sentis, in tempore in idipsum propositi  ante ordinem cogens, ab episcopis, nisi continerent, promoueri prohibuit. Idcirco pene nichil distat quin eius et Paphnucii sententia in unum confluat. Iste de inordinate post ordinem prohibitis, ille autem, de ante consecrationem agit usurpatis. Iste de commistione; ille uero, ut ita dicam, de condormitione. Nec propter hoc neuter eorum, uti mihi uidetur, in aliquo canonicis decretis reluctari uidetur; quod ubi nondum per legem cognitio peccati inculcatur, potius suasoria admonitio quam legalis districtio exerceatur, aut in tempore iniustum interdicatur, aut si hoc male negligitur, circumuolutis cum linteaminibus funiculis propheta puteo extrahitur .

 Quid plura? uere, si Paphnucius, uti tu peregrino intellectu arbitraris uel ultroneo argumentaris, omnibus sacerdotibus licentiam nubendi generaliter concederet, non ita singulariter et euidenter de ante consecrationem usurpatis agere studeret. Ad hoc etiam, si in aliquo sane doctrine aduersari inspiceret, nullatenus id ipsum caput Cassiodorus, uir diue memorie, magneque conuersationis et prudentie, tam officiose de Greco in Latinum transferre laboraret. Putasne, si aliquis scenica arte, ut tu dicis, suam heresim sub persona Paphnucii tegere auderet, Cassiodorus, tam egregius uir, sibi transferendo fauere curaret? Non uere, quia omne suum opus late per Ecclesias redolet authenticum et laudabile: cum multa scripta, ut in ueteri, Tobie  auctore, et in Nouo, ut Apocalypsis translatore, carentia recipiamus, cur non istud magis utroque probatum diligamus?

Super hec etiam, cum ipsum nostrum Pangirium [forte, panegyricum] Hieronymum, tantum resecatis, iuxta legem, alienigene crinibus et unguibus , id est, superfluis et sane fidei repugnantibus Scripture locis, ipsis apocryphis aliquando renuntiare nolle non ignorem; qua fronte predictum caput tam authenticum, probabile super aurum et topazium , in istis temporibus delectabile, nichili habere presumerem? Nullatenus; quia esset contra fas et ius. In eo autem id ipsum de episcopis, quod et de aliis ordinibus agi; unde tu ita summatim mussitare uideris, quasi in hoc sub  equa conditione positos esse non mireris. Nam episcopus cum presbyteris chrisma consecrat, presbyter cum episcopis corpus Domini conficit, diaconus super altare ministeria ordinat, ipsisque prior calicem porrigit, eque communicat. Quid Paphnucius in eis non inuenio discernere ualeat.

Ista omnia non tibi sed alicui infatuato sali tam enucleatim debent inculcari. Sufficit de hoc. O mare Neptuni! O sacra! Proh scelus! me tam inclementer in os increpari; insuper in pistrinum retrudi, quod ne funem tibimetipsi ad crucem portares, fideliter premonui. Quamuis apud Deum non sit personarum acceptio, insuper originalis in baptismate peccati plena remissio, quodque me mutire nefas est, in scrobe tum infodio, nequaquam sine legitimis  nuptiis ex omni parte legitima procedit procreatio. Qualiter autem hoc sit, fac periculum de temetipso, quod huiusmodi propter meos consacerdotes dissimulatum iri desidero. Sed autem, ne te defraudare uidear ex toto, caue ne saltem capiaris in uno. Quidquid enim conuenit parti, conuenit et toti.

De hoc quod mihi rescripsisti meas litteras male tornatas esse, reticerem, si non coram meis compatriotis, nescio qua causa, me tam turpiter dehonestari egre tulissem. Qua de re, licet magis ipsius sensus intentioni quam pompatice positionis proprietati in illis, quemadmodum in istis, inhiarem, tamen si uniuersaliter non reprehense, sed particulariter  ad meas manus redirent puncto proscripte, aut pro posse defensas uel emendatas tibi remitterem; sin autem, dexteras dando tue cauillationi morem gererem. O lepidum caput! quam eleganter, quasi prouidens meo honori, si mee essent, ad cumulandum meum dedecus, percunctando dubitasti. uah! callidum consilium, tuum amicum sic retrahere in precipitium! Si autem te ex equo conuenissem, tuas carbone notari dignas, te in id mihi consentire  ex magna parte compellerem, si earum thesin, distinctionem, subdistinctionem, media uel periodo, colo et commate, quod absit! carere perspicerem, nisi in tantum opprobrium male tornationis rugosa fronte obstupescerem. Si enim uero in tuis litteris macrologiam, quam sepe solescere  [quam sepe soles frequentare], caueres, non me quasi silicernium in faciem cederes. Habe.





SUPERIORIS EPISTOLAE RETRACTATUS, ET SAEPE TRITI CAPITULI IRREFRAGABILIS ANATHEMATISMUS.


 Domino ALBOINO, in templo Domini non idonee nemus plantanti BERNALDUS: non fabulosa uerborum folia, sed sententias indubitabili ueritate subnixas.

Acceptis litteris a tua fraternitate mihi transmissis, aliquid in eis reperire desideraui quod et animum meum ob iniuriam prioris epistole merito commotum mitigaret, teque saltem aliquo defensionis colore de tam perniciosa blasphemia quoquo modo expurgaret. Sed eheu! nichil huiusmodi in eisdem litteris inuenire potui, quippe que ad cumulum prioris iniurie meas litteras, nulla ratione adhibita, dicunt maledicas, meque priorem iniurias concitasse, teque nil contumeliosum mihi dixisse tantum pronuntiant, non aliqua saltem ratiuncula probant. Quantum autem hec earum pronuntiatio deuiet a  uero, nulli etiam idiote latebit, qui utriusque nostrum epistolas diligenter perspexerit.

Prima enim epistola quam tibi de hac nostra questione transmisi, te tantum per testimonia santorum Patrum fideliter et amice premonuit de cauendo anathemate, ut nec tu ipse aliquid in ea reperisses, quod tue littere saltem alicuius offensione dignum mihi possent probare. Quot autem blasphemias, quam inhonestas, quam perniciosas pro hac beneuolentia mihi rescripsisses, referre pudet, cum adeo feteant, ut uel inimico tales inferre non deceat.

Secunda uero mea epistola, contra easdem blasphemias tibi directa, non remaledicendo tibi talionem reddidit, sed te tantum, ut amicum, a blasphemiis  non mihi sed tibimetipsi perniciosissimis compescere studuit. Procul dubio enim noui quod ipsum uas electionis Paulus, per quem loquitur ipse Christus, maledicos tradiderit Satane, ut discerent non blasphemare . Patet igitur satis euidenter quis caput, imo quis summa fuerit huius iniurie, et quam indebite mea scripta a tuis uocentur maledica, que te a conuiciorum uoragine  per caritatiuam admonitionem uoluerunt reuocare.

Non autem modo est necessarium ut etiam huius epistole singulas non dico rationes sed pronuntiationes expugnem, quas in prioribus meis epistolis indubitanter annullaui; in quibus meam admonitionem rationabilem et amicam, tuamque rescriptionem tibi perniciosam mihique contumeliosam euidentissimis rationibus probaui, quarum tu nec ultimam in hac epistola destruxisti.

His igitur irrefragabiliter probatis, ultimus tibi respondere merito detrectarem, si non tue caritati et hac uice morem gerere destinarem, quippe ut et in hac epistola tua, quid tuam eruditionem tuamque religionem dedeceat, me tibi fideliter indicare non tedeat.

 In primis itaque uolo te scire circumstantias rhetorum huic nostro negotio non competere, ex quibus oratores fingunt suas coniecturas, non tam de ueritate quam de uerisimilitudine curantes. Hec enim nostra causa potius ad thesin quam ad hypothesin pertinere censetur, nec tractanda est per uerisimilem oratorum suadelam, sed per irrefragabilem philosophorum demonstrationem. Dicis igitur in epistola tua Sozomeni capitulum idcirco tibi authenticum uideri quod certo loco et tempore a probatis personis sit recitatum, scriptum atque translatum; sed falleris in hac consequentia. Num enim Categorie precipui doctoris Augustini, ipsiusque scriptum De electione Iacob et reprobatione Esau  exemplis Pauli  , ab aliquo sani capitis recipiuntur pro authenticis? que tamen certo loco et tempore ex persona probatissima non dubitantur descripta; ex quibus categorias nullus bene sanus authenticis annumerabit, alterum autem scriptum idem doctor in libro Retractationum repudiare non erubuit. Hec, inquam, et alia huiusmodi predictam destruunt consequentiam. Unde cum Sozomeni caput nondum esse authenticum probasses, nec per  hoc probare potuisti, ut eo recepto nichil a sana doctrina deuiasses.

Absurdissimum autem uidetur quod denegas te aliquid peruersi sub eodem capitulo dogmatizasse, cum iamdudum mee littere idem ipsum caput tam irrefragabiliter probauerint peruersum, quippe Euangelicis, et apostolicis scriptis atque S. Patrum statutis aduersum. Frustra ergo protestaris quod nullus te sacerdotibus uxores concedere unquam audisset. Nam et ego, et plures alii hoc te sepius concedere audiuimus, cum idem caput non tantum pro uero, sed etiam pro authentico predicare nec adhuc pertimoscas. Ipsum enim caput asserit S. Paphnucium in Nicena synodo surrexisse, et sacerdotibus ut dormirent cum uxoribus suis licentiam impetrasse.  Quicunque igitur hoc non tantum pro uero, sed et pro authentico recipiendum et obseruandum predicat, nullatenus denegare ualet quin sacerdotibus uxores concedat.

Incassum quoque subiungis qua occasione illud pro authentico receperis, cum ipsum a te sub ineuitabili anathemate relictum nulla ratione probaueris authenticum. Nihil enim interest qualibet occasione illud pro authentico recipias, quod ne ita recipiatur sub anathemate prohibitum nondum dubitatur. Nam semper sub eodem anathemate erit quicunque illud aliquatenus pro authentico receperit. Beatus quoque Paphnucius hac blasphemia non est dehonestandus, imo Sozomenus, cui id  caput assignauit Cassiodorus. Quantiscunque autem uerbis res sibi ipsis aduersantes reconciliare coneris, nunquam tamen adeo desipiam, ut Sozomenum beato Gregorio in predicto capite consensisse censeam. Ipse enim Sozomenus fingit in Nicena synodo coniugalem incontinentiam sacerdotibus non esse prohibitam, sed potius pro castitate reputatam, quam S. Gregorius nec diaconibus Sicilie in epistola sua concessit; sed in quibusdam eorum ad tempus tantum dissimulando, non licitam asserendo, non cum diaconii administratione, sed sub altioris gradus prohibitione legitur tolerasse.

Denique nichil adeo alicui reperitur dissimile quod non cum eodem aliquem similitudinis habeat colorem, cum et ipse diabolus se in angelum lucis  soleat transformare . Quid igitur mirum, si tu scripta Gregorii figmentis Sozomeni quoquo modo assimilasti, cum tamen adeo dissentiant ut huius figmenta nullatenus Gregorianum anathema subterfugere ualeant? Iustissime autem non hanc temporalem et dispensatoriam S. Gregorii tolerationem, sed generalia ipsius et reliquorum Patrum decreta generaliter hoc tempore iubemur obseruare; cum beatus papa Leo, tue partis assentator, ut estimas, ad episcopos Mauritanie hanc generalem proferat sententiam. Non ergo in cuiusquam persona est pretermittendum quod in generalibus statutis continetur. Atqui in generalibus statutis per auctoritatem S. Gregorii in synodo generali promulgatis, ipsa non tantum condormitio, sed etiam  cohabitatio sacerdotum cum feminis, et omnia que sacris canonibus aduersantur sub terribili anathemate damnantur.

Hec igitur si tu fideliter attendisses, nunquam in tui periculum domini apostolici sententiam nimium temerarie uocasses temerariam, que tantum Simoniacos et incontinentes presbyteros a pernicioso sibi officio clementer separarat, quos S. Gregorius cum reliquis canonum aduersariis simul uno tempore sub seuerissimo anathemate damnarat. Nulla tenus ipse se hac damnatione obligauit, licet Siciliensium diaconorum incontinentiam dissimulando, non quasi licitam, tolerauerit. Ipsi enim Niceni Patres nullatenus apostolice sedi primatum, siue priuilegium adimunt, cum omnium etiam prouinciarum  antistites, iuxta morem Romani pontificis, propria iubeant obseruare priuilegia. Est autem priuilegium Romani pontificis, iuxta assertionem S. Syluestri, Gelasii, et reliquorum Patrum, ut ipse de omnibus Ecclesiis iudicare ualeat, nec alicuius iudicio subiaceat; et ut ipsorum canonum, et decretorum seueritatem pro temporis necessitate ualeat, imo debeat mitigare . Huius priuilegii auctoritate non impugnando canones, sed obseruando, diaconibus Sicilie aliquantulum ad tempus pepercit; non eis, cum Sozomeno, peccandi licentiam dedit. Unde nec seipsum cum aduersariis proprio anathemate obligauit, sed, iuxta tuam ipsius assertionem, te solum, non dico cum Paphnucio, sed etiam cum omnibus Sozomeni sectatoribus, sub  eodem anathemate reliquit. Ipsi enim SS. Patrum statuta etiam annullare presumunt, licet eis nullum priuilegium canones concesserint, ut aliquid ex apostolicis statutis saltem mitigare possint.

Anathema etiam quod subiungis maxime conuenit sectatoribus Sozomeni, et, ut compendiosius dicam, Sozomenistis, qui non dico approbant, imo causa et caput sunt ut seculares incitentur contra sacerdotes. Ipsi enim sua nefandissima persuasione simpliciores presbyteros ad contemnendos canones adeo confortant, ut rectores Ecclesiarum necessario Gregorianas sententias ad seculares proferant. Ipse enim doctor apostolicus Iennasio patricio ita scribit: Scito autem, fili excellentissime, si uictorias  queritis, si commisse uobis prouincie securitatem tractatis, nichil aliud uobis magis ad hoc proficere, quam zelari sacerdotum uitam, et intestina Ecclesiarum, in quantum possibile est, bella compescere. Idem etiam reges Francorum in adiutorium sibi ad correctionem sacerdotum hac terribili sententia incitauit contestans: Quod, inquit, procul dubio facientis culpam habet, qui quod potest corrigere, negligit emendare. Nec tamen idem apostolicus per hoc aliquid commisit in SS. Patrum statuta, sacerdotes a secularibus defendentia. Nouit enim certissime hec eadem nullum sacerdotem a secularibus defendisse qui sacris canonibus obstinato animo resisteret, imo qui ab iisdem damnatus iam dudum a sacerdotio, apud Deum decidisset.

 uidesne igitur quam iustissime predicto anathemati subiaceant Sozomeniste, qui quoslibet sacerdotes adeo canones contemnere, adeo suam damnationem spernere docent, ut prelati eorum necessario sibi in adiutorium seculares pro ipsis a damnatione reuocandis implorent.

Parum autem, imo nichil tue intentioni prodest quod tot compassionum exempla enumeras, dum hoc cuilibet erudito sit manifestum quod nullatenus, pro alicuius infirmitate, se aliquis debeat a Christo separare; quod omnes faciunt, quicunque aliis tam obstinato animo contra sacratissimos canones adminiculari conantur, ut et ipsi iure cum illis sub uno anathemate multari mereantur. Nam, iuxta Apostolum, digni sunt morte non solum qui talia  faciunt, sed et qui facientibus consentiunt . Si uero digna rebus nomina imponere uolumus, non hoc misericors compassio, sed potius miserabilis condemnatio nuncupabitur, cum aliquis non modo suum, sed et alterius peccatum adeo defendere non dubitat, ut a fonte omnium bonorum seipsum alienare non timeat. Non est modo necessarium ut exempla compassionum, que frustra multiplicas, etiam sigillatim discutiam, cum eadem generaliter nichil tue parti prodesse iam monstrassem, que etiam in epistolari breuitate singulatim pertractare nimis longum estimo.

uolo tamen hoc tue fraternitati fideliter intimare quod illud exemplum quod iustum Lot filias suas pro hospitibus stuprandas exhibuisse  , testatur a B. Augustino inter uitanda potius quam imitanda sacre Scripture exempla, sicut et mendacium Rahab reputatur. Idem enim Augustinus euidentissimis rationibus probat quod nullatenus aliquem pro aliena infirmitate peccatum committere liceat, pro quo deuitando, nec proprie infirmitati parcere debeat.

Illud autem Apostoli: Unusquisque suam habeat uxorem , cum nec infirmitati monachorum, nec fragilitati quarumlibet uelatarum aliquatenus condescendat, multo minus condescendit sacerdotibus, uidelicet qui non simplici tantum benedictione ad continentiam sunt dicati, sed per uenerandam manus impositionem, et per sacratissimi  chrismatis unctionem reliquis continentibus, imo uirginibus, sunt prelati, qui et ad persoluendum officium, nullis nisi continentibus licite, quotidie debent esse parati. Denique idem Apostolus informans Titum de ordinatione siue de conuersatione sacerdotum, indubitanter affirmat quod sacerdotem oporteat esse continentem.

Scias etiam pro certo B. Augustinum nullam mentionem tui capituli fecisse, cum tractaret quod multipliciter diuina Scriptura intelligi posset. Quis enim sani capitis ipsum inter diuina computaret quod ab ipsis diuinis sanctionibus iam ab antiquo irrecuperabiliter anathematizatum constaret? Nullus autem Sozomenista summo medico est comparandus, quia nullo modo sine sua pernicie suis fauet  auditoribus, quod fecit ipse Christus; nec domini apostolici auctoritas minuetur, etiamsi quilibet magis perire, quam apostolicis institutionibus obedire conetur, pro quo etiam orare prohibet ipse dilectissimus Domini: Est, inquit, peccatum ad mortem, non dico ut quis oret pro eo . Ipsi uidelicet tales ad cor reuertentes potius pro se et pro aliis debent orare, ita dicentes: Omnia que fecisti nobis, Domine, in uero iudicio fecisti, quia peccauimus tibi, et mandatis tuis non obediuimus. .

uolo etiam ut diligenter inspicias, quoslibet a populo uitandos esse non tam propter humanam incontinentiam, quam propter diabolicam inobedientiam,  ut Spiritus sanctus per Samuelem testatur: Melior est obedientia quam uictime, et auscultare magis quam offerre adipem arietum, quia quasi peccatum ariolandi est repugnare, et quasi scelus idololatrie nolle acquiescere . Hinc et ipse princeps apostolorum, ut B. Alexander papa, capit. 6, testatur in ordinatione B. Clementis, firmissime deliberat, ut populus nec saltem loqui ei audeat, quem preceptis apostolice sedis inobedientem sentiat. Propter inobedientiam uidelicet ipse Paulus Samosatenus, cuius errorem in sepe trito capitulo restaurauit Sozomenus ab episcopatu publica manu turpiter est expulsus, ut ipsa quam nimium ueneraris Historia fatetur. Siricius quoque papa sacerdotalem incontinentiam defendentibus  non promotionem tantum ademit, sed omnem etiam aditum indulgentie iam tunc eis penitus obserauit. Decreta Leonis pape, que tue parti fauere putasti, Sozomenistas prorsus condemnant, que omnibus apostolica precepta contemnentibus ueniam denegari indicant.

Multum autem tue eruditioni derogas in eo quod generalibus statutis B. Siricii dispensatoriam S. Gregorii tolerationem, quippe localem et temporalem, miraris dissonare. Nullus enim apostolicus successorem suum priuilegio sedis apostolice priuat, quin pro sui temporis necessitate non solum canones, sed etiam sui antecessoris sanctiones ualeat mitigare, nec tamen in hoc suo predecessori repugnat,  quem et propria statuta aliquando mitigasse non ignorat.

Nolo autem iterum exinanire illam tuam deceptoriam similitudinem Sozomeni cum Gregorio, et illum tuum prophetalem funiculum abrumpere non necessarium duco, quia Ieremiam de lacu cenoso extrahi desiderantem, non obstinate saluti sue reluctantem, inde extractum non ignoro. .

Sciat etiam fraternitas tua non Cassiodorum, sed Epiphanium nescio quem scholasticum Tripartitam transtulisse historiam, cuius Cassiodori persona nullatenus anathematizatum Sozomeni caput canonizabit, cum nec indubitata sanctitas Hieronymi  historiam Eusebii ab ipso translatam  effecerit authenticam, quam ipse Hieronymus in lib. De illustribus uiris notat deceptoriam.

Idem quoque doctor eximius teipsum idem caput sane doctrine aduersum intra crines alienigene docuit abscindere, quod cum susceptori suo, ut iam sepius inculcatum est, sit perniciosum, nullatenus inter diuina mandata super aurum et topazium est amandum.

Satis uero diligenter quoslibet a recipiendo Sozomeni capite deterres, cum administrationem tam uenerabilium sacramentorum episcopis, presbyteris, diaconibus equa conditione doces iniunctam esse. Quis autem nostrum funem sibi ipsi ad crucem portarit, imo quis iam in cruce suspensus strangulantem  nodum non abruperit, sed arctius gutturi suo innectere studuerit, tu ipse in superioribus euidenter ostendisti, ubi teipsum in Gregoriani anathematis eculeo suspensum reliquisti.

Laudo tamen quod plenam remissionem peccatorum in baptismo te credere profiteris, per quam professionem blasphemias epistole tue reprobasti; in qua, inquam, epistola filio iam dudum baptizato, patris peccatum imputasse notaris. Illam quoque tuam propositionem, quidquid conuenit parti, conuenit et toti, et alia huiusmodi exempla, non ex arte prolata, facillime monstrarem, si non in tali negotio de arte loqui minus idoneum reputarem. Aliorum quippe iudicio arbitror, non nostro, relinquendum,  quid de tuarum litterarum siue mearum compositione sit censendum.

Propulsatis igitur irrefragabiliter tuis obiectionibus iterum, te, licet ingratum, caritatiue per subscripta rationes libet conuenire, ut saltem iam tertio admonitus ad cor redeas, ne cum sectatoribus Sozomeni anathematizatus in eternum pereas. Nullum caput canonice ueritati contrarium pro authentico est recipiendum, atqui tuum topazion sacratissimis canonibus est contrarium. Asserit enim Nicenam synodum sacerdotibus incontinentiam non prohibuisse, quibus S. Hieronymus, Siricius, Gregorius non solum coitum, sed et cohabitationem cum feminis in eadem synodo penitus prohibitam esse testantur. Ergo illud tuum topazion non etiam pro uero,  nedum pro authentico est predicandum a quolibet in sacris litteris erudito, cum scriptum sit: Os quod mentitur, occidit animam . Item B. Ioannes apostolus dicit: Timidis, etc., et mendacibus locus est in stagno ignis ardentis . Item Psalmista: Perdes omnes, qui loquuntur mendacium .

Amplius: sanctissimus papa Leo per episcopos in I Toletana synodo congregatos Balconio Gallicie episcopo hanc sententiam inter alia transmisit  : Si quis dixerit, uel crediderit alias scripturas preter quas catholica Ecclesia recipit, in auctoritate habendas, uel uenerandas esse, anathema sit. Hoc igitur  anathemate procul dubio illi multantur quicunque illud tuum caput pro authentico uenerantur, quod nullatenus catholica Ecclesia recipit, cum sacris Scripturis aduersari non dubitetur.

Amplius: Beatissimus papa Damasus, scribens ad Aurelianum Carthaginensem archiepiscopum, uerissime testatur illos manifeste Spiritum sanctum blasphemare, qui contra sacros canones non necessitate compulsi, sed libenter aliquid, aut proterue agunt, aut loqui presumunt, aut facere uolentibus sponte consentiunt. Quicunque autem tuum topazion pro canonico recipiunt, non solum eosdem canones preuaricantur, sed etiam eisdem obstinato animo, ut iam sepius probatum est, aduersantur. Ergo ipsi cum Spiritum sanctum blasphement, ipsius damnationem,  iuxta predicti apostolici attestationem, non euadent, precipue cum ipsa ueritas in Euangelio testetur quod blasphemia in Spiritum sanctum nec hic, nec in futuro remittatur ; ipsumque Constantinopolitanum concilium, quod est unum ex quatuor conciliis eque ut Euangelium uenerandis, ipsum, inquam, concilium, cap. 1, cum omnibus heresibus etiam contumaciam Spiritui sancto repugnantium anathematizat; quos et speciali nomine, iuxta quamdam translationem pneumatomachos cognominat.

Amplius: Spiritus sanctus per Apostolum istam promulgauit sententiam: Si quis non amat Christum, sit anathema, maran Atha . Sectatores  autem Sozomeni non amant Christum, cum indubitanter blasphement Spiritum sanctum, per quem ipse Christus canonicas sanctiones inspirauit SS. Patribus. Ergo ipsi subiacent apostolico anathemati.

Amplius: B. Gelasius papa in apostolica sede cum LXX episcopis nominatim Nicolaum B. Stephani protomartyris condiaconum, Paulum Samosatenum patriarcham Antiochenum, omnesque hereticos siue schismaticos, et omnes eorum sectatores irremediabiliter anathematizatos esse pronuntiauit cum omnibus que docuerunt, siue conscripserunt. Quicunque autem docent capitulum Sozomeni pro authentico debere recipi, sectantur Paulum et Nicolaum heresiarchas, cum in eodem capite ascribant sacerdotibus coniugale opus. Quomodo ergo ipsi,  nisi resipiscant, eorum anathema subterfugere poterunt, quorum nefarium dogma confirmare, et disseminare non timuerunt?

Amplius: Heresiarches Iouinianus a B. Gelasio inter reliquos hereticos specialiter anathematizatus, licet heretice incontinentiam continentie adequarit, nunquam tamen adeo desipuit, ut episcopale officium, singularem utique et principalem continentium dignitatem, incontinentibus ascribi posse dogmatizarit. Satius enim sibi uidebatur ut hoc reprobando sue heresi refragaretur, quam incontinentiam continentie tantum adequaret, ut contra fas et ius etiam incontinentiam diuinis mysteriis admittendam  assereret. Ergo Sozomeniste, qui hoc impudenter asserendo eumdem heresiarcam in errore precedunt, quomodo ipsius ineuitabile anathema subterfugere ualebunt? Has igitur irrefragabiles sanctorum Patrum sententias diligenter inspicias, nec contra salutem tuam Sozomeni caput deinceps pro authentico recipere presumas.

Sed forsitan adhuc dicis te illud pro authentico recipere, non pro alia causa, nisi pro quorumdam infirmorum compassione. Quam obiectionem, licet in superioribus satis rationabiliter adnularim, tamen iterum eidem, pro tua caritate, non grauabor obuiare. Beatus Pater Augustinus, imo per ipsum Spiritus sanctus, in libro contra mendacium  testatur ita, dicens: Ea que constat esse peccata,  nullo bone cause obtentu, nullo quasi bono fine, nulla uelut bona intentione facienda sunt. Recipere autem Sozomeni caput non tantum pro uero, sed etiam pro authentico siue canonico, damnabile peccatum esse probatur, cum idem caput, et canonice ueritati contrarium et sub anathemate a sanctis Patribus prohibitum non dubitetur. Nullo igitur bone cause obtentu, nullo quasi bono fine, nulla quasi bona intentione est recipiendum. Ergo, nec pro compassione aliquorum. Hunc itaque librum Augustini si tu fideliter attenderis, nunquam nobis aliquod peccatum faciendum esse, uel pro alicuius eterna salute iudicabis.

Qua de re diligenter et obnixe tuam fraternitatem non cesso implorare, ut saltem modo toties rationabiliter  admonitus anime tue saluti prouideas, teque a tam pernicioso anathemate subtrahas, neque simpliciores in tuam et ipsorum perniciem per anathematizati capitis receptionem seducas. uigilanter sane attendas uerba Domini terribiliter comminantis ei qui aliquem de pusillis eius scandalizauerit . Precor etiam te ut et in hoc meam  admonitionem recipias, nec te iuxta S. Gregorium apostolice auctoritatis reum ulterius efficias, quod iam dudum fecisse probaris, cum domini apostolici preceptum contempsisse, et ei de uerbis et scriptis derogasse non dubiteris. Qui etiam et alios per anathematizatum caput a te inter authentica descriptum confortasse infamaris, ut apostolicis repugnent statutis. Certissime autem uolo te scire, quod nec moderni Gregorii  anathema tibi deerit, si ad ipsum hec infamia, iam de te uulgo disseminata, peruenerit, que te precipuum doctorem, defensorem, imo uocem esse asserit omnium, qui canonicis et apostolicis institutionibus obstinato animo resistant.

Hanc igitur infamiam fideliter admoneo te ut compescas, neque deinceps apostolicis statutis, in periculum  tuum, aliquatenus refragari presumas. Ut autem damnatorias sententias nostri apostolici, et ipsius principis apostolorum super Ananiam et Saphiram  pari efficacia pollere non dubites, damnationem Spirensis episcopi et mortem eius studiose consideres, qui, in preterito anno, qui erat ab Incarnatione Domini 1075, in prima hebdomada Quadragesime, eadem die, id est uI Kal. Martii  imo eadem hora subito, quasi quodam inuisibili telo perculsus, apud Spiram infirmari cepit qua hora et causam eius in Romana synodo noster apostolicus uentilare cepit. Idem quoque tertia die, id est Iu Kal. Martii, heu! miserabiliter exspirauit, qua eum etiam definita nostri Gregorii sententia Rome cum indubitabili efficacia damnauit. Sic enim concors  fidelium relatio uirorum testatur, quorum quidam eo tempore in Romana synodo damnationi eiusdem preuaricatoris interfuere; quidam uero apud Spiram; quod idem episcopus tam subito, tam miserabiliter obiisset presentes exhorruere. Ergo et tu caue. Das dir ieth alsamo beschehe  .





EPISTOLA RECONCILIATIONIS Pro superiorum epistolarum iniuriis.


 Filio dextre BERNHALDO ALBONIUS, par uelle, idemque nolle.

Ne sit inter nos zelus et contentio, propheticum sonat cum Apostolo . Quapropter boni emulatores esse studeamus, quatenus quidquid noceat  facillime euadere ualeamus. Si qua dissensionis emulationisue zizania inter nos pullulasse uideantur, identitate pure dilectionis, eiusque propinque, fidei falce radicitus euellantur. Omne nostri [nostrum] negotium, iuxta Tullii et Quintiliani conditiones, uertatur in utile et honestum. Si hactenus per longas lucubrationes contentiose et infructuose egimus, nunc sententiose et caritatiue per pauca multum  proficiamus. Si non propter Deum omni creature subiacere  deberem, propter tue redintegrande amicitie statum nullatenus contentioni cedere recusarem. Me uero, si quid dixi quod tibi uel alicui subolere potest bono, quo spiritus saluus fiat,  in interitum carnis tradi  non renuo. Amodo, utcunque res se habeat, feruida uis caritatis nesciens minui, sole calidior, adamante perennior in eternum et ultra permaneat. Iam iam perstemus et conemur uti nouum par amicitie inuicem generare uideamur.


Finis disceptationis de continentia clericorum.





APOLOGETICUS BERNALDI PRESBYTERI PRO DECRETIS GREGORII uII PONTIFICIS MAXIMI EDITIS IN SYNODO ROMANA Aduersus Simoniacos et incontinentes altaris ministros Nunc primum in lucem editus, ex duobus manuscriptis codd. altero Ratisbonensi, altero Weingartensi.



CAPITULA SEQUENTIS OPUSCULI.

     CAP. I. Decretalis epistola uenerabilis pape Gregorii.
    II. De auctoritate quatuor principalium conciliorum.
    III. De auctoritate apostolicarum institutionum.
    Iu. De auctoritate reliquorum conciliorum.
    u. Breuis enumeratio decretorum superioris epistole.
    uI. De primo statuto, id est, de Simoniacis.
    uII. De secundo statuto, id est, de emptoribus ecclesiarum.
    uIII. Quod et sacra Scriptura damnet uenditores spiritualium officiorum.
    IX. Item, quod emptores eorum damnet
    X. Item mediatores huiusmodi Simoniace negotiationis.
     XI. Detectio statuti predicte decretalis epistole, id est, ut incontinentes altari nullatenus ministrent.
    XII. De anathemate eorum, qui defendunt incontinentiam sacerdotum, per Sozomeni capitulum ex Tripartita historia depromptum.
    XIII. Quod non sacramentorum ministris, sed laicis permissum sit, ut unusquisque suam habeat uxorem.
     XIu. Quid Apostolus constituat de sacris ordinibus.
    Xu. Utilis consideratio eiusdem institutionis.
    XuI. Expositio B. Hieronymi super eamdem institutionem.
    XuII. De quarto statuto predicte decretalis epistole, ne populus officia clericorum recipiat, quos apostolica statuta contemnere uideat.
    XuIII. Cur eorum officia populo sunt prohibita.
    XIX. Explanatio cuiusdam capitis, quod presenti statuto uideatur aduersari.
    XX. Quid domnum apostolicum compulerit, ut hec statuta depromeret.
    XXI. Quod non illi, sed SS. Patribus pro huiusmodi statutis esset indignandum.
     XXII. Cur eisdem statutis nulle apposite sint inducie.
    XXIII. Quod domnus apostolicus non solum episcopos sed et subditos eorum damnare possit.
    XXIu. Quod cuiuslibet episcopi parochianus domno apostolico etiam plus debeat obedire, quam proprio episcopo.





Bertoldus uel rectius Bernaldus noster in suo Chronico anno Domini 1075.


Gregorius papa in prima hebdomada Quadragesime synodum Rome collegit, in qua causam episcopi Spirensis, sed Simoniaci, examinauit; qui, ipsa die, cum examinaretur causa eius Rome, id est uI Kalend. Martii, infirmatus est Spire, sed deinde Iu Kalend. Martii. miserabiliter exspirauit, quando et a Gregorio papa definitam sue damnationis sententiam in Romana synodo excepit. In eadem synodo decretum est a Gregorio papa ut clerici, aliquem sacrorum ordinum gradum et officium pretio adepti, deinceps in Ecclesia non ministrent, nec ecclesiam pretio acquisitam aliquis retineat, nec deinceps alicui ecclesiam uendere et emere liceat; deinde, ut a clericali officio cessent quicunque se per incontinentiam reprehensibiles exhibent. Item, ut populus clericorum officia nullatenus recipiat quos predictas apostolicas institutiones comtemnero percipiat.



INCIPIT APOLOGETICUS BERNALDI SUPER DECRETA Que uenerabilis papa Gregorius eiusdem nominis uII, in Romana synodo promulgauit contra Simoniacos et incontinentes altaris ministros.



PROLOGUS.

 In superioribus epistolis illi nostro [Alboino cod. Rat.], nolit Deus ut deinceps dicam emulo, sed amicissimo, satisfacere studui et capitulum statutis nostri apostolici contrarium nullatenus attendendum, ut puta sub anathemate prohibitum, euidenter monstraui, adeo uidelicet ut ipse amicus noster se iam non ulterius contentioni, sed amicitie operam daturum mihi rescriberet. Sed plures adhuc restant qui eisdem statutis obstinato animo nimirum periculose, imo perniciose resistunt; qui et alios simpliciores, quippe non multum studiosos ad considerandos canones, adeo seducunt, ut et ipsi predictas authenticas sanctiones contemnant et suam consuetudinem iucundissimam quidem, sed perniciosissimam retinere contendant. Quod non plures eorum fecissent,  ut mihi uidetur, si ipsis bene compertum esset quam parum, uel potius quam non  noster apostolicus in predictis statutis deuiet a sanctis Patribus. Quapropter mihi meique similibus commodum fore censui, si eadem statuta, canonicis Scripturis conferrem, et mutuam eorum concordiam qualiscunque styli officio breuiter ac fideliter commendarem. Et hoc ea intentione ut, si quis forsitan ex idiotis hec inspicere dignetur tanto uiuacius ad obediendum apostolicis institutis resipiscat, quanto euidentius uideat hec eadem nullatenus a sacratissimis canonibus deuiare, sed cum eisdem ex ipsa sacra Scriptura processisse.

CAP. I. In primis igitur decretalem epistolam nostri apostolici describere iuuat, ut tanto apertius  sequentia elucescere ualeant.

»GREGORIUS episcopus, seruus seruorum Dei, dilecto in Christo fratri OTHONI Constantiensi episcopo, salutem et apostolicam benedictionem.

»Instantia nuntiorum tuorum,« etc. Reliqua exstant in concilio Romano I, supra.

CAP. II. Sed priusquam hec statuta singulatim consideremus, quiddam de ipsorum canonum auctoritate non incommodum estimo prelibare, ut tanto firmius teneatur quidquid ex eis ad obseruandum nobis denuntiatur. Sanctissimus papa Gregorius , quem noster apostolicus nomine, et actione nostris representat [C. R. representauit] temporibus, in sua synodica, id est, synodali epistola, sanctissima quatuor concilia confirmat ita:  »Sicut sancta Euangelia quatuor [C. R. sancti Euangelii quatuor libros; sic etiam habet Rom. editio], sic quatuor concilia suscipere et uenerari me fateor: Nicenum scilicet in quo peruersum Arii dogma destruitur Constantinopolitanum quoque, in quo Eunomii et Macedonii error conuincitur; Ephesinum etiam primum, in quo Nestorii impietas iudicatur; Chalcedonense uero, in quo Eutychetis [Rom. editio Euthychis] Dioscorique prauitas reprobatur, tota deuotione complector, integerrima approbatione custodio, quia in his, uelut in quadrato lapide, sancte fidei structura consurgit et cuiuslibet uite atque actionis norma consistit; quisquis eorum soliditatem non tenet, etiam si lapis esse uideatur [Rom. editio, cernitur], tamen extra edificium iacet, etc.  Cunctas uero, quas prefata ueneranda concilia personas respuunt, respuo; quas uenerantur, amplector, quia, dum uniuersali sunt consensu constituta, se et non illa destruit, quisquis presumit aut soluere quos religant [C. R. et Rom. editio, ligant], aut religare quos soluunt. Quisquis ergo aliud sapit, anathema sit.« Hucusque Gregorius.

Hanc autem synodalem epistolam idem apostolicus statim post ordinationem suam composuit, et reliquis patriarchis, quippe Constantinopolitano, Alexandrino, Antiocheno, Hierosolymitano transmisit. Consuetudo enim erat eo tempore, ut quilibet in aliqua patriarchalium sedium nouiter ordinatus, se predictas Iu synodos custodire reliquis sedibus transmissa epistola profiteretur, antequam  nomen eius apud reliquas sedes in diptychis describi mereretur. Nomen uidelicet predecessoris eius, licet defuncti relique sedes computabant inter uiuentes, donec ipsius nouiter inthronizati presuiis synodicam reciperent epistolam; que, quia eumdem episcopum quatuor synodos recepisse denotauit, hoc sibi nomen, id est, synodicam ab eisdem synodis non incongrue uidetur mutuasse.

Hanc autem consuetudinem illius temporis fuisse idem sanctissimus papa testatur in epistola ad Secundinum seruum Dei inclusum ; quam et usque ad tempora beati pape Adriani, quippe ad Carolum regem, perdurasse Ioannes Romane Ecclesie diaconus asserit, qui uitam S. Gregorii, ex precepto S. Ioannis pape, fideliter descripsit.  Sed utrum adhuc eadem consuetudo perduret ignoro. Quam tamen prefatis temporibus fuisse non dubito. Patet igitur euidentissime quam magne sint auctoritatis illa quatuor concilia, que S. Gregorius, imo per ipsum Spiritus sanctus, non semel, ut predictum est, sed sepius et Euangeliis comparat, et omnes ab eisdem dissentientes anathematizat. Que et quilibet nouitius patriarcha se obseruaturum per epistolam suam reliquis sedibus profiteri debebat, si se inter catholicos patriarchas in diptychis describi uolebat.

CAP. III. Decreta uero sanctissimorum Romanorum pontificum, si possemus, etiam studiosius quam illa quatuor concilia uenerari et obseruare deberemus, cum et ipsa concilia omni firmitate carerent, si non  apostolice sedis pontifices eadem per apostolicam auctoritatem et congregare et corroborare decreuissent. Unde et beatus papa Marcellus , qui et ante Nicenum concilium sua decreta martyrio consecrauit, ipse, inquam, uir apostolicus, in decretis suis, cap. 11, testatur ita: »Ipsi Apostoli eorumque successores, Domino inspirante, constituerunt ut nulla fieret synodus preter Romane sedis auctoritatem.« Sanctus quoque Athanasius presul Alexandrinus, qui non minima pars concilii Niceni fuit, in epistola ad Felicem papam, capite 11, ita dicit: »Scimus in Nicena magna synodo CCCXuIII episcoporum ab omnibus concorditer esse roboratum, non debere absque Romani pontificis sententia  concilia celebrari.« Sed et beate memorie Iulius papa idipsum, capite 5, profitetur, dicens: »Ipsi uero prime sedis Ecclesie conuocandorum generalium synodorum iura et iudicia episcoporum, singulari priuilegio euangelicis, et apostolicis, atque canonicis concessa sunt institutis.« Beatus quoque Damasus  papa in decretis suis, cap. 9, hanc intulit sententiam [C. R. generalem interserit]: »Nulla unquam concilia rata leguntur, que non sunt fulta apostolica auctoritate.

His autem sententiis beatus Isidorus, rimator Scripurarum sagacissimus, fideliter astipulatur dicens: »Synodorum uero congregandarum auctoritas Apostolice sedi priuata commissa est auctoritate [C. R. potestate]  congregata, uel fulta. Hec  canonica testatur auctoritas, hec ecclesiastica historia roborat, hec sancti Patres confirmant.«

Si igitur illa quatuor concilia omni auctoritate carerent, nisi principaliter ex decretis Romanorum pontificum firmitatem obtinerent, quis inficiari poterit quin decreta per ipsos apostolicos uiros promulgata, maiori ueneratione digna merito censeantur quam ipsa concilia, que non per ipsorum apostolicorum presentiam, sed tantum per ipsorum legationem authentica fieri merebantur? Sic enim legati sedis apostolice eorumdem principalium conciliorum sanctiones primaria subscriptione apostolica uice  canonizabant. Nempe sub piissimo imperatore Constantino magnus Hosius Cordubensis episcopus, uictor et uincentius, presbyteri Romane Ecclesie, ex parte sancti Syluestri pape Niceno concilio prefuerunt et ipsum principali subscriptione firmauerunt. Item, temporibus Theodosii Iunioris Augusti, sanctus Cyrillus patriarcha Alexandrinus, et Arcadius episcopus ex Italia uice beatissimi pape Celestini Ephesino concilio prefuerunt et ipsum apostolica uice corroborauerunt. Item, tempore Marciani principis, Paschasinus et uincentius episcopi, et Bonifacius presbyter uice sancti Leonis pape in Chalcedonensi concilio per duodecim dies celebrato primi fuerunt, qui et Anatolio patriarche Constantinopolitano quoddam priuilegium in concilio usurpanti,  liberaliter contradixerunt, et reliquis statutis apostolica uice subscripserunt, ut liber sancti Liberati Carthaginensis archidiaconi de eodem concilio testatur. Hec autem omnia manifestius ille uidebit quicunque eorumdem conciliorum subscriptiones studiose perspexerit. Ergo reuerentiam siue obedientiam, quam sacratissimis quatuor conciliis iuxta sanctum Gregorium merito exhibemus decretis apostolice sedis nullatenus denegare, imo, si possibile est, studiosius impendere debemus, cum sine eorum auctoritate nec ipsa concilia fas esset recipere.

CAP. Iu. Sed nec reliqua concilia parui pendere debemus, in quibus multa, nusquam alibi inuenta,  ecclesiastice tamen dispensationi [C. R. dispositioni] necessaria reperimus. Que quidem a superioribus authenticis sanctionibus nullo modo discrepant, cum Christiane religioni apertissime conueniant. Huiusmodi, inquam, capitula, in quibuslibet conciliis inuenta, nullatenus ab aliquo catholico sunt contemnenda, presertim cum ipsa reliqua concilia, ex sacratissimarum auctoritate sanctionum descendisse non dubitentur; que per singulas prouincias bina episcoporum concilia annuatim fieri firmissime decernunt. Hoc, inquam, beatus Anacletus ab ipso principe apostolorum presbyter ordinatus in decretis suis capit. 17, certissime decernit: »Congregatio, inquit, summorum per singulos annos fieri solet et debet.« Hoc excellentissima synodus Nicena, cap.  5, constituit. »Bene, inquit, placuit singulis annis per unamquamque prouinciam bis in anno concilia celebrari, ut communiter omnibus simul episcopis congregatis discutiantur huiusmodi questiones.« Item, Constantinopolitanum concilium, enumeratis priuilegiis diuersarum Ecclesiarum, cap. 11 [C. R. ita], constituit: »Seruata regula que scripta est de gubernationibus, manifestum est quod illa, que sunt per unamquamque prouinciam ipsius prouincie synodus dispensetur [C. R. dispenset], sicut Niceno constat decretum esse concilio.

Item Chalcedonense concilium, cap. 19, dicit:  »Decreuit sancta synodus, secundum canones Patrum, bis in anno episcopos in id ipsum in unamquamque prouinciam conuenire, quo metropolitanus antistes probauerit, et corrigere, si que fortassis emerserint.

Patet ergo quod authentice sanctiones etiam prouincialia concilia fieri precipiunt, quod incassum preciperent, nisi et nos eorumdem conciliorum probabiles sententias obseruare decernerent. Unde et in tertio Toletano concilio uniuersali decretum est: »Qui concilia orthodoxorum episcoporum, consona sanctissimis quatuor conciliis non recipit, anathema sit.« Quicunque igitur uel horum conciliorum rationabilibus statutis obuiare conatur, etiam a superioribus authenticis sanctionibus in periculum suum  dissentire probatur. Beatus quoque Isidorus, in quadam sua prefatione de canonibus capite undecimo, predictis rationibus astipulatur hoc modo: »Nosse etiam oportet, licet cetera non infirmantur, quatuor esse principalia concilia.« His autem enumeratis subinfert in eodem capite: »Sed et si qua sunt concilia, que sancti Patres spiritu Dei pleni sanxerunt, post istorum quatuor auctoritatem omnium manent stabilita uigore.« 

Est ergo dignum ut et huiusmodi conciliorum statutis obtemperetur. Si enim non parue stultitie constat, si quis cuiuslibet unius hominis sano consilio acquiescere detrectat, quanto magis reprehensibile  uidetur, si quis impudenter resistit huiusmodi conciliorum statutis non unius, sed plurimorum sapientium auctoritate et iudicio prolatis atque probatis. Nempe huiusmodi conciliis plures catholici et eximii doctores interfuisse leguntur, ut in Africanis conciliis legati sedis apostolice Faustinus, Honoratus, Urbanus episcopi, sanctus etiam Aurelius  Carthaginensis archiepiscopus. Item, ipse uir omnium uirtutum Augustinus Hipponeregiensis episcopus, quem sanctus Celestinus uir apostolicus in decretis suis  ita nobis commendat: Augustinum, inquit, sancte recordationis uirum, pro uita sua atque meritis in nostra communione semper habuimus; nec unquam hunc sinistre suspicionis saltem rumor aspersit quem  tante scientie olim fuisse meminimus, ut inter magistros optimos etiam ante a meis predecessoribus haberetur. Bene ergo de eo omnes in commune senserunt, utpote qui ubique cunctis et amori fuerit et honori.« Huic etiam Augustino, ut liber Liberati testatur Theodosius imperator, per »sacram« suam mandauit, ut se Ephesino concilio presentaret. Sed eheu! tam egregius doctor ante mundo subtractus est, quam ad illum inuitatoria Romani principis epistola peruenisset.

Hi ergo, quos predixi, et alii innumerabiles sancti Patres Africanis conciliis interfuere, imo prefuere. Sic etiam sanctus Marinus Arelatensi concilio  per sanctum Siluestrum [C. R. papam] approbato, sic sanctus Cesarius Agathensi, sanctus Hilarius Arausicensi, sanctus Albinus Aurelianensi, sanctus Bonifacius Mogontiensi concilio, sic et alii aliis conciliis non soli, sed cum pluribus aliis sanctis Patribus interfuisse leguntur qui in Christiana religione et doctrina tam insignes fuisse creduntur, ut uel unius eorum singulari iudicio obuiare nimium esset temerarium. Ergo multorum sapientium iudicio non acquiescere, multo magis est intolerabile, in his duntaxat capitulis que predictis authenticis statutis non aduersantur, sed institutioni Christiane religionis procul dubio suffragantur. Nam, iuxta beati Augustini iudicium »pro nullius persone reuerentia est recipiendum, si quid canonice ueritati  in aliquo concilio uel alicubi reperitur aduersum.«

Preterea sancta et ueneranda synodus Chalcedonensis etiam prouincialia concilia ante ipsum transacta canonizasse non dubitatur, ita decernens capite primo: »Regulas sanctorum Patrum per singula nunc usque concilia constitutas, proprium robur habere decreuimus.« Hec autem concilia ante ipsum Chalcedonense leguntur fuisse: Ancyranum, Neocesareense, que et Niceno concilio antiquiora traduntur. Item, Gangrense, Sardicense, Antiochenum, Laodicense. Ergo eadem et in Chalcedonensi synodo non dubitantur esse roborata; que, etiam cum Africanis canonibus beatus Adrianus  papa Carolo imperatori  ad disponendas Ecclesias in regno suo Rome tradidisse legitur. Quapropter nec prouincialium conciliorum statuta a quolibet temere sunt respuenda, que et apostolica sedes censuit recipienda. Hucusque sufficiat dixisse de sacrorum canonum auctoritate. Nunc ad propositum redeamus, et statuta, que noster apostolicus in superiori epistola Othoni Constantiensi episcopo cautissime descripta transmisit, per ordinem digeramus.

CAP. u. Horum illud erat primum: »Ut clerici, aliquem sacrorum ordinum gradum uel officium per pretium adepti, nullatenus deinceps in Ecclesia ministrent.«

Secundum: »Ut ecclesiam pretio acquisitam,  nullus retincat; nec alicui deinceps ecclesiam uendere uel emere liceat.«

Tertium: »Ut a clericali officio cessent quicunque se pro incontinentia reprehensibiles exhibent.«

Quartum: »Ut populus clericorum officia nullatenus recipiat, quos apostolicas institutiones contemnere uideat.« Curramus igitur per singula, et eadem quam authentica, quam attendenda, imo quam ineuitabilia sint, non ex nostris coniecturis, sed ex sanctorum Patrum statutis compendiose monstremus.

CAP. uI. Primum itaque statutum in Chalcedonensi  concilio plenissime et euidentissime reperitur, quod unum ex quatuor predictis conciliis tempore quidem, non dignitate ultimum, sancti Patres Leoni Augusto usque ad sanguinem uindicandum esse mandarunt, ut Liberatus in libro suo testatur. In ipso, inquam, concilio scriptum est capite tertio  : »Si quis episcopus per pecuniam ordinationem fecerit, et sub pretio redegerit gratiam que uendi non potest, ordinaueritque per pecuniam episcopum, chorepiscopum, presbyterum aut diaconum, uel quemlibet de his qui connumerantur in clero, aut promouerit per pecunias [C. R. pecunias] dispensatorem, aut defensorem, uel mansionarium, uel quemquam omnino, qui subiectus est regule, pro sui turpissimi lucri  commodo, is qui hoc attentasse probatus fuerit proprii gradus periculo subiacebit, et, qui ordinatus est, nichil ex hac ordinatione uel promotione que est per negotiationem facta proficiat; sed sit alienus a dignitate uel sollicitudine quam pecuniis quesiuit. Si quis uero mediator tam turpibus et nefandis datis uel acceptis exstiterit, si quidem clericus fuerit, proprio gradu decidat. Si uero laicus aut monachus, anathematizetur.«

Et notandum quam caute istud capitulum omnes Simoniacorum astutias excludat; cum quolibet modo per pecuniam promotos, absque omni spe recuperationis deponat. Solent enim Simoniaci diuersis modis, sed uno reatu sacras dignitates mercari.  Nempe, nunc ipsi, nunc pro ipsis eorum amici pretium pro sacra dignitate, uel ante ordinationem suam dederunt, uel in ipsa dant, uel postmodum se daturos promittunt. Et hoc nunc electoribus eorum, nunc eorum ordinatoribus, uel demum quibuslibet eorum fautoribus.

Quicunque igitur aliquo horum modorum quemlibet promouerit, uel se ipsum ita promotum esse cognouerit, indubitanter a superiori capitulo degradari iubetur, cum per pecuniam, uel alium promouisse, uel ipse promotus esse non dubitetur. Sed nec hoc sine consideratione pretereundum uidetur quod idem caput duo negotiatorum genera damnauit. Unum quidem eorum qui ad diaconatum uel presbyteratum, uel ad aliquem huiusmodi gradum  per pecuniam ordinantur, alterum eorum qui ad dispensationis ministerium, uel ad aliquod huiusmodi clericale officium per pecuniam promouentur, qualis est uice dominatus, prepositura, decania, archipresbyteratus, et his similia. Sic igitur et noster apostolicus duo negotiatorum genera, et omnes negotiantium uersutias in primo eius statuto comprehendit; in quo clericos aliquem sacrorum ordinum gradum, uel officium, quoquo modo per pecuniam adeptos deponit. Quod tamen statutum superiori capite mitius liquido probatur; cum spiritualium officiorum uenditores, et tam nefarie negotiationis mediatores debita ultione non damnet. Quos tamen  predictum caput cum ipsis emptoribus degradandos uel anathematizandos esse decreuit. Et nota, si mediator degradari uel anathematizari merito iubetur, quid de illo censes qui per eamdem negotiationem indigne promouetur? Hoc utique, quod sanctissimus papa Gregorius , imo quod per illum Spiritus sanctus de huiusmodi negotiatoribus indubitanter decreuit, qui in eiusdem apostolici auriculam, sub columbina specie, quelibet decernenda dictare consueuit. Nempe scriptum est in decretis suis, cap. 131 : »Quicunque ergo hoc, id est, ecclesiasticum officium, pretii studet datione mercari, dum non officium, sed nomen attendit, sacerdos non esse, sed dici tantummodo inaniter concupiscit.« Et  paulo post in eodem cap. »Cum liqueat hanc heresim in Ecclesia ante omnes radice pestifera subrepsisse, atque in ipsa sua origine apostolica esse detestatione damnatam, cur non cauetur, cur non perpenditur quia benedictio illi in maledictionem conuertitur qui ad hoc, ut fiat hereticus, promouetur?« Quid ergo mirum, si noster apostolicus eos tantum ab ecclesiasticis ministeriis separauit, quos sanctissimus eius equiuocus, et ab Ecclesia separatos esse cum reliquis hereticis deputauit?

CAP. uII. Secundum quoque statutum nostri apostolici est quod ecclesias emptoribus [C. R. earum] adimi precipit; item, in predicto Chalcedonensis  concilii capitulo, licet obscure, comprehensum uidetur, quod etiam dispensatori ecclesiasticarum rerum per pecuniam promoto officium dispensandi iubet auferri. Quilibet enim presbyter, dispensator debet existere non predicationis tantum, sed etiam rerum ecclesie sibi commisse, quas SS. Patres, non solius presbyteri, sed quorumlibet egentium necessitati dispensandas esse censuerunt.

Preterea in eodem capite cuilibet clerico omnis ecclesiastica sollicitudo per pretium acquisita iubetur adimi. Procurare autem ipsam Ecclesiam cum sacerdotali diligentia, ni fallor, clericalis sollicitudo est et ecclesiastica: ergo et in eodem capite Ecclesie sollicitudo per pecuniam usurpata iubetur auferri. Unde, et beatissimus papa Gregorius scribens  ad Clementem Bizanzenum [Bizazenum], de quodam presbytero decernit ita: »Ut, si idem presbyter quamdam ecclesiam obtinuisset per pecuniam, non solum eadem ecclesia priuaretur, sed etiam presbyterii honore spoliaretur.« Sic quo que in antiquis nostrarum prouinciarum conciliis, Maguntiacensi uidelicet, Remensi, siue Turonensi statutum legitur ut presbyter ecclesiam pretio adeptus et presbyterio et ecclesia priuetur. Item, beatus Leo papa eiusdem nominis IX nostro tempori pene contiguus, in prima sua Romana synodo Simoniacam heresim penitus damnauit; emptiones et uenditiones altarium sub anathemate prohibuit  quod anathema illi non euaserunt, quicunque deinceps tam nefariam negotiationem exercere presumpserunt. Libet igitur considerare quam clementer noster apostolicus tantum emptas ecclesias emptoribus earum ademerit, quos iuxta censuram SS. Patrum et ecclesia et presbyterio, imo Christiano nomine et communione priuandos esse non ignorauit.

CAP. uIII. Sed cur in tantum laboramus, ut predicta nostri apostolici statuta ex synodicis SS. Patrum sententiis processisse demonstremus, cum eadem ex ipso sacre Scripture armario emanasse nullum dubitare eruditum putemus? Nam in eadem Scriptura, omnes persone tam nefarii mercimonii damnate reperiuntur, scilicet et uenditores  spiritualium officiorum et emptores atque huius negotii mediatores. Ipse enim Dominus »pariter uendentes et ementes de templo suo eiecit, et cathedras uendentium columbas« iam tunc ipse euertit . Quod S. Gregorius ille noster theologus in XXII [C. R. XuII, et recte] homilia exponit ita: »Cathedra ergo uendentium columbas euertitur, quando hi qui spiritualem gratiam uendunt, uel ante humanos, uel ante Dei oculos sacerdotio priuantur.« Et merito. Nam ipsa ueritas precipit in Euangelio: »Gratis accepistis, gratis date ;« quod, cum tales non attendant, etiam a Deo seipsos alienant, qui in eodem Euangelio dicit: »Qui est ex Deo, uerba Dei audit; ideo, uos non auditis, quia ex Deo non  estis .«

Preterea princeps apostolorum Petrus, imo per illum ipse Christus omnibus prelatis in Ecclesia precipit ita: »Pascite, qui in uobis est, gregem Dei, prouidentes non coacte, sed spontanee secundum Deum, non turpis lucri gratia, sed uoluntarie .« Contra hoc preceptum illi agunt quicunque spirituale officium pro seculari lucro subiectis suis turpiter impendunt. De quibus idem apostolus, in sua posteriori Epistola testatur: »Secuti sunt uiam Balaam ex Bosor, qui mercedem iniquitatis amauit; correptionem uero habuit sue uesanie subiugale mutum [animal] in hominis uoce loquens, prohibuit prophete insipientiam .« Quod uenerabilis presbyter Beda in tractatu super eamdem epistolam  dilucidat ita: »Nam [C. R. Nonnunquam] multi Catholicorum in tantum mercedem amant iniquitatis ut etiam docti ab indoctis, a laicis clerici merito lacerentur; qui, iure comparantur prophete qui uerbis asine contra naturam loquentis corripitur; nec tamen a proposito praui itineris retardatur.« Iste uidelicet Balaam idem esse asseritur, qui et beatum Iob in libro ipsius superflue et arroganter docuisse legitur; qui et Eliu, id est diuinus ab officio diuinandi est cognominatus. Sic enim testatur S. Hieronymus in lib. De Hebraicis questionibus. Hic igitur cum esset propheta a Balac rege Moabitarum ad maledicendum filiis Isrel conductus, illis quidem in uerbo Domini pro pretio studuit maledicere, sed prauitatem  suam, Domino uetante, ad effectum non perduxit, nec mercedem iniquitatis accepit; qui tamen a Deo reprobabilis denotatur, ut asina eius sapientior eo uesaniam eius et insipientiam corripuisse et eum a gladio resistentis angeli eripuisse legatur; quam ipse angelus non morituram fore testatus est, etiamsi ipsum reprobum prophetam debita morte multas set . Si ergo Balaam tantum amando mercedem iniquitatis a Deo legitur reprobabilis, quanto magis ille inter reprobos est computandus, qui eum Balaam de iniquissima uenditione spiritualis officii pretium studiosissime requirit, nec cessat, donec ambitionem suam ad effectum perducat?

Preterea beatus Hieronymus, in tractatu super  Mattheum, illum scribam qui dixit Iesu: »Magister, sequar te quocunque ieris , ideo repudiatum a Domino testatur quia, more Simonis magi, eum sequi uoluerit, ut ex operum miraculis lucrum assequeretur. Unde et sibi a Domino respondetur: »uulpes foueas habent,« et reliqua; ac si diceret: Cui propter lucra et diuitias me uis sequi, cum tante sim paupertatis ut nec proprium habeam hospitium, cum uulpes etiam et uolucres proprias habeant mansiones?« Si igitur ille qui spirituale officium pro lucro tantum exercere uoluit ab ipso Domino iure reprobatur, quanto magis ille qui et huiusmodi officium penitus aliis uendidisse detegitur?

CAP. IX. Emptores autem spiritualium cum ipso  principe eorum Simone Mago in Actibus apostolorum damnati leguntur. Ubi ille noster Simon princeps apostolorum, eumdem alium Simonem principem apostatarum eterna damnatione multauit, ita decernens: »Pecunia tua tecum sit in perditione, quoniam existimasti donum Dei pecunia possideri. Non est tibi pars neque sors in sermone isto. Cor tuum non est rectum coram Deo. Penitentiam itaque age de hac malitia tua, et roga Deum, si forte remittatur tibi hec cogitatio cordis tui. In felle enim amaritudinis et obligatione iniquitatis uideo te esse.« Respondens autem Simon dixit: »Precamini et uos pro me ad Deum, ut nichil ueniat super me horum que dixistis .«

Et nota ipsum heresiarcham Simonem Magum  pro sola nefaria cogitatione ab equiuoco suo damnatum, quem uidelicet spirituale officium mercari solummodo cogitasse, nullatenus autem tam nefariam negotiationem legimus implesse. uidesne quam rationabiliter illi damnentur qui et tam inhianter, ut Simon Magus, spiritualia officia mercari concupiscunt, et insuper desideratam negotiationem perficiunt; qui, et eadem scelerate acquisita, sceleratius uti, imo abuti non uerentur. Unde non parum ipsum Simonem Magum in culpa precedere uidentur. Ille enim emptionem, quam male concupiuit, nullatenus ad effectum perduxit: qui pro solo nefario appetitu damnatus, per ipsos apostolos apud Deum efficere studuit ut damnatorias eorum sententias subterfugeret,  non ut officium criminose appetitum criminosius obtineret.

Sed cur idem heresiarcha spirituale officium mercari appetisset, nisi emptum deinde nefandius uendere uellet? Non enim frustra de eo scriptum esse uidetur. Quod stupidus de signis et uirtutibus admiraretur; que, ut ipse posset facere, per pecuniam suam uoluit efficere, uidelicet »ut, iuxta Hieronymi assertionem, temporale lucrum ex miraculis assequeretur.«

Ergo non solum emptores, sed et uenditores spiritualium officiorum sectatores prefati heresiarche denotantur. Unde et cum eodem eterne damnationis uinculo astricti non dubitantur, attestante beato Gelasio, in decretis suis, cap. 24 : »Quos uero constiterit indignos meritis, sacram mercatos esse pretio dignitatem, conuictos oportet arceri, non sine periculo facinus tale patrantes, quia dantem pariter et accipientem damnatio Simonis, quam sacra lectio testatur, inuoluit.« Hanc autem generalem sententiam, beatus Gelasius papa per tractatus singulorum graduum ordinationibus subintulit; inter quos etiam ostiarios, notarios, siue defensores numerauit, qui nec per manus impositionem ordinantur, nec ipsi manus alicui imponere permittuntur  . Unde et illum in decretis S. Alexandri Simoniacum uocari non dubium est, qui penitentem ad reconciliationem pro pretio apud episcopum iuuat. Ex qua re [C. R. ratione] colligitur non  solum illos reputari inter Simoniacos, qui per pretium ad manus impositionem perueniunt, sed et illos, qui et alia clericorum officia per pecuniam acquirunt. Omnia autem in eiusmodi officiis operatur unus atque idem spiritus , cuius donum non gratis, sed per pretium dare uel accipere, non catholicum, sed indubitanter est Simoniacum.

CAP. X. Mediatores quoque huius nefandissime negotiationis ab ipso uase electionis damnantur qui eos ita detestatur: »Nam digni sunt morte, non solum qui nefanda faciunt, sed etiam qui facientibus consentiunt .« Item citharista noster Dauid: »Si uidebas, inquit, furem, currebas cum eo ,« et illud: »Os tuum abundauit malitia, et  lingua tua concinnabat dolos .« Deinde in eodem psalmo terribilis sententia de huiusmodi assentatore profertur, uidelicet quod a Domino sit arguendus, nec per aliquem a manu Domini deinceps eripiendus . Nec mireris, si spiritualis officii mercator sub nomine furis designetur; cum et ab ipsa ueritate in Euangelio ita nominetur: »Qui enim aliunde intrat, nisi per ostium, non pastor ouium, sed fur et latro « nuncupatur a Domino. Nempe nullus in Ecclesia prelatus per ostium, hoc est, per ipsum Dominum ad pastoralem curam intrauit, qui per auaritiam, id est, idolorum seruitutem ad hoc officium peruenit. Non est ergo indignum  huiusmodi mercatorem siue mercenarium sub nomine furis infamari, cuius furtiuam irreptionem non expauit imitari. Huius autem criminosissimi mercimonii mediatores non negligenter attendant Giezi puerum Elisei, qui ex parte domini sui, eo quidem nesciente, munera sponte oblata suscepit a Naaman Syro, qui iam a lepra mundatus est ab Eliseo propheta. Idem quippe Giezi, licet inter Eliseum et Naaman medius nefarie lucraretur, neutrum tamen secum eiusdem sceleris fecit obnoxium. Nam et ille spontaneam oblationem satis eleganter respuit, quam iste non quasi ex debito ementis, sed ex benigno affectu mentis liberaliter obtulit. Sed quamuis Giezi neutrum horum in crimen secum attraxerit, sed se solum inter hos medium simplici crimine obligauerit,  ipse tamen et omnes eius posteri pro eadem culpa leguntur seuerissime puniti, scilicet lepram, a qua mundatus est Naaman, quasi hereditariam in sempiternum sortiti . Quapropter mediatores Simoniace negotiationis attendant quam districte, imo quam districtissime sint damnandi, qui non solum se ipsos, sed et illos quorum mediatores sunt, sub eterna damnatione secum posuerunt.

Satis ergo, ut opinor, declaratum est quam summopere predictas nostri apostolici sanctiones uenerari et obseruare debeamus, quas non solum ex synodicis et authenticis SS. Patrum sententiis promanasse, sed etiam ex propheticis, euangelicis et apostolicis  scriptis [C. R. Scripturis] processisse probatum est euidentissime. Ipsa uidelicet ueritas easdem, et per se ipsam, et per suos fideles indubitanter promulgauit, quia [C. R. que] et sub fideli attestatione nobis dicit: »Amen, amen dico uobis, si quis sermonem meum seruauerit, non uidebit mortem in eternum ;« item alibi: »Si quis diligit me, sermonem meum seruabit .« Ergo qui mandata eius non obseruat, ipsam ueritatem non amat. »Qui autem non diligit, attestante beato Ioanne, manet in morte .« Qui igitur diuina precepta contemnit, nullatenus mortem subterfugere ualebit.

CAP. XI. Tertium autem nostri apostolici statutum quod incontinentibus clericis ministerium altaris  interdicit, nichilominus definitum est a SS. Patribus. Est enim scriptum in [C. R. sacratissimo] Niceno concilio quod maximum est inter Iu concilia Euangeliis adequata, cap. 3: »Interdicit per omnia magna synodus non episcopo, non presbytero, non diacono, nec alicui omnino qui in clero est, licere subintroductam habere mulierem, nisi forte matrem, aut sororem, aut amitam, uel eas tantum personas que suspiciones effugiunt.«

Ut autem huius capitis intentio clarius elucescat, apertiorem eius translationem subnectere non pigeat. Omnimodis sancta interdixit synodus, neque episcopo, neque presbytero, neque diacono, neque  ulli clericorum, permittit habere secum mulierem extraneam, nisi forte mater sit, aut soror, aut amita. In his namque personis et horum similibus omnis suspicio declinatur. Qui aliter preter hec agit periclitabitur de clero suo. uidesne igitur quia penitus clericis coniugale opus [C. R. istic] interdicatur? quia et pro ipsa cohabitatione sua feminarum, non solum de ministerio altaris, sed de clericatu suo periclitari iure, censentur. Nec hoc tantum de sacerdotibus, sed de omnibus sacris ordinibus euidenter decernitur.

Item Neocesareense concilium, quod ante Nicenum concilium fuisse legitur, ita cap. 1 decreuit: »Presbyter, si uxorem duxerit, ab ordine deponatur. Si uero fornicatus fuerit, aut adulterium perpetrauerit,  amplius pelli debet et ad penitentiam redigi.«

Chalcedonense etiam concilium, quod ipsas Nicenas, Neocesareenses, imo omnes SS. Patrum sanctiones ante ipsum transactas, ut predictum est, confirmat, etiam earumdem sanctionum preuaricatores generaliter ita condemnat, cap. 10: »Eos autem qui ausi fuerint post definitionem magne et uniuersalis huius synodi quidquam ex his que sunt prohibita perpetrare, decreuit sancta synodus a proprio gradu recedere.«

Item beatissimus papa Syluester, qui Nicenam synodum congregauit, et eamdem apostolica auctoritate corroborauit, in suis synodalibus decretis, ita  decernit, cap. 6: »Nemo presbyter a die honoris presbyterii, sumat coniugium; quod si quis neglecto hoc, aliter egerit, XII annis eum iubemus priuari honore. Quod si quis contra hoc chirographum presens et publice dictum egerit, damnabitur in perpetuum.«

Item beatus Siricius papa in decretis suis, cap. 7: »Quilibet episcopus, presbyter atque diaconus, quod non optamus, deinceps incontinens fuerit inuentus, iam sibi per nos omnem aditum indulgentie intelligat obseratum.« Item, in eisdem, cap. 12: »Feminas, sed non alias esse patimur in domibus clericorum, nisi eas tantum, quas propter solam necessitudinum causam habitare cum iisdem synodus  Nicena permisit.«

Item, sanctissimus papa Gregorius scribens ad Romanum defensorem  ita decernit, cap. 10: »Si qui episcoporum, quos commissi tibi patrimonii finis includit, cum mulieribus degunt, hos [C. R. hoc] omnino compescas, et de cetero eas illic habitare nullo modo patiaris, exceptis eis quas sacrorum canonum censura permittit, id est, matre, amita, germana, et aliis huiusmodi, de quibus praua non possit esse suspicio. Melius tamen faciunt, si etiam talium cohabitatione contineant. Nam legitur quod beatus Augustinus nec cum sorore habitare consenserit, dicens: »Que cum sorore mea sunt, sorores mee non sunt.« Docti ergo uiri cautela magna nobis debet esset instructio. Et post pauca:  »Preterea cure tue sit eosdem fratres nostros episcopos adhortari, ut subiectos sibi in sacris uidelicet ordinibus constitutos, quod ipsi seruant, ad similitudinem sui modis omnibus seruare commoneant.«

Item, Zacarias papa in decretis suis, cap. 1: »Decernimus ut episcopi cum mulieribus omnino non habitent, ne ab antiqui hostis fraude decipiantur.« Idem, in eisdem cap. 2: »Ut presbyteri, uel diaconi subintroductas mulieres nullo modo secum habere audeant, nisi forte commatrem suam aut proximitatem generationis sibi habentes, que suspiciones effugiunt, sicut in Nicena synodo continetur. Si quis preter hec statuta presumpserit agere, sacerdotii sui honore priuetur.«

 Item beatus Hieronymus scribens ad Oceanum, authenticis rationibus probauit non licere cleris conuersari cum feminis: Et postmodo subintulit: »Quod si, post nostra monita, aliquis clericus, suas agapetas [ms. sagapetas, mendose admodum] amplius quesierit amare quam Christum, secundum synodalem regulam conueniatur, et precepta Patrum in Nicea definita ei legantur. Tum uero, si conuentus, predictas fugerit et reliquerit, consecuti sumus maximum lucrum. Alioquin talis ab Ecclesia anathematizandus est. Germinant enim femine spinas cum uiris habitantes, et arcana mentium acuto mucrone percutiunt.«

Sed quid dicam ulterius? Deficiet enim me tempus  ut enarrem uirtutum [C. R. uiritim] SS. Patres predicti nostri apostolici statutis subscribentes. Nam omnes Catholici eadem obseruanda esse censuerunt qui et a sacratissimis quatuor conciliis dissentire noluerunt. Ex quibus noster apostolicus prefata produxit decreta. Quapropter nec idiotas latere estimo quam periculose, uel potius quam perniciose sibi suisque sectatoribus desipiant quicunque per Sozomeni caput sacerdotibus incontinentiam ascribere non formidant. Quibus, licet superior epistolarum assertio sufficere debeat, unum tamen [C. R. iterum] eos premonere de cauendo anathemate non tedeat.

CAP. XII. uetus Testamentum partim in mysteriis, partim in moralibus preceptis continetur. Sed adueniente  Christo cessauit in mysteriis et carnalibus obseruantiis, quia ipse est finis, siue completio legis. In moralibus [C. R. autem] preceptis adhuc manet, quia semper est obseruandum: »Diliges proximum tuum sicut teipsum [C. R. et reliqua] .« Quicunque igitur ex lege aliquam carnalem obseruantiam Nouo quidem Testamento aduersam, adhuc obseruandam esse dogmatizat, procul dubio cum Galatis, imo cum Hebionitis [Ebionitis] iudaizat. Coniugale autem opus sacerdotum inter carnales legis obseruantias computatur. Quibus unquam [C. R. inquam] sacerdotibus hoc tantum in lege successionis causa legitur concessum, quia ex alia tribu nullus eo tempore peruenit ad sacerdotium. Nam in nostro tempore ex  quolibet genere sacerdotes eligere licet, quibus et merito interdicitur coniugale opus, cum non iam habeant successores necessarios. Quapropter quisquis, et hoc tempore illud Iudaicum coniugium sacerdotibus licere cum Sozomeno, uel potius cum Hebione [Ebione] dogmatizat, non negligenter illud ineuitabile anathema consideret, quo ipse Apostolus specialiter Iudaicarum obseruationum predicatores anathematizat, Galatas iudaizantes ita deterrens: »Sed licet nos, aut angelus de celo euangelizet uobis preter quod euangelizauimus uobis, anathema sit .« Idem uero inculcans subiungit: »Nunc iterum dico: Si quis uobis euangelizauerit preter id, quod accepistis, anathema sit .« Idem quippe Paulus ipsum principem apostolorum Antiochie,  licet eiusdem sedis episcopum, liberaliter corripuit, eo quod gentes, non quidem predicando, sed suo exemplo iudaizare cogeret, cum se ab eorum conuiuio pro timore Iudeorum simulando subtraheret.

Preterea ipse heresiarches Hebion cum omnibus suis sectatoribus inter reliquos hereticos anathematizatus est a sacratissima synodo Constantinopolitana et a beato Gelasio papa in apostolica sede, quod anathema nullus supterfugere poterit, quicunque ipsum heresiarcham, per Sozomeni caput, sectari presumpserit.

CAP. XIII. Quidam etiam sibi nimium uidentur scioli, asserentes incontinentiam sacerdotibus esse concessam in illo Apostoli: »Unusquisque suam  uxorem habeat .« Qui aut non intelligunt, que loquuntur, neque de quibus affirmant ; aut si intelligunt, suam ipsorum conscientiam impugnant. Nam, attestante beato Hieronymo, Corinthii inter cetera ab Apostolo quesierant an nuper renatis in Christo carnalis copula licita esset? quibus ita rescripsit Apostolus: »De quibus autem scripsistis mihi: bonum est homini mulierem non tangere; propter fornicationem autem unusquisque suam uxorem habeat, et unaqueque uirum suum habeat. Uxori uir debitum reddat; similiter autem uxor uiro. Mulier sui corporis potestatem non habet, sed uir. Similiter autem et uir sui corporis potestatem non habet, sed mulier. Nolite  fraudare inuicem, nisi forte ex consensu ad tempus, ut uacetis orationi .« Quod ita exponit S. Hieronymus in lib. contra Iouinianum : »Non dixit Apostolus, propter fornicationem ducat unusquisque uxorem. Alioquin hac excusatione libidini frena laxasset: ut quotiescunque uxor moritur, toties ducenda sit alia, ne fornicemur. Sed unusquisque uxorem suam habeat; suam, inquit, habeat, sua utatur quam habebat, antequam crederet: quam bonum erat non tangere; et post fidem Christi, sororem tantum nosse, non coniugem, nisi fornicatio tactum eius excusabilem faceret, etc. Nolite fraudare inuicem nisi forte ex consensu ad tempus, ut uacetis orationi.

»Oro te, quale illud bonum est quod orare prohibet,  quod corpus Christi accipere non permittit? quandiu enim impleo mariti officium, non impleo continentis. Iubet idem Apostolus in alio loco ut semper oremus.  [C. R. Ergo] Si semper orandum, nunquam coniugio seruiendum est, quando, quotiescunque uxori debitum reddo, orare non possum.« Sic et Petrus apostolus docet Christianos ut infirmiori uasculo muliebri honorem tribuant, ab opere coniugali cessantes, ne impediantur eorum orationes .

Quis igitur sane mentis predictas Apostoli sententias de exercendo coniugali opere sacerdotibus ascribat, quorum quotidianum est officium, non modo orare, sed et diuina sacramenta contrectare, presertim cum in eodem loco etiam cuilibet Christiano,  tempore orationis iniungatur continentia? Nam si Apostolus hic etiam sacerdotibus carnalem copulam concederet, profecto contrarius sibi esset, qui ad Titum scribens precipit, ut sacerdotes sobrii, iusti sint, atque continentes . Ergo, non hic sacerdotibus, sed laicis, et his non solidum cibum, sed lacteum potum ministrat , ut puta neophytis, qui nondum sibi, necdum aliis sufficienter erant instructi. Qualibus idem Apostolus sacerdotale officium penitus intercludit.

Eadem etiam ratione probatur ad laicos, non ad sacerdotes spectare quidquid idem Apostolus scribit de exercendo coniugali opere, ut illud, »quod si se non continent, nubant. Melius est enim nubere quam uri .« Et melius est legitimo marito  misceri quam fornicari. Et illud: »Solutus es ab uxore, noli querere uxorem. Si acceperis uxorem, non peccasti. Si nupserit uirgo, non peccauit .« Hoc itaque nullo modo de sacerdotibus, uel de aliis continentie dedicatis dicitur, sed de illis tantum qui legitime coniugari possunt. Unde Hieronymus in supradicto libro: »Si, inquam, nupserit uirgo non peccauit; non illa uirgo, que se semel Dei cultui dedicauit. Harum enim si qua nupserit, damnationem habebit; quia primam fidem irritam fecit .« Si autem hoc de uiduis dictum obiecerit [quis] quanto magis de uirginibus preualebit, cum etiam his non liceat, quibus aliquando licuit? uirgines enim que post consecrationem nupserint  non tam adultere sunt quam inceste. Si ergo predicte Apostoli sententie huiusmodi continentibus carnalem copulam non concedunt, quanto minus sacerdotibus, maxime cum ille simpliciter ad continentiam sint consecrate, illi autem ipsis continentibus sint prelati, et per uenerandam manus impositionem, et per sacrosancti chrismatis unctionem.

Preterea idem Apostolus ipsis quibus coniugale opus exercere concedit, eisdem etiam secundas nuptias licenter inire permittit. Soluto enim ab uxore aliam ducere concedit, et uidue nubendi licentiam attribuit . Nullatenus ergo sacerdotes sub permissoria carnalis copule sententia comprehendit; quibus, in Epistolis ad Timotheum et Titum,  bigamiam penitus prohibuit, cum iubeat tantum unius uxoris uirum eligi ad sacerdotium . Nam nec apud ethnicos bigamia licebat sacerdotibus, beato Hieronymo asserente contra Iouinianum. »Legant, inquit, nostrates, et antequam religio nostra fulgeret in mundo, unicubas semper habuisse inter matronas decus. Per illas, Fortune muliebri sacra fieri solita; nullum sacerdotum bigamum; nullum flaminem bimaritum. Hierophantas quoque Atheniensium usque hodie cicute sorbitione castrari; ipsos qui in pontificatum allecti fuerint uiros esse desinere.«

Quicunque autem predicta Apostoli uerba in tantum adulterant ut sub eorum peruersa interpretatione, etiam sacerdotibus incontinentiam licere confingant,  procul dubio sequuntur Nicolaum heresiarchen, quem Clemens Alexandrinus in lib. III Stromatum refert, cap. 3, et lib. II, cap. 9, uxorem suam cuilibet etiam uolenti prostituisse, et hoc exemplo suo docuisse cunctis promiscua atque communia feminarum consortia licere. Et hoc ideo, ut a maioribus relatum, quia scriptum est: »Et erant illis  communia ;« inter que Nicolaus numerauit et coniugia. Sicut igitur ille apostolicum exemplum nimis generaliter, et peruerse acceptum in heresim mutasse refertur, sic et isti, illud Apostoli: »Unusquisque suam uxorem habeat,« nimis generaliter et peruersissime interpretantes, in errorem uertisse notantur; qui sub eodem exemplo  contra eumdem Apostolum sacerdotibus coniugale opus concessum fallaci pertinacia contendunt. Quamuis enim in sacris ordinibus promiscua feminarum consortia magis detestanda sunt quam singularia, deprauatio tamen apostolice institutionis ipsi heresiarche Nicolao minus imputanda uidetur quam istis. Ille enim eo quidem tempore apostolicam doctrinam male interpretatus est, cum uix in primis nomen Christianitatis incepisset, cum euangelica et apostolica doctrina nondum esset per totum mundum dilatata, nondum tot signis et uirtutibus, tot sacratissimis sanctorum martyrum triumphis approbata. Isti autem, eamdem doctrinam iam ubique nec ignotam rusticis, iam dudum, imo iam ab antiquo sanguine sanctorum Patrum consecratam,  et irrefragabiliter corroboratam obstinatissima temeritate nituntur deprauare. Unde, et illam perditionem subterfugere nequibunt, quam ipse princeps apostolorum deprauatoribus Scripturarum assignat, qui Epistolas coapostoli eius Pauli ita nobis commendat: »In quibus, inquit, Epistolis sunt quedam difficilia intellectu, que indocti et instabiles deprauant, sicut et ceteras Scripturas ad suam ipsorum perditionem. uos igitur, fratres, prescientes, custodite, ne insipientium errore traducti excidatis a propria firmitate.«

Ut autem clarius eniteat Apostolum in superioribus sententiis non sacerdotibus, sed laicis carnale commercium indulsisse, diligenter inspiciamus quid idem Apostolus ministros sanctorum [C. R. sacrorum]  obseruare decernat, et quibus sacros ordines concedi, uel denegari constituat. Nam in eadem apostolica institutione et defensoribus sacerdotalis incontinentie perpetuum silentium euidenter imponitur, et prefata nostri apostolici statuta irrefragabiliter corroborantur. Quippe que nulli sacrum officium interdicunt, nisi quem et apostolica precepta penitus ab ipso sacro ordine secludunt.

CAP. XIu. Beatus igitur Paulus apostolus scribens ad Timotheum, de sacris ordinibus ita testatur: »Fidelis, inquit, sermo; si quis episcopatum desiderat, bonum opus desiderat. Oportet ergo episcopum irreprehensibilem esse, unius uxoris uirum, sobrium, prudentem, pudicum, ornatum, hospitalem, doctorem, non uinolentum, non percussorem, sed modestum;  non litigiosum, non cupidum, sue domui bene prepositum, filios habentem subditos cum omni castitate. Si quis autem domui sue preesse nescit, quomodo Ecclesie Dei diligentiam habebit? Non neophytum, ne in superbiam elatus in iudicium incidat diaboli. Oportet autem illum et testimonium habere bonum ab his qui foris sunt, ut non in opprobrium incidat et laqueum diaboli. Diaconos similiter pudicos, non bilingues, non multo uino deditos, non turpe lucrum sectantes, habentes mysterium fidei in conscientia pura. Et hi primum probentur, et sic ministrent, nullum crimen habentes. Mulieres similiter pudicas, non detrahentes, sobrias, fideles in omnibus. Diaconi sint uiri unius uxoris; qui filiis  suis bene presint, et domibus suis. Qui enim bene ministrauerint, gradum sibi bonum acquirent, et multam fiduciam in fide que est in Christo Domino .«

Idem, ad Titum: »Huius, inquit, gratia reliqui te Crete, ut ea que desunt corrigas, et constituas per ciuitates presbyteros, sicut ego tibi disposui, si quis sine crimine est, unius uxoris uir, filios habens fideles; non in accusatione luxurie, aut non subditos. Oportet autem episcopum sine crimine esse, sicut Dei dispensatorem, non superbum, non iracundum, non uinolentum, non percussorem, non turpis lucri cupidum, sed hospitalem, benignum, sobrium, iustum, sanctum, continentem, amplectentem eum, qui secundum doctrinam est, fidelem sermonem,  ut potens sit, et exhortari in doctrina sana, et eos qui contradicunt, arguere. Sunt multi inobedientes, uaniloqui, et seductores, maxime qui de circumcisione sunt, quos oportet redargui; qui uniuersas domos subuertunt, docentes que non oportet, turpis lucri gratia .« Et post pauca: »Increpa illos dure, ut sint sani in fide, non intendentes Iudaicis fabulis et mendaciis hominum auertentium se a ueritate .«

CAP. Xu. In primis igitur notandum est in his apostolicis institutionibus sub nomine episcopi etiam presbyteros comprehendi. Inconuenienter enim Apostolus post descriptionem episcopi statim de diaconibus subinferret, si non et presbyteros sub episcopali descriptione comprehenderet, qui post episcopum  proximi, et ipsis diaconibus indubitanter sunt antepositi. Aut enim nusquam de ordinatione presbyterorum dixit, aut sub nomine episcoporum eos descripsit. Scilicet incongruum esset ut, pretermisso magistro, ministrum eius describeret, cum tamen magister ecclesiasticis dispositionibus magis esset necessarius. Preterea cum Apostolus Tito precipiat, ut per ciuitates presbyteros ordinet, statim eum de ordinatione eorum informans subinfert: »Oportet episcopum sine crimine esse .« Idem Timotheo scribit: »Noli negligere gratiam que in te est, que data est tibi per prophetiam cum impositione manuum presbyterii .« Cui, in sequentibus statim dicit: »Nemini cito manum imposueris ,« quod proprie episcoporum est.  Ergo eumdem episcopum dicit, quem et presbyterum nominauit. Sic beatus Hieronymus  , et S. Pater Ambrosius predictas Apostoli sententias fideliter exponentes, testantur apud antiquos idem fuisse episcopum et presbyterum, ut nomen unum, esset officii, aliud etatis. Postea autem, ut Hieronymus asserit, cum unusquisque eos quos baptizauerat suos esse putaret, et non Christi, propter auferenda schismata, in toto decretum est orbe ut unus de presbyteris preponeretur ceteris, ad quem omnis cura Ecclesie pertineret.

Post descriptionem autem episcopi et presbyteri, caute Apostolus subiungit de diaconibus ita decernens: »Diaconus similiter, scilicet oportet, pudicos esse, et reliqua .« Ac si diceret: Quod  de episcopis et presbyteris decreui, hoc idem et de diaconibus me sciatis decreuisse. Satis ergo euidenter patet, ut estimo, Apostolum in superioribus suis diffinitionibus etiam presbyteros cum episcopis et diaconibus comprehendisse. Unde et merito quilibet eorum a sacris officiis dimouetur, quicunque ex illis in se apostolicam informationem corrupisse probatur. Nempe Apostolus testatur episcopos, et presbyteros, et diaconos oportere turpis lucri cupidos non esse . Omnis autem Simoniacus turpissimi et nefandissimi lucri indubitanter est cupidus. Ergo inter sacros ordines nullatenus est computandus, scilicet iam dudum per apostolicam sententiam penitus ab eisdem segregatus. Notandum  autem, si neophytus inter sacros ordines non recipitur, qui tamen inter laicos posse saluari creditur, quanto magis inde sunt segregandi cupidi, siue auari, qui sunt idolorum serui, qui, iuxta Apostolum, nullatenus habent hereditatem in regno Christi et Dei ?

Item Apostolus precipit in superioribus, ut episcopi, presbyteri, diaconi sint pudici, id est continentes. Nec mirum, cum et laicos ad continentiam hortetur dicens: »uolo autem homines esse, sicut me ipsum ,« utique continentes. Item: »Reliquum est, ut et qui habent uxores, tanquam non habentes sint .« Item: »uiri, diligite  uxores uestras, sicut et Christus Ecclesiam .« Unde Hieronymus: »Si Christus, inquit, sancte, si caste, si absque ulla macula diligit Ecclesiam, uiri quoque in castitate uxores suas diligant;« et: »Sciat unusquisque uas suum possidere in sanctificatione, et honore, non in passione desiderii, sicut et gentes que ignorant Deum .« Quem honorem ita interpretatur Hieronymus: »Si, inquit, abstinemus nos a coitu, honorem muliebri uasculo tribuimus; si non abstinemus, perspicuum est honori contrariam esse contumeliam.«

Preterea omnis populus filiorum Isrel ad montem [C. R. Sina] accessurus, et Dei eloquium de longinquo tantum auditurus, triduo sanctificari, et se continere ab uxoribus iubetur . Iure  ergo Apostolus sacrorum ministris incontinentiam interdicit [C. R. continentiam indixit], qui et secularibus debent preeminere in castitate: qui, et ipsius Spiritus sancti locutorium effecti, quotidie Dominum pro populo debent interpellare. Quicunque ergo horum incontinens esse detegitur, ab ipso Apostolo sacris ordinibus interesse prohibetur, cum per incontinentiam apostolice institutioni seipsum subtraxisse uideatur. Nam quod Apostolus dicit, »unius uxoris uirum,« iuxta attestationem SS. Patrum, ante ordinationem tantum, non post ipsam, est intelligendum. Unde S. Cyprianus in lib. De XII abusionibus  , dicit »quod talis esse debeat episcopus, ut ante episcopatum unam tantum uxorem habuerit, non plures. »Unde et S. Hieronymus in Apologetico  ad Pammachium: »Episcopi, presbyteri, diaconi, aut uirgines eliguntur, aut uidui; uel certe post sacerdotium in eternum pudici.« Item, beatus Zacarias, uir apostolicus scribens ad S. Bonifacium Maguntiacensem archiepiscopum , ita decreuit: »Cum, inquit, tua fraternitas in concilio  consederit cum  excellentissimo uiro, si quos repererit episcopos, presbyteros, aut diaconos, contra canones uel statuta Patrum excessisse, id est, in adulterio; uel, si plures uxores habuerunt; aut si sanguinem Christianorum, siue paganorum effuderunt, uel etiam aliis capitulis, quibus canonibus obuiasse repererit tua sanctitas, nulla ratione apostolica auctoritate permittat [eos] sacerdotio  fungi, quia tales a suo proprio ore falso nominantur sacerdotes, et peiores ac deteriores secularibus esse noscuntur, qui se neque a fornicationibus, neque a nefariis matrimoniis abstinent, neque ab hominum sanguinis effusione manus seruant innoxias. Quales se esse sacerdotes existimant, aut quid inde sentiunt, dicente Deo: Sacerdotes mei semel nubant? Et Apostolus: Unius uxoris uirum, et cetera. Et hoc ante susceptum sacerdotium uti licitum est. Nam a die suscepti sacerdotii etiam ab ipso proprio coniugio prohibendi sunt.« Unde et Hieronymus ad uigilantium scribens testatur: »Ecclesie Orientis, et Aegypti, et apostolica sedes, aut uirgines clericos  accipiunt, aut continentes; aut, si uxores habuerint, mariti esse desistunt.« Quomodo enim iuxta eumdem Apostolum, ut predictum est, se continerent, si cum coniugibus incontinentiam exercere deberent; que, quia contraria sunt, nullatenus simul esse possunt?

Sed et hic diligenter inspiciendum quod Apostolus iusserit eligi ad sacerdotium, non qui iam per incontinentiam filios generaret, sed qui dudum filios adultos et bene nutritos habuisset. Nota autem apostolum inobedientes et uaniloquos nullatenus inter sacros ordines computasse; imo peritos sacerdotes constitui precepisse ad hos utique arguendos qui uniuersas domos subuertunt, docentes que non oportet, turpis lucri gratia; quos etiam dure increpari  iubet, ne Iudaicis fabulis intendant et mandatis hominum auersantium [auertentium se] a ueritate. Ut illi, qui iuxta mandatum Pauli Samosateni, siue Ebionis Iudaicam incontinentiam Christianis sacerdotibus licere dogmatizant.

Quid ergo mirum, si et noster apostolicus huiusmodi inobedientes a sacro officio dimouit, quos et Apostolus dure increpari, non sacris ordinibus adnumerari decreuit? uidesne igitur quam ineuitabiliter sint obseruanda nostri Gregorii statuta, que a sacratissimo fonte Scripturarum uidemus deriuata.

Sciendum autem Apostolum constituisse ut ordinandi, siue ordinati, sine crimine essent, non sine  peccato. Nam in mundo nullus, iuxta Augustinum, exceptis paruulis baptizatis, sine peccato conuersatur, attestante ipso dilectissimo Domini Ioanne: »Si dixerimus, inquit, quia peccatum non habemus, ipsi nos seducimus, et ueritas in nobis non est .« Item, frater Domini Iacobus: »In multis enim offendimus omnes .« Multi autem sine crimine reperiuntur. Unde B. Augustinus in tractatu 61 super Euangelium Ioannis testatur: »Scilicet plane multi iusti dicti sunt sine querela, quod intelligitur sine crimine. Nulla etiam querela iusta est de his, in rebus humanis, qui non habent crimen. Crimen uero est peccatum graue accusatione et damnatione dignissimum.« Qui igitur tam graue admiserit peccatum, iuxta Apostolum sacrum  ordinem obtinere non debebit. Ut autem hec apostolica institutio de sacris ordinibus nobis euidentior fiat, beati Hieronymi expositionem super eamdem considerare non pigeat, qui eam in libro contra Iouinianum  ita dilucidat:

CAP. XuI. »Sed et ipsa episcopalis electio mecum facit. Non enim dicit eligatur episcopus, qui unam ducit uxorem et filios facit, sed qui unam habuerit uxorem et filios in omni subditos disciplina. Certe confiteris non posse esse episcopum, qui in episcopatu filios faciat. Alioquin, si deprehensus fuerit, non quasi uir tenebitur, sed quasi adulter damnabitur. Aut permitte sacerdotibus exercere opera nuptiarum, ut idem sint uirgines, quod mariti; aut,  si sacerdotibus uxores non licet tangere, in eo sancti sunt, quia imitantur pudicitiam uirginalem. Sed et hoc inferendum: Si laicus et quicunque fidelis orare non potest, nisi careat [G. R. uacet ab] officio coniugali, sacerdoti, cui semper pro populo offerenda sacrificia, semper orandum est. Si semper orandum est, ergo semper carendum matrimonio. Nam et in ueteri lege, qui pro populo hostias offerebant, non solum in domibus suis non erant, sed etiam purificabantur, ab uxoribus separati et uinum et siceram non bibebant  que solent libidinem prouocare. Eliguntur mariti in sacerdotium. Non nego quia non sunt tanti uirgines quanti sunt necessarii sacerdotes. Numquid, quia in exercitu fortissimus quisque eligendus est, idcirco non assumentur et  infirmiores, cum omnes fortes esse non possint? Si exercitus uiribus tantum constaret et non etiam numero militum, abiicerentur imbecilliores. Nunc et secundarum et tertiarum uirium gradus assumitur, ut turba et numero exercitus compleatur.

»Et quomodo, inquies, frequenter in ordinatione sacerdotali sacerdos uirgo negligitur, et maritus assumitur? quia forte, et cetera opera non habet uirginitati congruentia, aut uirgo putatur, et non est, aut est uirginitas infamis, aut certe ipsa uirginitas ei parit superbiam. Et, dum sibi applaudit de sola corporis castitate, uirtutes ceteras negligit, non fouet pauperes, aut pecunie cupidior est. Euenit interdum ut tristior uultus, adductum supercilium, incessus  pomparum ferculis similis offendat populum. Et, quia nichil habet quod reprehendat in uita, habitum solum oderit et incessum. Multi eliguntur non amore sui, sed alterius odio. In plerisque suffragium meretur sola simplicitas, et alterius prudentie et calliditati quasi malitia opponitur. Nonnunquam errat plebis uulgique iudicium; et in sacerdotibus comprobandis unusquisque suis moribus fauet; ut non tam bonum quam sui similem querat prepositum. Euenit aliquoties ut mariti, que pars maior in populo est, maritis, quasi sibi, applaudant; et in eo se arbitrentur minores non esse uirginibus, si maritum uirgini preferant.

»Dicam aliquid quod forsitan cum multorum offensa dicturus sum, sed boni mihi non irascentur,  quia eos peccati conscientia non remordebit. Interdum hoc et pontificum uitio accidit, quia non meliores, sed argutiores in clerum eligunt, et simpliciores quosque atque innocentes inhabiles putant; uel affinibus et cognatis quasi terrene militie officia largiuntur; siue diuitum obediunt iussioni; quodque his peius est, illis clericatus donant gradum, quorum sunt obsequiis deliniti. Alioqui, si, iuxta sententiam Apostoli, non erunt episcopi, nisi mariti, ipse Apostolus episcopus esse non debuit, qui dixit: »uolo autem omnes esse, sicut ego sum .« Et, Ioannes indignus hoc gradu existimabitur. Et, omnes uirgines et continentes, quibus quasi pulcherrimis gemmis Ecclesie monile decoratur. Episcopus,  et presbyter et diaconus non sunt meritorum nomina, sed officiorum. Nec dicitur: Si quis episcopatum desiderat, bonum desiderat gradum; sed bonum opus desiderat  quod, in maiori ordine constitutus, possit, si uelit, occasionem exercendarum habere uirtutum.

»Oportet ergo episcopum irreprehensibilem esse  ut nulli uitio mancipatus sit, unius uxoris uirum, qui unam uxorem habuerit, non habeat. Sobrium, siue, ut melius in Greco dicitur, uigilantem, id est, . Pudicum, hoc enim significat, [C. R., ]. Ornatum et castitate et moribus. Hospitalem, ut imitetur Abraham, et cum peregrinis, imo in peregrinis Christum suscipiat . Doctorem, nichil enim prodest conscientia uirtutum  frui, nisi et creditum sibi populum possit instruere, ut ualeat exhortari in doctrina et eos qui contradicunt redarguere. Non uinolentum, quia qui semper in sanctis sanctorum est, et qui offert hostias, et uinum et siceram non bibit , quia in uino luxuria est. Sic bibat episcopus ut an biberit ignoretur. Non percussorem, id est, qui conscientias non percutiat singulorum; neque enim pugilem describit sermo apostolicus, sed pontificem instituit quid facere non debeat. Docet nunc e regione quid faciat. Sed modestum, non litigiosum, non cupidum, domum suam bene regentem, filios habentem subditos cum omni castitate. uide quanta pudicitia exigatur in episcopo, ut, si filii eius impudici fuerint,  ipse episcopus esse non possit; et, eodem officio offendat Deum, quo offendit Heli pontifex: qui, corripuerat quidem filios, sed, quia non abiecerat delinquentes, retrorsum cecidit et mortuus est , lucerna Dei antequam exstingueretur. Mulieres, similiter pudicas, et reliqua. In omni gradu et sextu tenet pudicitia principatum. Cernis igitur quod episcopus, presbyter, diaconus non ideo sint beati, quia episcopi uel presbyteri sint, aut diaconi; sed si uirtutes habuerint nominum suorum et officiorum. Alioqui si diaconus sanctior episcopo suo fuerit, non ex eo quod inferior gradu est apud Christum deterior erit. Absit ut Stephanus diaconus, qui primus martyrio est coronatus, minor futurus sit in regno celorum multis episcopis et Timotheo ac  Tito quos, ut subiicere non audeo, ita nec anteponere.« Hucusque Hieronymus.

Qui quante auctoritatis fuerit, etiam apud episcopos apostolice sedis, decreta beati Gelasii pape satis insinuant , quia [que]. inter authenticas et canonicas sanctiones opuscula ipsius recipienda decernunt, sicut et S. Cypriani, Ambrosii, Augustini opuscula, siue tractatus, et reliquorum SS. Patrum, qui nec in fide, nec in predicatione  a S. Romana Ecclesia deuiarunt; sed in eius communicatione usque ad finem uite perdurarunt. In tantum namque beatus Gelasius in predictis decretis auctoritatem S. Hieronymi nobis commendat ut et aliorum opuscula, iuxta eius iudicium, recipienda uel respuenda esse ibidem decernat. Quicunque igitur debitam obedientiam apostolice sedi impendere uoluerit, nullatenus uel huiusmodi SS. Patrum singularibus sententiis repugnabit. Hucusque sufficiat dixisse quid Apostolus exigat a sacerdotibus. Quod, quicunque fideliter perspexerit, nequaquam statuta nostri apostolici obliteranda iudicabit. Que, nec aliquis contemnere poterit, nisi et ipsorum apostolorum sententiis repugnare uelit; quibus ipsa ueritas in Euangelio fidelissime promittit:  »uerumtamen dico uobis, terre Sodomorum remissius erit in die iudicii« quam illis qui sermones uestros non receperunt .

CAP. XuII. Quartum autem nostri apostolici decretum precipit ut populus clericorum officia non recipiat, quos sacris canonibus, imo euangelicis et apostolicis institutionibus aduersari percipiat, uidelicet quos iuxta censuram SS. Patrum damnatos in propriam eorum perniciem altari ministrare uideat. Nempe Antiochenum concilium, a sacratissimo Chalcedonensi concilio, ut prediximus, indubitanter roboratum, officia damnatorum clericorum a populis recipi districtissime prohibet, scilicet ut etiam ab ecclesia abiiciendos esse iudicet qui illis clericis  saltem communicauerint quos interdictum sibi ministerium usurpare cognouerint. Sic enim quartum eiusdem concilii caput testatur : »Si quis episcopus damnatus a synodo, uel presbyter aut diaconus a suo episcopo, ausi fuerint aliquid de ministerio sacro contingere, siue episcopus iuxta precedentem consuetudinem siue presbyter, aut diaconus, nullo modo liceat ei nec in alia synodo restitutionis spem aut locum habere satisfactionis. Sed et communicantes ei omnes abiici de ecclesia oportet, et maxime, si, postquam didicerint aduersum memoratos prolatam fuisse sententiam, eis communicare tentauerint.«

Iuxta huius capitis tenorem, sancti Patres, qui in  Chalcedone sacratissimos canones promulgauerant,  omnes communicatores cuiusdam damnati Timothei presulis Alexandrini excommunicatos esse censuerunt, qui Leoni imp. pro eodem Timotheo consulenti hoc modo rescripserunt: »Eos etiam qui, cum scirent Timotheum fuisse damnatum, communicare illi sine periculo crediderunt, extraneos esse a Dei Ecclesia iudicamus, secundum consequentiam regularem nulla eis uenia, nec spe restitutionis ullo modo remanente, sicut tertia et  octogesima regula de talibus aperte decernit, cuius initium est: »Si quis episcopus a synodo,« et reliqua. Quapropter et noster apostolicus merito populis officia huiusmodi clericorum prohibuit eorum, inquam, quos non tam ipse damnauit, quam a SS. Patribus iam dudum damnatos esse monstrauit.

Preterea sanctissimus papa Alexander a beato Petro quintus, qui potius in camino ignis concremari quam mentiri fortissimus athleta delegit, ipse, inquam, nec loquendum eis esse testatur, quibus uel episcopus pro sceleribus eorum sentitur aduersus. Et hoc, ex ipsius principis apostolorum auctoritate confirmat, ita dicens, cap. 6 : »Beatus Petrus [C. R., princeps apostolorum], in ordinatione  sancti predecessoris nostri Clementis instruens clerum et populum, ait: Si inimicus fuerit Clemens alicui pro actibus suis, uos nolite exspectare ut ipse uobis dicat: Cum illo nolite amici esse; sed obseruare prudenter debetis, et uoluntati eius absque commutatione [commonitione, sic Rom. ed.] obsecundare, et auertere uos ab eo cui ipsum sentitis aduersum; sed nec loqui his quibus ipse non loquitur, ut unusquisque qui in culpa est, dum cupit omnium uestrum amicitias ferre, festinet citius reconciliari ei qui omnibus preest; et per hoc redeat ad salutem, cum obedire ceperit monitis presidentis. Si uero quis amicus fuerit his, quibus ipse non loquitur [quibus ipse amicus non est, et locutus fuerit his, sic Rom. ed.], unus est et ipse ex illis qui  exterminare Ecclesiam Dei uolunt. Et, cum corpore uobiscum esse uideatur, mente et animo contra uos est; et est multo nequior hostis hic quam illi qui foris sunt et euidenter inimici sunt. Hic enim, per amicitiarum speciem, que inimica sunt gerit, et Ecclesiam dispergit ac uastat.«

Ubi ergo ipse princeps apostolorum tam districte prohibet ne quis eis saltem loquatur, qui apostolicis institutis non obsecundare deprehenduntur, ibi etiam euidentissime uetat ne populus missas et reliqua huiusmodi officia ab eis recipiat: »Mos enim populi Dei,« iuxta Augustinum , »pro lege tenendus,« comprobat nobis cum canonibus ut populus cuiuscunque sacerdotis missas audiat, eius etiam singulis salutationibus in missa respondeat.  Quapropter populus huiusmodi preuaricatorum missas nullatenus recipiet, si ipsius principis apostolorum sententiam obseruare uolet.

CAP. XuIII. Sanctissimus papa Gregorius  scribens ad reges Francorum de huiusmodi sacerdotibus, canonum contemptoribus, cap. 135 [C. R., 75] testatur »quod regnum ex culpa talium sacerdotum pregrauetur.« Et post pauca subiunxit: »Maior, inquit, metuenda est locis illis calamitas, ubi tales intercessores ad locum regiminis adducuntur, qui Dei magis in se iracundiam prouocent, quam per semetipsos populis placare debuerant.

Iure igitur nostri temporis Gregorius populum  huiusmodi presumptorum officia recipere prohibuit; quos sanctissimus eius equiuocus, et regnum culpa sua pregrauare et Dei iracundiam in se magis prouocare asseruit. Scriptum est enim: »Qui auerterit aurem suam, ne audiat legem, exsecrabilis erit oratio eius .« Quo crimine omnes obligantur quicunque canonibus ac sanctionibus obstinato animo refragantur. Unde et eorum officia merito populis interdicuntur, quorum orationes omnipotens Deus non dico, non recipit, sed exsecratur.

Sed iam ad ipsum uas electionis ueniamus, qui et presenti statuto nostri apostolici consonare non dubitatur. »Si is, inquit, qui frater nominatur inter uos, est fornicator, aut auarus, aut idolis seruiens,  aut maledicus, aut ebriosus, aut rapax, cum eiusmodi nec cibum sumere .« uidelicet, qui nolunt, iuxta ecclesiasticas sanctiones, emendari, licet certis et publicis criminibus sint obligati.

Item ad Thessalonicenses: »Denuntiamus autem uobis, fratres, in nomine Domini nostri Iesu Christi, ut subtrahatis uos ab omni fratre ambulante inordinate et non secundum traditionem quam acceperunt a nobis .« Et paulo post: »Si quis non obedit uerbo nostro, per epistolam hunc notate, et ne commisceamini cum illo, ut confundatur .« Cum quibus igitur Apostolus fideles nec corporalem cibum sumere permittit, et, a quorum consortio fideles discedere precipit, de eisdem apostolice institutionis contemptoribus et populo  precipit noster apostolicus ut eis saltem ad Dominicam mensam non communicaret, et eorum societati se saltem eo tempore subtraheret, cum illi contra fas et ius sacra mysteria in perniciem suam usurparent. Iuxta Apostolum enim, »Quicunque Dominicum panem et calicem sumit indigne, reus erit corporis et sanguinis Domini; et iudicium sibi manducat et bibit .« Quod omnes faciunt qui fornicationem, uel auaritiam non solum exercere, sed etiam obstinato animo defendere presumunt. De quibus Apostolus dicit: »Quoniam, qui talia agunt, regnum Dei non consequentur .«

Qui etiam pro eisdem criminibus iuxta canonicas sanctiones damnati, interdictum sibi officium temeraria  usurpatione frequentant. Nempe ipsi quos proprie uocamus penitentes, licet pro huiusmodi criminibus canonice discipline colla submittant, non tamen diuinis sacramentis tam temere approximant. Unde, iuxta sententiam B. Innocentii pape , nec infirmos penitentes, ut reliquos egrotantes, sacro chrismate ungi licet: »Nam quibus, inquit [item de consec., d. 3, De penitentibus uero] , et rel qua negantur sacramenta, quomodo unum genus putatur posse concedi?« Ne sibi ipsis damnationem potius quam remissionem acquirant, si eadem, tam indigni, nondum sane per penitentiam ad plenum purgati, percipiant. Si igitur penitentes etiam canonice pro  criminibus suis satisfacientes diuinis sacramentis iudicantur indigni, quanto magis illi, qui non penitere, sed culpas suas iam dudum publicatas pertinaciter defendere conantur? qui, et [C. R., canonibus] obstinato animo resistentes etiam Spiritum sanctum blasphemare probantur. Sic enim B. Damasus papa in epistola  ad S. Aurelium Carthaginensem archiepiscopum testatur: »uiolatores, inquit, canonum uoluntarii grauiter a SS. Patribus iudicantur, et a sancto Spiritu,  damnantur, quoniam blasphemare Spiritum sanctum non incongrue uidentur qui contra eosdem sacros canones non necessitate compulsi, sed libenter, ut premissum est, aliquid aut proterue agunt, aut loqui presumunt,  aut facere uolentibus sponte consentiunt. Talis enim presumptio manifeste unum genus est blasphemantium Spiritum sanctum. Quia, ut iam prelibatum est, contra eum agit cuius nutu et gratia sancti canones editi sunt.«

Itaque illi sacerdotes qui tam grauissimis crimiminibus sunt obligati, imo qui pro eisdem secundum canonica instituta iam sunt damnati, nullatenus nisi in perniciem suam sacrificare possunt. Unde, et illi non parum deliquerunt [C. R., delinquerent], quicunque ipsis in propriam necem sacrificare usurpantibus, per solitas responsiones in missa scienter cooperari presumerent. Non enim pro paruo crimine haberetur, si quis alicui seipsum crudeliter occidenti scienter cooperaretur. Sapientissime ergo  noster apostolicus populum huiusmodi presumptorum usurpationibus interesse prohibuit, quas non solum ductoribus earum, sed et receptoribus perniciosas esse non ignorauit. Sic enim ipse Dominus a Core eiusque sequacibus, sacrificandi officium usurpantibus, reliquos filios Isrel discedere precepit , ne peccatis eorum inuoluerentur, sicque crudelissima morte cum eisdem damnari mererentur. Nam ipsi heresiarche, uidelicet, Core, Dathan, et Abiron, cum uniuersa eorum substantia uiui ad infernum ex improuiso descenderunt. Sequaces uero eorum per ignem egressum a Domino penitus compuri meruerunt . Horum igitur subitaneam et seuerissimam ultionem illi diligenter attendant, qui  contra apostolica precepta interdictum sibi sacerdotale officium obstinata temeritate usurpant.

Nec otiose mortem Oze considerent, qui, cum Dauid arcam Domini de Philistiim in nouo plaustro reduceret, a Domino percussus interiit, eo quod arcam, licet iam casuram, manu sustentare presumpserit . Si enim ille merito periit qui temere quidem sed benigne arcam Domini tantum tetigit, quanto magis ille, qui contra fas et ius ipsum corpus Domini contrectare sibique incorporare presumit indignus?

CAP. XIX. Quidam tamen satis imperite nostro apostolico obiiciunt quartum Gangrensis concilii capitulum: »Quicunque discernit a presbytero, qui  uxorem habuit, quod non oporteat eo ministrante de oblatione percipere, anathema sit.« Hoc etiam caput, iuxta Petri apostoli attestationem in suam ipsorum perniciem deprauantes , ita pronuntiant: »Quicunque recusauerit missam coniugati presbyteri, anathema sit,« scilicet ut eos anathematizatos esse demonstrent qui, apostolicis institutis obedientes, incontinentium presbyterorum missas recipere detrectent. Sed frustra. Nam predictum caput illos tantum anathematizat qui respuunt presbyteri oblationem, non qui modo habet, sed qui quondam habuit uxorem. Eo enim tempore, ut prologus Gangrensis concilii testatur, erant heretici sectatores cuiusdam Eustasii [Eustathii], qui legitimas nuptias quasi mortale crimen condemnabant,  asserentes nullum in coniugali gradu positum spem habere apud Deum. Unde et oblationes presbyterorum, etiam ante ordinationem legitime coniugatorum, respuisse traduntur. Quippe legitimum coniugium pro mortali crimine deputantes, quale etiam si quis hoc tempore perpetrasse detegitur, altari ministrare iuxta canones non permittitur. Merito igitur anathematizati sunt iidem heretici, dogmatizantes contra illud Apostoli: »Si acceperis uxorem, non peccasti .« Et illud: »Oportet episcopum unius uxoris esse uirum .« Sepe positum autem nostri apostolici statutum nulli prohibet audire missam illius presbyteri qui, iuxta apostolicam permissionem, ante sacrum ordinem, unam tantum uxorem habuit, quando et  sine crimine uxorem ducere potuit; sed, illius presbyteri qui, contra Apostolum, in crimine fornicationis detegitur iacere, quem ipsi apostoli et reliqui sancti Patres successorque eorum noster apostolicus a sacratissimo officio segregauere. Igitur quicunque huiusmodi presbyterorum missas respuit, nullatenus tamen superiori Eustasianorum [Eustathianorum] anathemati subiacebit, cum optime Apostolo consentiat qui et sacerdotibus continentiam indicit, et fideles preuaricatoribus sermonum eius admisceri non permittit.

Notandum autem quod noster Gregorius, iuxta SS. Patrum statuta, prius incontinentes presbyteros officio priuauit, postmodum populo ne eorum officia reciperet interdixit. Unde non tam incontinentium  quam pro incontinentia damnatorum missas audire prohibuit, ne et populus iuxta Antiochenum concilium sub excommunicatione poneretur, si eorum officia recipere presumeret. Ipse autem Spiritus sanctus per Samuelem prophetam docet populum ut canonicis institutionibus nostri apostolici potius obediat quam huiusmodi presumptorum sacrificia in periculum suum recipiat. Dicit enim Scriptura: »Melior est obedientia quam uictime, et auscultare magis quam offerre adipem arietum, quoniam quasi peccatum ariolandi est, repugnare; et quasi scelus idololatrie, nolle aquiescere .« Igitur populus, apostolicis institutis obediens, inobedientium sacerdotum officia [C. R., sacrificia] uel sacra merito  recusat, ne et ipse crimen idololatrie per inobedientiam incurrat. Idem Dominus alibi protestatur: »Misericordiam uolo, et non sacrificium :« scilicet, ut quiuis placens Deo per obedientiam potius anime sue misereatur , cui potissimum est miserendum, quam cum inobedientia uel per se uel per alium Domino offerat sacrificium.

Libet autem considerare quam clementer noster apostolicus etiam ipsos contemptores canonum in superioribus statutis tractarit. Quos tantum a tali officio remouit, quod tamen nullatenus nisi in perniciem suam celebrare possent; si canonicis sanctionibus repugnantes, ipsum Spiritum sanctum blasphemare non desisterent. Ipsorum sane diuturnam obstinationem iam dudum acrius plectendam nondum  debita seueritate puniuit, sed illos, ut saltem adhuc redirent ad cor, paterno affectu exspectauit, ut uel in hoc suam damnationem cognoscere uellent, cum populum a recipiendis eorum officiis iustissime prohibitum negare non possent.

CAP. XX. Fortassis autem aliquis dicat: Cur noster Gregorius tam contraria nostre consuetudini statuta obseruari preceperit? Cur non potius nostram consuetudinem quasi misericordi dissimulatione tolerarit? Sed ille audiat quid beatus Leo papa, qui sacratissimo Chalcedonensi concilio [per legatos] prefuit, decernat , qui, Anatolii presulis Constantinopolitani presumptionem cohibens, ita pronuntiat  :  »quod in reatum Romani pontificis deputetur, si institutio canonum, eo non prohibente, et in hoc quasi conniuente, alicubi uioletur.« Item sanctissimus nostri apostolici homonymus scribens uictori episcopo  hanc terribilem et generalem sententiam protulit: »Quisquis ad hoc facinus  emendandum, officii sui consideratione, uehementer non arserit, cum ipso se non dubitet habere portionem, a quo prius hoc piaculare flagitium sumpsit exordium.« Igitur et ille nichilominus Ebionis heresiarche particeps esse detegitur, quicunque pro debito officii illius heresim, id est Iudaicam incontinentiam, modernis sacerdotibus prohibere non studuerit.

 Ipsa quoque sacratissima concilia, ex quibus statuta nostri apostolici profluxerant, adeo amplexi sunt sancti Patres, ut, sicut ipsorum scripta testantur, potius seipsos diuersis tormentis affligi, imo se potius crudeliter occidi permitterent quam uiolatoribus earumdem sanctionum consentire uellent. Ob hanc causam magnus Athanasius patriarcha Alexandrinus post diuersas calamitates in exsilium deportatur. Ob hoc etiam Felix papa Romanus ab episcopatu depositus [C. R., expulsus] martyrio legitur coronatus, et multi eius presbyteri, diacones, et  reliqui ex clero etiam intra Ecclesiam ob eamdem causam, heu! crudelissime occisi leguntur, uidelicet, quia sectatoribus Arii in uiolatione Niceni concilii assentire nolebant. Hec autem et huiusmodi innumerabilia ex ecclesiasticis historiis affatim colligere poteris.

Dicat ergo quis quomodo noster apostolicus sine suo periculo uel potius exitio negligere posset quin tam ineuitabilium sanctionum, non dico uiolatoribus, sed impugnatoribus ex debito officii sui obuiaret, quibus ipsos sanctos Patres etiam usque ad sanguinem restitisse non ignoraret? Quamuis enim modo quidam non tam aperte cum Ario et reliquis heresiarchis fidem sanctorum Patrum impugnent, tamen eorum moralibus statutis, cum ipsa quidem  fide per eosdem sanctos Patres eodem tempore, eadem subscriptione roboratis, obstinate resistunt; que et cum eadem fide ex sacratissimo fonte Scripturarum emanauerunt; sed in hac eorum nefandissima rebellione, etiam ipsam fidem sanctorum Patrum probantur adnullare, cum in authenticis sanctionibus auctoritatem illorum pro nichilo ducant qui et fidem sua auctoritate confirmauerant. Nullatenus sane alicui fides sanctorum Patrum proderit qui eorum canonicis atque moralibus preceptis non obedire, sed pertinaciter resistere studuerit. Nam, ut Iacobus frater Domini testatur: »Fides sine operibus mortua est ,« qualem et demones habere fatetur. Non ergo minus est resistendum  pertinacibus authenticarum institutionum impugnatoribus quam sacre fidei uiolatoribus; cum et demonibus assimilentur quicunque institutionem sanctorum Patrum in fide tantum, non etiam in conuersatione pro uiribus suis sectantur, quia et culpam, quam humanum fuit committere, diabolico instinctu non timent pertinaciter defendere.

Amplius: Ipsum uas electionis in sua persona omnibus ecclesiasticis pastoribus dicit: »Si euangelizauero, non est mihi gloria. Necessitas enim mihi incumbit. ue enim mihi est, si non euangelizauero .« Quomodo igitur noster apostolicus istud ue subterfugere posset, si gregem sibi commissum, iuxta ipsius apostoli precepta instituere negligeret? Sanctus etiam Spiritus per Ezechielem prophetam  cuilibet pastori terribilem proponit conditionem: »Si, inquit, non dixeris peccatori: Morte morieris, et ostenderis ut recedat ab iniquitatibus suis, ipse quidem in peccatis suis morietur, sanguinem autem eius de manu tua requiram. Si autem dixeris, et ille contempserit et non obedierit, ille in sceleribus suis morietur. Tu autem animam tuam liberabis .« Hac quidem translatione sanctus Augustinus in sermone de psalmo XLIX utitur; statimque suis auditoribus subiungit: »Dico uobis, libero animam meam. In magno enim sum, non periculo,  sed exitio constitutus, si tacuero.« Satis ergo patet quam immerito quidam nostro apostolico pro superioribus statutis indignentur, qui tam ineuitabili necessitate coactus eadem instituisse detegitur, uidelicet ne proprie mortis crimen incurreret, si nos ex debito officii sui instituere negligeret.

CAP. XXI. Preterea si ob hoc nostro apostolico indignari satagunt, cur non potius illis CCCXuIII SS. Patribus in Nicea congregatis, et DCXXX Patribus in Chalcedone congregatis uel coadunatis indignantur, qui, ut predictum est, contra Simoniacos et incontinentes altaris ministros multo acriores sententias protulerunt quam noster apostolicus? Indignentur sane sanctissimo pape Clementi qui et martyrio suo decreta confirmauit, quem ipse princeps  apostolorum sibi successorem destinauit. Legitur enim in decretis eius, capit. 46, quod incontinentes penitus ab altaris officio remouerit, quod etiam cohabitationem extranearum feminarum clericis prohibuerit, quod uiolatores huius institutionis prorsus anathematizauerit. Indignentur etiam beatissimo pape Syluestro, qui in apostolica sede constitutus incontinentiam totius mundi presbyteris, ut predictum, prohibuit, et omnes huic decreto repugnantes in perpetuum damnandos esse decreuit. Indignentur etiam beate memorie Damaso pape, cuius auctoritate secunda uniuersalis synodus Constantinopolitana legitur roborata, item, sanctissimo pape Leoni, Chalcedonensium canonum ductori, quorum uterque eadem et apostolica auctoritate in  decretis suis, ille quidem, cap. 4, hic autem quinto ita generaliter decreuere: »Omnia decretalia cunctorum predecessorum nostrorum constituta, que de ecclesiasticis ordinibus et canonum promulgata sunt disciplinis, ita ab omnibus episcopis ac cunctis generaliter sacerdotibus custodiri debere mandamus, ut, si quis in illa commiserit, ueniam sibi deinceps nouerit denegari.« Indignentur etiam sanctissimo nostri apostolici equiuoco, qui sub generali anathemate damnauit omnes a sacratissimis Iu conciliis dissentientes. Sed cum nullus sane mentis huiusmodi sanctorum Patrum sententiis indignetur, patet euidentissime quam irrationabiliter quidam nostri apostolici institutis indignentur. In quorum promulgatione  nullatenus a sanctis Patribus discrepauit, excepto in hoc tantum quod non tam seuere ut illi contemptoribus canonum obuiauit. Illos enim clericos officio tantum priuauit quibus sancti Patres non modo officium, sed et ueniam et ecclesiasticam communionem denegauere. Nil denique noui noster apostolicus nobis obseruandum iniunxit; quod, etiam si fecisset, non tamen sine periculo eius contemni preceptum posset. Nam apostolica sedes ex diuina confessione hunc semper obtinuit et obtinebit primatum ut totius mundi Ecclesias non solum antiquis institutis, sed etiam nouis disponat, prout diuersorum necessitas temporum expostulat: »Cogunt enim, ait Augustinus ad Bonifacium, multas inuenire medicinas multorum experimenta morborum.«  Hoc utique diuersa Romanorum pontificum decreta testantur, in quibus ipsi diuersis temporum necessitatibus consuluisse leguntur.

CAP. XXII. Incassum autem publici contemptores apostolice institutionis inducias sue damnationis a nostro apostolico querunt; quos, ut predictum est, SS. Patres absque omnibus induciis damnauerunt. In dubiis enim rebus, licet ueris, nondum tamen publicatis, necessario conceduntur inducie, ut, iuxta sanctiones apostolicorum uirorum, Felicis, et Iulii et reliquorum, ipse accusatus possit se contra accusatores pleniter preparare ad abluenda crimina. Unde et B. Eleutherus a B. Petro duodecimus, in decretis suis, cap. 1, testatur: »Inducie non modice ad inquirendum dande sunt, ne aliquid  prepropere agi a quacunque parte uideatur, quia per subreptionem multa proueniunt.« Iure ergo illi absque induciis damnantur qui culpam suam iam dudum a SS. Patribus definite damnatam non negare, sed publice contra apostolica statuta conantur defensare. Nempe B. Gregorius, ab omni catholico pastore merito imitandus, contemptores sedis apostolice, etiam ante peractam culpam, solebat excommunicare. Sic enim Maximum per ambitionem Salonitano episcopatui inthronizatum et omnes eius ordinatores excommunicauit, quos eadem excommunicatio nondum peracta culpa, pro qua excommunicati sunt, obligauit. Nam priusquam idem Maximus ordinaretur, sub excommunicatione prohibuit S. Gregorius ne hoc presumerent [C. R., presumeretur].  Quod preceptum contemnentes episcopi, cum ordinarent eumdem Maximum, ante peractam ordinationem, erant excommunicati, iuxta attestationem sancti Gregorii; scribit enim in epistola ad eumdem  presumptorem [C. R., Maximum], ita detestans eius consecrationem: »Quam rem, inquit, nos consecrationem dicere nullo modo possumus, que ab excommunicatis est hominibus celebrata.« Non enim post ordinationem excommunicandos, sed in ipsa ordinatione dixit excommunicatos. Sic idem apostolicus per subdiaconem suum Natalem Salonitanum episcopum absque induciis, si precepto eius non obedisset, pallio et communione censuit priuandum esse . Sic, inquam, ipse et reliqui eiusdem sedis episcopi quoslibet, et absque induciis, damnanauerunt, qui aliquam rem sub excommunicatione uel officii suspensione prohibitam temerarie usurpauerunt. Has igitur et huiusmodi rationes moderni presumptores caute considerent, nec deinceps iniuste se absque induciis damnatos esse existiment.

CAP. XXIII. Forsitan autem aliquis adeo delirat, ut subditos cuiuslibet episcopi per ipsum tantum, non per Romanum pontificem, damnari posse dicat. Sed illi ipsa ueritas in Euangelio contradicit, que, B. Petro principaliter inter reliquos apostolos hoc priuilegium concessit: »Quodcunque ligaueris super terram, erit ligatum et in celis .« Qui enim generaliter omnes apostolice potestati  subiecit, nullo modo alicuius episcopi subditum excepit. Unde idem apostolus, et a senioribus sui temporis, id est, presbyteris, siue episcopis, et ab eorum subditis obedientiam generaliter exegit, cum, tam subditis quam prelatis, tam feminis quam uiris, specialia uiuendi precepta in epistolis suis tradiderit. Quod incassum ipse faceret, si non generaliter omnes eius institutionis odedire deberent.

Beatus quoque Anacletus ab ipso principe apostolorum presbyter ordinatus, in decretis suis, cap. 111, testatur: »Sacrosancta Romana et apostolica Ecclesia, non ab apostolis, sed ab ipso Domino nostro primatum obtinuit, sicut ipse B. Petro apostolo dixit: Tu es Petrus,« et reliqua Ergo hec apostolica sedes cardo et caput omnium Ecclesiarum a Domino,  non ab alio, est constituta. Et sicut cardine ostium regitur, sic huius sancte sedis auctoritate omnes Ecclesie, Domino disponente, reguntur.

Item B. Gelasius, doctor apostolicus, cap. 11: »Cuncta per mundum nouit Ecclesia quod sacrosancta Romana Ecclesia de omni Ecclesia fas habeat iudicare; nec cuiquam de eius liceat iudicare iudicio. Si quidem ad illam de qualibet mundi parte appellandum est, ab illa autem nemini appellare permissum est [C. R., nemo est appellare permissus.]«

Sed nec illa preterimus quod apostolica sedes, sine ulla synodo precedente, exsoluendi quos oportuit habuerit facultatem  . Et hoc nimirum pro suo principatu, quem B. Petrus apostolus Domini uoce  et tenuit, et semper retinebit. His autem sanctissimi Patres, Calistus, Fabianus, Sixtus, Syluester, Iulius, et reliqui innumerabiles astipulantur. Qui adeo amplexati sunt unitatem [C. R., ueritatem], ut potius mori quam mentiri deliberarent. Huius igitur priuilegii auctoritate B. Simplicius papa XLIX Gregorium Mutinensem episcopum, Rauennatis archiepiscopi suffraganeum, a ditione eiusdem archiepiscopi penitus absoluit. Et hoc ideo, quia idem archiepiscopus eum inuitum Mutinensi cathedre inthronizauit.

Item S. Gregorius  Honoratum Salonitane Ecclesie archidiaconum, qui iam ex archidiaconatu ad presbyterium deuenit, inuito eius episcopo, ad pristinum gradum reduxit; deposito quidem eo quem idem Salonitanus episcopus  in locum eius ordinauit. Quapropter apertissime desipiunt, seque reos apostolice auctoritatis efficiunt, quicunque eius potestati temere preiudicant, cum cuiuslibet episcopi subditos non per Romanum pontificem, sed tantummodo proprium antistitem ligari uel solui posse confingant.

Preterea B. Leo papa, qui quartam uniuersalem synodum Chalcedone congregauit, item uigilius papa, sub quo quinta uniuersalis synodus Constantinopolim conuenit; item beatus Pater Gregorius; hi, inquam, singuli, eadem auctoritate precipui, pene eadem uoce in decretis suis uerissime testantur hoc modo: »Sancta Romana Ecclesia uices suas ita aliis  impertiuit Ecclesiis ut in partem uocate sint sollicitudinis, non in plenitudinem potestatis.« Unde liquido demonstratur quod quilibet episcopus nec super gregem sibi commissum tantam potestatem habeat, quantam presul apostolicus, qui, licet curam suam in singulos episcopos diuiserit, nullo modo tamen seipsum sua uniuersali et principali potestate priuauit, sicut nec rex suam regalem potentiam diminuit, licet regnum suum in diuersos duces, comites, siue iudices, diuiserit.

Cum igitur domnus apostolicus in omni Ecclesia tam principalem potestatem habeat ut, etiam inuito episcopo cuiuslibet Ecclesie, queque in ea iuxta canonicas sanctiones possit disponere, quis denegare poterit quin ubique gentium tam subditos episcoporum  quam ipsos episcopos apostolice institutionis contemptores damnare possit?

CAP. XXIu. His autem rationibus et hoc declaratur, quod cuiusuis episcopi parochianus potius domno apostolico quam proprio episcopo obedire debet, cum auctoritas proprii episcopi nullatenus eum ab apostolica damnatione ualeat liberare, si apostolicis preceptis inobediens exstiterit. Et econtra, domnus apostolicus, si ei obedierit, eumdem ab omni uiolentia proprii episcopi facillime poterit defendere, uidelicet uel ipsum parochianum eius ditioni penitus emancipando, uel episcopum ab iniuria per correptionem uel damnationem apostolica auctoritate refrenando. Attendat sane cuiusuis episcopi subditus,  ne uel proprio episcopo contra apostolica precepta obediat in aliquo. Cum sanctus Gregorius  archidiaconum Salonitanum in locum Honorati iam depositi subrogatum deposuerit, eo quod idem proprio episcopo se in locum illius ordinari post apostolicam prohibitionem obedierit. Hinc etiam patet, quam apertissime illi desipiant qui dicunt quod subditi cuiuslibet episcopi, apostolice sedi nullatenus obedire debeant, si proprio antistiti obediant, cum a S. Gregorio et ille merito degradaretur, qui et per obedientiam episcopi sui apostolice sedi aduersus fuisse detegitur. Nempe nullus debitam obedientiam proprio episcopo exhibere poterit, nisi qui et apostolice sedi principaliter obedire studuerit. Omnis enim qui uult esse episcopus hoc maxime  subditis suis inculcat, ut sanctorum Patrum institutis absque omni contradictione obediant. Que, ut predictum est, apostolice sedi principaliter ab omnibus obediendum esse denuntiant.

Quicunque igitur suo legitimo pastori debitam obedientiam tribuerit; etiam principaliter domno apostolico obedire studebit. Nam, iuxta ipsius ueritatis edictum, »non est discipulus supra magistrum .« Si autem domnus apostolicus proprio et legitimo pastori iure preponitur, quanto magis illi qui nec nititur esse quod dicitur?

Has igitur et huiusmodi rationes quicunque saltem e rudibus fideliter inspicere dignabitur, nullatenus  predicta nostri apostolici statuta proscribere conabitur, presertim cum uideat euidentissime eadem ex SS. Patrum sententiis, imo ex diuinis Scripturis emanasse. Poteram uero quam plures alias rationes superioribus adnectere, et innumerabilia SS. Patrum exempla prefatis statutis assignare, sed ea hic consideratione  pretermisi, ne grauis essem idiotis, quibus hic specialiter satisfacere proposui, quibus pauca ex multis tam indubitate ueritatis sufficere possunt, si indagande potius ueritati quam infructuose contentioni operam dare uolunt. Finis.




[III EPISTOLAE.]





PRAEFATIUNCULA IN TRES SEQUENTES EPISTOLAS.

uidentur tres iste epistole scripte ante tractatum De sacramentis excommunicatorum, cui inter hec pro Gregorio uII opuscula primum locum tribuimus; nam hic quasi adhuc incerti fluctuare uidentur Adalbertus et Bernaldus quid de controuersiis ea etate excitatis sentiendum esset. In opusculo autem predicto Bernaldus sententiam absque ulla hesitatione profert, tametsi indicat multa super hac controuersia inter se et Bernardum esse disceptata; qui Bernardus non est alius quam magister ille scholarum Constantiensium, de quo supra in prefatione ad hos tractatulos, et in testimoniis pro Gregorio uII, postea magister scholarum Hildesheimensium et tandem monachus Corbeiensis in Saxonia factus, qui ut ex secunda epistola apparet, feruentissime quidem causam S. Petri defendebat; sed dum ardorem per scientiam ecclesiasticam non temperat; nonnichil impegit, ut docet ipse Bernaldus in suo Chronico. Adalbertus ille est, quem Bertoldus seu Bernaldus in Chronico hoc elogio cohonestat anno 1079: Doctor Adalbertus facto uerboque disertus, iam triginta annis mundo crucifixus et in fine ad euangelicam perfectionem perductus, migrauit ad Dominum tertio Nonas Decembris. Quem honoris causa Bernaldus in secunda epistola appellat Patrem et dominum.





DE DAMNATIONE EORUM QUI PAPAM TOTAMQUE ROMANAM SYNODUM DEAUCTORARE TENTAuERUNT, ET DE SACRAMENTIS DAMNATORUM.





EPISTOLA PRIMA, ADALBERTI AD BERNALDUM.


Domno ac uenerando sacerdoti BERNARDO doctrina ac moribus adornato, ADALBERTUS presbyter indignus eiusque bonum  indeficiens, quod est Christus.

Multum de uestra salutatione gauisi sumus, sed multo plus gauderemus, si quoquo modo ad inuicem conueniendi et dulce colloquium conserendi facultatem haberemus. Quod cum nobis diuersarum rerum necessitas intercludat, saltem mutuam collocutionem litterarum officio commendare non pigeat.

 De iudicio igitur domni apostolici super publicos et contumaces apostolice sedis proscriptores aliquid nobis rescribere uelitis, sicubi quidquam  authenticum eidem iudicio aduersum inuenissetis. Nam nos nichil adhuc illi contrarium reperimus, licet diuersorum Patrum statuta singulari diligentia euoluissemus. In illis sane duos iudiciarios ordines inuenimus. Unum de publicis criminibus; alterum, de dubiis, licet ueris, nondum tamen publicatis. Et ad  dubias quidem res discutiendas inducie leguntur concesse, ut accusati se contra accusatores suos possint preparare. In quo iudicio necessaria est presentia accusati et accusatoris. Publice autem contumacie nusquam legimus inducias ex debito esse concedendas. Huiusmodi enim causa non indiget accusatore, uel testium conductione, cum ipse reus non uerecundetur crimen suum propalare, nec per absentiam damnationem suam debet differre. Sed hos duos ordines iudicandi per exempla uobis denotari non necessarium estimamus, cum scientiori quelibet ingerere magne iudicetur impudentie.

Iuxta hunc modum domnus apostolicus publicos et contumaces apostolice sedis proscriptores satis canonice damnauit etiam absentes. Quid autem  uobis inde uideatur, caritas uestra nobis rescribere non grauetur. Nam uestram de hac causa sententiam libentissime recipimus; quem pre ceteris diligentiorem et discretiorem in sacris litteris non dubitamus.

De confectione etiam sacramentorum a Simoniacis,  seu a quibuslibet excommunicatis usurpatorum, quid uideatur uobis, scire uellemus, quippe, si careant ueritate. Sanctissimus enim Pater Augustinus ita testatur: »ueri, inquit, sacrificii locus non est extra catholicam Ecclesiam.« Nullus igitur locus ueri sacrificii est apud hereticos, siue excommunicatos.

Beatissimus quoque papa Leo, cuius auctoritate congregatum est et confirmatum Chalcedonense concilium a sancto Gregorio Euangelio comparatum, ipse, inquam, Leoni Augusto scribit de quodam damnato Timotheo episcopo  qui reus occisionis Alexandrini presulis [Proterii], sedem eius Simoniace inuasit. De huius igitur Simoniaci sacramentis  prefatus papa Leo ita testatur ad Augustum : »Manifestum est, inquit, per crudelissimam insanissimamque seuitiam omne illic  celestium sacramentorum lumen exstinctum. Intercepta est sacrificii oblatio; defecit chrismatis sanctificatio; et parricidialibus manibus impiorum omnia se subtraxere mysteria,« etc. Sanctus quoque Gregorius scribens de temeraria ordinatione Maximi Salonitani episcopi , ita detestatur eamdem: »Post interdictionem, inquit, quoque nostram, que sub excommunicatione tua ordinantiumque te facta est, cesis presbyteris, diaconibusque ceteroque clero, manu militari ad medium diceris adductus, quam rem nos consecrationem dicere nullo modo possumus, que ab excommunicatis  est hominibus celebrata.« Episcopi enim excommunicati erant, qui eum consecrauerant.

uestrum igitur iudicium exspectamus quid de huiusmodi sacramentis iudicare debeamus.

 Post interrogationem hic incipit ualens responsio, caute tamen legenda in ulteriore parte.



EPISTOLA II, BERNALDI AD ADALBERTUM.

Areole aromatis, cuius lilio capreus Libani pascitur, cuius in umbra ipse cubans meridiatur, uiro deliciarum Adalberto, de sacramentorum confectione Bernardus cauteriatus instar Aethiopis in tabernaculis Cedar, damnatus pistrino in Ur Chaldeorum,  nec iam subsistens in miseriis, non dico corporis sed exposite iam morti anime, quidquid gemens peccatoris deuotio, angelice sanctitati. Deo fonti misericordiarum et Patri totius consolationis gratias corde et uoce itero utroque quod me tui salutatione tunc, cuius audito nomine recreor, dulcissima dignatus est collocutione. Salue, corruptelam nesciens cedre paradisi, salue, auriga Isrel, salue, immortalitatem spirans o animarum medela, salue petra quam callidus serpens suis signasse uestigiis non gaudet, imo ab omni corporee labis aspergine pure detersam abhorret. Salue, aureum mense Salomonis non significatiui, sed significati, reclinatorium.  Salue, celi luminare, lucens inexstinguibiliter in medio nationis male atque peruerse .

Iussionis igitur tue exsecutionem licet mihi pro sanctitate negotii interdicat conscientia, licet presumentem me in faciem ipsam cedat stultitia, aggredior tamen, certus quia etsi que oporteat dici nescio, in hoc tamen sciens sum quod tibi, Domine, obedio. Iubes igitur, ut tua ipsius uerba ponam, tibi a me scribi de iudicio domni apostolici super publicos et contumaces sedis apostolice proscriptores, sicubi quidquam authenticum eidem iudicio aduersum inuenerim.

Sedis, Pater, apostolice est, ut diuini conscie arcani, rotare claues regni celorum. »Ipsa enim,« ut Anacletus papa scribit, »constituta est a Domino,  non ab alio, caput et cardo Ecclesiarum.« Et sicut cardine ostium regitur, sic huius sancte sedis auctoritate omnes Ecclesie Domino disponente reguntur.

Hinc B. Gelasius in generali decreto ad omnes episcopos de institutis ecclesiasticis dicit: »Cum nobis contra salutarium reuerentiam regularum cupiamus temere nil licere, et cum sedes apostolica super his omnibus, fauente Domino, que paternis canonibus sunt prefixa, pio deuotoque studeat tenere proposito, satis indignum est quemquam uel pontificum, uel ordinum subsequentium, hanc obseruantiam refutare, quam B. Petri sedem et sequi uideat et docere; satisque conueniens sit ut totum corpus Ecclesie in hac sibimet obseruatione concordet, quam  illic uigere conspiciet ubi Dominus Ecclesie totius posuit principatum.«

Leo quoque ad Anastasium thessalonicensem episcopum : »Quibus« , inquit, »cum sit dignitas communis, non est tamen ordo generalis, quoniam et inter beatissimos apostolos in similitudine honoris fuit quedam discretio potestatis. Et cum omnium par esset electio, uni tamen datum est ut ceteris preemineret.« Et quia hanc excellentiam summe sedis non minuit indignitas presidentis, testatur idem Leo: »Etsi nonnunquam, inquiens, diuersa merita presulum, iura tamen permanent sedium, quibus possint emuli perturbationem aliquam fortasse inferre, non tamen  possunt minuere dignitatem. Sedis tamen huius sancte presules a subiectis moneri persepe tolerabant; spiritum in eis exstinguere nolebant; demum ecclesiastica lege duce et magistra potius ipsi secundum instituta canonum uiuere quam ex canonicis institutis subiectos opprimere uolebant. Princeps apostolorum cum in sui simulatione gentes cogeret iudaizare, Pauli correptione suggerentis, nec Iudeos ab huiusmodi tanquam a nefariis prohibendos, nec gentiles ad ea tanquam ad necessaria compellendos sententia mutatum  .«

»Ego,« inquit B. Gregorius, »et minores meos, quos ab illicitis prohibeo, in bono imitari paratus  sum, stultus enim essem [est], qui in eo se primum estimat, ut bona que uiderit discere contemnat. Ille etiam qui non ab homine didicit auctoritati Corinthiorum cessit dicens: »Cui aliquid donastis, et ego .« Hinc colligimus cum sedis huius super petram, que Christus est, fundate ius et dominium constet, non posse abrogari: presules tamen eius concedat ratio interdum commoneri.

De iudicio autem apostolici facto super hos quos tu uocas publicos et contumaces proscriptores, pro nostra respondemus stultitia. Fecit quidem papa quod est apostolicum, dum damnauit quos dixeras publicos et contumaces, si tantum hanc [fort. sed hanc] dubietatem sequens epistola satis elucidabit que eos post litteratoriam confessionem damnatos  declarabit, ut Acatius patriarcha Constantinopolitanus a sancto Felice papa legitur anathematizatus, utpote litteris professus, nulla autem synodica uocatione preuentus; aut confessos ueraciter, aut conuictos regulariter; aut, si uocati canonice, ad reddende rationis iudicium uenire noluerunt.

Audi, Pater, quid S. Augustinus, qui Carthaginensi concilio, ex apostolica auctoritate et ducentorum septemdecim Patrum firmato interfuit, de sententia eiusdem concilii ad clerum et plebem Hipponensium inter alia dicit : »Nuper in concilio episcoporum constitutum est nullum clericum qui nondum conuictus sit suspendi a communione debere, nisi ad causam suam examinandam se non  presentauerit.« Ipsam autem presentationem ipsum demonstrat concilium, uidelicet ut aut ipse accusatus ad causam suam dicendam die statuta litteris euocatus occurrat; aut aliquas ueras necessitatis causas probet, quibus occurrere non potuisse manifestum sit. Et attendendum quia dicit, »non potuisse,« nec dicit, non uoluisse; similiter et de accusatore, si ad concilium uniuersale anniuersarium occurrere noluerit. Certe, siue accusator, siue accusatus occurrere uoluit et non ualuit, Carthaginensis concilii decretis absolutus erit. Consentit et Africana synodus dicens: »Si infra annum causam suam purgare contempserit.« Nota uerba: non dicit, »non uoluerit,« sed »contempserit.« Unde Augustinus in libro De penitentia: »Nos uero a communione quemquam  prohibere non possumus, quamuis hec prohibitio nondum sit mortalis, sed medicinalis, nisi aut sponte confessum, aut in aliquo siue seculari, siue ecclesiastico iudicio nominatum atque conuictum. Quis enim sibi utrumque audet assumere ut cuiquam ipse sit accusator et iudex?«---»Ideo,« inquit S. Gelasius, uocatur ad iudicium certa quecunque persona, ut aut fateatur obiecta, aut conuincatur obiectis.« Et Antiocheni canones: »In conciliis, inquiunt, adsint omnes qui se lesos existimant, et synodi experiantur examen.«

Sed tu dicis duos esse iudiciarios ordines: unum de dubiis, licet ueris, qui et indigeat induciis, scilicet ut accusatus consulendo sibi prouideat qualiter de obiectis commode respondeat; alterum, de manifestis,  cui inducie minime sint concedende, quia non necessarie, et posteriori hoc ordine papam in contumaces episcopos apostolica usum potestate. Recipimus, domine, quod asseris, si coniunctionem hanc que est tantum, non addideris. Sunt quidem duo iudiciarii ordines, ut duo precepta, ut duo peccandi genera: unum scilicet in Dominum, alterum in homines; ut duo aduentus Domini: unus occultus, alter manifestus; unus de quo scriptum est: »Descendet sicut pluuia uellus ,« alter de quo scriptum est: »Deus manifeste ueniet .« De priori igitur iudiciario ordine dicit Apostolus: »Si quis frater nominatur fornicator,« etc. . »Eam nominationem intelligi uolens,« ut dicit Augustinus, in lib. De penitentia, »que fit in  quemquam cum sententia ordine iudiciario.« Noluit enim hominem ab homine iudicari ex arbitrio suspicionis, uel etiam extraordinario usurpato iudicio, sed potius ex lege Dei, secundum ordinem Ecclesie, siue ultro confessum, siue accusatum, atque conuictum.

Hunc autem ordinem qualiter procedere ac tractari oporteat describit B. Gregorius in commentario ad Ioannem Defensorem , euntem in Hispanias, decernens et catholicum statuens ut considerata causarum qualitate alii sint accusatores, alii testes, et ut, presente accusato, sub iureiurando dicatur testimonium scriptis alligatum, et accusatus respondendi et defendendi se locum habeat, et examinatio personarum accusantium ac  testificantium regulariter fiat. Hunc etiam iudiciarii ordinis modum Dominus innuit, cum in resuscitatione puelle in domo iacentis mortue, ac si in reuelatione cause non omnibus note, quosdam discipulorum suorum testes scilicet et patrem et matrem puelle secum adhibuit .

Qualiter autem sit determinanda huiusmodi coniecturalis controuersia, describit Leo ad Rusticum Narbonensem episcopum: »Quia sacerdotum Domini matura uolumus esse iudicia, nichil possumus in rebus incognitis, in cuiusquam partis preiudicium definire, priusquam uniuersa que gesta sunt ueraciter audiamus.« Et item alibi egregie dicitur: »Non iustum mediatorem, qui in incertis sic unam  partem audit, ut alteri parti nichil reseruet.« Quid uero sit faciendum, si accusatus post canonicas inducias nec ipse uenerit, nec impedimenti necessitates probauerit, prescribit S. Gregorius in predicto commentario dicens : »Quoniam quidam aut apud locorum defensores, aut apud clarissimos prouinciarum iudices, aut etiam, ut assolet,« hic apud uirum clarissimum »magistrum census ingrediuntur,« et queruntur »tanquam ab alio passi aliquid contra leges, aut aliter lesi, aut damni facti testes uolentes producere. At ne postea obiiciatur eis« quia per unam partem gesta confecta sunt, »oportet illum qui impetitur in ipsa ciuitate constitutum, ubi testimonia dantur, admonitum a iudice siue a defensore aduenire et audire attestationes.  Si uero noluerit aduenire, sed contempserit, ut ex hoc ab una parte testimonia aduersus eum inutilia sint, sancimus huiusmodi testimonia ita ualere, ac si non ex una parte consisterent, sed etiam ipso presente fuissent facta. Si enim recusauerit, et uenire noluerit, et audire que deponuntur, cum utique in publico sit, et non ex ineuitabili quadam necessitate uenire non possit, similis aduenienti erit, et nulla utilitas ex contemptu suo ei adhibebitur, sed uidebuntur quidem ex utriusque presentia probationes facte. Ecce,« inquit S. Gregorius, »admonendus est semper aduersarius, ut ad audiendos testes adueniat; alioquin necesse est ut quod contra leges actum est firmitatem non habeat.«

Demonstrat etiam Bonifacius papa  scribens  ad septem prouincias de Maximo, qui multo crimine infamatus presentari iudicio noluit, regulariter uocatus. »Nullus, inquiens, dubitat quod ita iudicium nocens subterfugit, quemadmodum ut absoluatur qui est innocens querit; sed astuta cauillatio eorum qui uersutis agendum credunt esse consiliis nunquam innocentie nomen accipiet. Confitetur enim de omnibus, quisquis se subterfugere iudicium dilationibus putat.« Et quibusdam interpositis: »Decreuimus, inquit, uestrum debere intra prouinciam esse iudicium, et congregari synodum, ante diem Kalendarum Nouembrium, ut, si adesse uoluerit, presens, si confidit, ad obiecta respondeat. Si uero adesse neglexerit, dilationem sententie de absentia non lucretur. Nam manifestum est confiteri  eum de crimine, qui indulto et toties delegato iudicio purgandi se occasione non utitur. Nihil enim interest utrum in presenti examine omnia que dicta sunt comprobentur, cum ipsa quoque pro confessione procurata toties constet absentia. Nos autem per omnes prouincias litteras dirigemus, ne excusationem sibi ignorationis obtendat, ut ad Prouinciam uenire cogatur, et illic se constituto presentare iudicio.«

Simili exsecutione uocauit et exspectauit B. Gregorius Maximum Salonitanum episcopum, euidenter reum et contumacem  dicens: »Hortamur ut ad nos uenire omni postposita excusatione festines, quatenus, seruata iustitia, hec  et cognoscere et finire, secundum canonica instituta, Christo reuelante, possimus. Ita autem fac ut ad ueniendum amplius iam moras non ingeras, ne ipsa te magis absentia obnoxium his que dicuntur assignet; et nos in te hec res, non solum propter dicta crimina, que purgare subterfugis, sed etiam propter inobedientie culpam durius scilicet, ut in contumacem cogat ex concilio ferre iudicium.«

uides, domine, quia B. Gregorius Maximum Salonitanum, et presumptorem, et contumacem, qui ordinem illicite suscepit, qui litteras pape  celebrationem sibi misse interdicentis proterue discidit, quia hunc, inquam, nisi canonice uocatum, nisi regulariter exspectatum, damnare noluit. Unde et ipse ad Martianum : »Nullus sine cognitione damnandus est.«

Alter iudiciarii ordinis modus est, quem et tu dixeras, cum crimen non negatur, cum iam quasi extra portam ciuitatis, sceleribus [scelerum] exsequiis reus effertur. Hunc modum, nisi tua uel prouidentia aliter iudicauerit, in duos adhuc modos subdiuidimus, et modum utrumque in synodum  uocari et ex iudicio determinari uolumus. Una scilicet manifesti iudiciarii ordinis species est, cum reus nec se, nec admissum, quod obiicitur, defendit, id est, cum fatetur et se fecisse et faciendo peccasse. In hac  causa, accusatoribus nil facientibus, reus tantum ad iudicium uocatur, passurus quod confesso uel conuicto medicinaliter prescribunt pene singula folia canonum. Secundum hunc modum uidetur Apostolus dixisse ad Corinthios: »Ego quidem absens corpore, presens autem spiritu, iam iudicaui, ut presens, eum qui sic operatus est, in nomine Domini nostri Iesu Christi, congregatis uobis, et meo spiritu, cum uirtute Domini nostri Iesu Christi tradere huiusmodi Satane in interitum carnis .«

Nota, quod dixit: »Congregatis uobis in nomine Iesu,« quasi diceret: Collecto a uobis concilio, facto a uobis conuentu in nomine Domini, id est canonico, ibi me spiritualiter uobiscum presente, reus iudicetur, ibi a consortio Ecclesie eliminetur; tunc  manifeste ei monstretur quia peccando eius se iugo subiugauit, eius dico, qui iugum Domini abiecit. Et hoc non priuate respectu iniurie, non alia intentione nisi ut in eo intereat in mortem uergens carnalitas; resipiscat eterna querens spiritualitas; carne scilicet intereat, ut spiritu saluetur. Item paulo superius: »ut tollatur de medio uestrum, qui hoc opus fecit .« Quod exponens Ambrosius , dicit: »Cognito opere isto, pellendum illum  fuisse de cetu fraternitatis. Omnes enim crimen eius sciebant, et non arguebant. Publice enim nouercam suam loco uxoris habebat. In qua re, neque testibus opus erat, neque tergiuersatione aliqua poterat tegi crimen.«

 Altera manifesti iudiciarii ordinis species est, cum purgatorie crimen conceditur, sed culpa remouetur; id est, cum [quis] fatetur se quod obiicitur fecisse, affirmat autem se [contra] legem ecclesiasticam minime in hoc facto exorbitasse. Huic accusato magnopere suademus concedendam synodum, scilicet ut aut conuincatur, aut probando suas partes absoluatur. Hoc modo secum agi debere clamant nunc proscripti ab apostolico presule. Huius iudiciarii ordinis formam dabant nobis plures propter iustitie defensionem accusati, plures tyrannidem  prelatorum experti. Quibus in conuentu auditis, ipsi persepe obiecti honestatem suadendo sunt absoluti, compressores eorum, relato in se crimine, damnati. Sic Constantia episcopum Carlomannum  , qui eam ex inobedientia accusauit, perorata inobedientie dignitate, quasi infernalem furiam exsufflauit.

Huius autem regulam et actionem controuersie prescribit concilium Sardicense: »Si episcopus quis forte iracundus , cito, aspere, commoueatur aduersus presbyterum, siue diaconum suum, et exterminare eum de Ecclesia uoluerit, prouidendum est ne innocens damnetur, aut perdat communionem. Et ideo, habeat potestatem is qui abiectus est ut episcopos finitimos interpellet, et causa eius audiatur ac diligentius tractetur,  quia non oportet ei negari audientiam roganti. Et ille episcopus, qui aut iuste aut iniuste eum abiecit patienter accipiat ut negotium discutiatur, ut uel probetur sententia eius a plurimis, uel emendetur. Tamen priusquam omnia diligenter et fideliter examinentur, eum qui fuerat a communione separatus ante cognitionem nullus debet presumere, ut communioni societ.«

Notentur uerba que dicuntur, »ut sententia eius probetur, uel emendetur,« scilicet ut discussione facta, sententia eius qui damnauerat, si iuste secum agit, probetur; si ratione caret, emendetur. Cum ergo neminem prepropere seu prepostere damnari lex patiatur ecclesiastica, probabiliter dicimus. si qui episcoporum a papa regulariter ad synodum  uocati non uenerant, uel certas impedimenti necessitates non probauerant, officii suspensionem  meruerant, audiendo tamen humano Augustini  consilio in epistola ad Bonifacium: »In huiusmodi causis, ubi per graues dissensionum scissuras non huius aut illius hominis est periculum, sed populorum strages iacent, detrahendum est aliquid seueritati, ut maioribus malis sanandis caritas sincera subueniat;« et Leone  ad Rusticum Narbonensem episcopum dicente: »Sicut quedam sunt, que nulla possunt ratione conuelli, ita nonnulla [multa] sunt que aut pro consideratione etatum, aut pro necessitate rerum oporteat temperari, illa semper conditione seruata,  ut in his que uel dubia fuerint aut obscura, id nouerimus sequendum, quod nec preceptis euangelicis contrarium, nec decretis SS. Patrum inueniatur aduersum.«

 Preterea decreta Triburensis synodi concilii, cui interfuit catholicus Arnolfus rex, prescribunt nobis tantum tria, que mereantur episcopale anathema: unum scilicet, »si ad synodum quislibet  canonice uocatus uenire contempserit; secundum, si presentatus preceptis sacerdotalibus non obedierit; tertium, si ante finitam cause sue examinationem a synodo profugus abire presumpserit.« Ne uero hec synodus ex loci humilitate demereatur auctoritatem, audiatur Gelasius in epist. ad episcopos per Dardaniam constitutos: »Confidimus, inquiens, quod nullus iam ueraciter Christianus ignoret uniuscuiusque synodi constitutum, quod uniuersalis Ecclesie probauit assensus, nullam [non aliam] magis exsequi sedem pre ceteris oportere quam primam: que et unamquamque synodum sua auctoritate confirmat, et continuata moderatione custodit, pro suo scilicet principatu, quem beatus Petrus apostolus Domini uoce perceptum  , Ecclesia nichilominus subsequente, et tenuit semper et retinet.«

Et beatus Isidorus  post descriptionem authenticarum Scripturarum, et Nicene, Constantinopolitane, Ephesine, Chalcedonensis quoque synodi, addidit: »Si qua sunt concilia a SS. Patribus instituta, post istarum Iu auctoritatem, et custodienda et recipienda decreuimus.« Hinc et Augustinus De uera religione  dicit: »Aeternam legem mundis animis fas est cognoscere, non est fas iudicare.« In istis autem temporalibus legibus, quanquam de his homines iudicent, cum eas instituunt, tum, cum fuerint institute atque firmate, non licebit iudici de ipsis iudicare, sed  secundum ipsas. Et per Carthaginenses canones dicitur: »Que uel facta, uel dicta superius comprehensa sunt, uel ab aliis conciliis conscripta, que secundum legem inueniuntur, custodire nos oportet. Si quis uero statuta supergressus corruperit, uel pro nichilo habenda putauerit: si laicus est, communione; si clericus, honore priuetur.«

His de iudicio pape responsis, pro mea stultitia tue, Pater, iussioni liceat me, antequam de Simoniacis et excommunicatis respondeam, quedam que nos idiote utrinque conferimus tecum agendo deliciari. Persona igitur apostolici exigit ab eo ut si Ecclesie que se suo credidit patrocinio consultum uoluerit, si id quod dicitur esse decreuerit, gladium  spiritus euaginet in episcopos qui non per ostium intrauerant, qui eum precipientem quod apostolica clamat auctoritas non audierant, id sibi necessitatis imponentes, ut in correctionem ecclesiasticorum opera utatur secularium, ut quorum esset speculum uite clericorum de agendis consulere, sibi modo arrogent clericis magistrare. Tracta igitur, quod aiunt, a tergo legis ecclesiastice materia, non  per ostium intrauerant  qui apud suas, quas nunc occupant sedes, non prius electi quam recepti, sed heu prepostere prius recepti quam electi; prius persepe ordinati quam  omnes manus, et lingue, seu corporee seruitutis, non solo spiritualis uite interuentu, et commendatione promoti; de quorum contagio Ecclesia iam id labis contraxit, quod pene sui sacramenta, id est ordinationes clericorum, consecrationes ecclesiarum, et alia quedam sui insignia perdidit, cum a talibus consecrata, potius ab his maledictis sit maledicta, Domino eis per prophetam dicente: »Maledicam benedictionibus uestris .«

 Hec dicuntur, imo deplorantur in quosdam istorum pro miseriis presentis status ecclesiastici,  clamatur apostolicus, ut subueniat Ecclesie laboranti. Isti econtra pro se et in apostolicum clamant; quod ipse eos, ut tuo uerbo utar, proscripserit tyrannice, non ecclesiastice; priuate sui ipsius iniurie, non respectu equitatis publice. Et maxime, quia id agentes, quod non pro magnitudine negotii discussum, sed rei Romane periculosum, omni uero Ecclesie erit damnosum.

Dicunt quidem Stephanum papam  , qui antea Fridericus, fratrem Gotefridi ducis, in publica synodo, eius, qui nunc papatum tenet et omnium qui aderant consensu, decreuisse ut, regnante Heinrico, quem nunc regem habemus, eius in electione Romani pontificis exspectaretur consensus. Testantur  etiam quia hic idem papa in eadem uerba, orario collum ornatus, bis iurauerit. Et ex his subiungitur quia ex hoc [quo] quidem papatum conscenderat, suum decretalem consensum, suam professionem, suam subscriptionem negauerit, seque periurum, quod nefas est dici, non solum tunc fecerit, suscipiendo, sed quotidie faciat obtinendo. Audiat dicta decreta Carthaginensis concilii: »Si quis contra suam professionem  , uel subscriptionem uenerit in aliquo, ipse se honore priuauit.« Et ne ex loci culmine putet sibi omnia licere, audiat illum, cuius nomine gaudet, Gregorium  : »Nos, qui presumus, non ex locorum nec generis dignitate, sed morum nobilitate innotescere debemus, nec urbium claritate, sed fidei puritate;« id est, Adam  primus homo pro peccato de paradiso deiectus est: hoc est, qui nobilitatem Dei a se iecit, nobilitate loci priuetur, id est, in exemplum culpa uehementer  extenditur, cum pro reuerentia ordinis peccator honoratur. Audiat et papam Simplicium: »Priuilegium meretur amittere, qui permissa sibi abutitur potestate.« Audiat et Hieronymum : »Non facile est stare in loco Petri et Pauli, et tenere cathedram regnantium cum Christo; quia hinc dicitur: Non sanctorum filii sunt qui tenent loca sanctorum, sed qui exercent opera eorum.« Hinc et Augustin. De serm. Domini in monte: »Maxime hi temere iudicant qui magis amant uituperare et damnare quam emendare atque corrigere.« Quod uitium est superbia uel inuidentia.

Demum ut canonici canonicis iaculis canonica pretendant propugnacula dicunt: Cum dominus papa nos non canonice uocatos, nos uenire prohibitos  damnarat, audire oportuit predecessorem suum, cuius nomine gaudet, Gregorium, episcopo Ioanni iniuste excommunicanti scribentem  : »Cassatis prius atque ad nichilum redactis predicte sententie tue decretis, ex beati Petri apostolorum principis auctoritate decernimus triginta dierum spatio sacra te communione priuatum, ab omnipotente Deo nostro tanti excessus ueniam cum summa penitentia et lacrymis exorare. Quod si hanc sententiam nostram te cognouerimus implesse remissius, non iam tantam iniustitiam, sed contumaciam fraternitatis tue cognoscas, iuuante Domino, seuerius puniendam.

Et item alibi: »Quod si contra hec que statuimus, quolibet tempore, qualibet occasione uel subreptione,  uenire tentaueris, sacra te communione priuatum, nec eam te, excepto ultimo uite tue tempore, nisi cum concessa Romani pontificis decernimus iussione recipere. Hec enim consona sanctis Patribus definitione sancimus, ut qui sacris nescit obedire canonibus, nec sacris administrare uel communionem capere sit dignus altaribus.«

Mirum quod non audit Leonem ad Anatolium  : »uirum catholicum, et precipuum Domini sacerdotem, sicut nullo errore implicari, ita nulla oportet cupiditate corrumpi, dicente Scriptura: Post concupiscentias tuas non eas. .« Non considerat sententiam Iustiniani catholici imp. quam probat et seruat Ecclesia, dicentem : »Ut nemo episcopus, nemo presbyter excommunicet aliquem, antequam causa probetur, propter quam ecclesiastici canones hoc fieri iubent. Si quis  autem aduersus eam excommunicauerit aliquem; ille quidem, qui excommunicatus est, maioris sacerdotis auctoritate ad gratiam sancte communionis redeat. Is autem, qui non legitime excommunicauit, in tantum abstineat tempus sacrosancta communione, quantum maiori sacerdoti uisum fuerit, ut quod iniuste fecit ipse iuste patiatur.«

In bannientem igitur hunc nos uoto priuate ultionis, non iusti examinis oporteret aurem inclinare Apostolo dicenti: »Non uos defendentes, karissimi, sed date locum ire ;« audire etiam eum, cuius sedi presidet principem apostolorum: »Nemo uestrum patiatur tanquam homicida, aut fur, aut maledicus .« Tanquam maledicus, inquiunt catholici doctores, patitur qui iniuriatus suas  iniurias effrenato lingue et animi feruore persequitur.

Audire etiam oportebat Gregorium scribentem ad Ianuarium : »Inter querelas multiplices Isidorus, uir clarissimus, a fraternitate tua frustra se excommunicatum anathematizatumque conquestus est. Quob ob quam rem factum fuerit, dum a clerico tuo, qui presens erat, uoluissemus addiscere, pro nulla alia causa, nisi pro eo quod te iniuriauerat, factum innotuit. Que res nos uehementer affligit. Quod si ita est, nil te ostendis de celestibus cogitare, sed terrenam te conuersationem habere significas, dum pro uindicta  proprie iniurie, quod sacris regulis prohibetur, maledictionem  anathematis inuexisti. Unde de cetero omnino esto circumspectus atque sollicitus, et talia cuiquam pro defensione proprie iniurie tue inferre denuo non presumas. Nam, si tale aliquid feceris, in te scias postea uindicandum.«

Item idem ad Eufronum : »Seruorum Dei humilitas in afflictionis tempore debet apparere, etc. Non enim grande est his nos esse humiles a quibus honoramur. Quia et hoc seculares quilibet faciunt. Sed illis maxime humiles esse debemus, a quibus aliqua patimur. Nam Psalmista dicente [dicit]: »uide humilitatem meam de inimicis meis .« Item in homilia uI. »Iudicare de subditis digne nequeunt, qui in subditorum causis sua uel odia uel gratiam  sequuntur.  Unde fit ut ipsa hac ligandi et soluendi potestate se priuet, qui hanc pro suis uoluntatibus, et non subditorum moribus, exercet. Unde recte per prophetam dicitur: »Mortificabant animas que non moriuntur, et uiuificabant animas que non uiuunt .« Licet quidem prelatos sedis sue seu gradus zelo moueri; sed tamen quia in maximo imperio minima est licentia non obliuisci.  Unde Gregorius in epistola Sabiniano diacono legato : »Paratior sum, inquit, mori quam beati Petri Ecclesiam meis  diebus degenerare« Item ad Constantinam Augustam : »Et si peccata Gregorii tanta sunt ut pati talia debeat, Petri tamen apostoli peccata nulla sunt, ut uestris temporibus pati ista mereatur.« Item: »Quem sedis ordinisque dignitas erexit, sui se consideratione repressit.« Item, scribens episcopis Eulogio et Anastasio Antiocheno dicit : »Cum predicator egregius dicat, Quandiu quidem sum gentium Apostolus, ministerium meum honorificabo ,« qui rursus alias dixit: »Facti sumus paruuli in medio uestrum ;« exemplum procul dubio nobis sequentibus ostendit, ut et humilitatem teneamus in mente, et tamen ordinis nostri dignitatem seruemus in honore, quatenus nec in nobis humilitas timida,  nec erectio sit superba.«

Sententie quidem, quia ipsi eius maculant promotionem, arbitror eum hec respondere, se a Romanis electum, id culminis conscendisse coactum, indignumque, et rationis esse alienum ut Ecclesiarum mater sedes Romana priuetur sue electionis arbitrio, per quam alie sedes id obtinent ut non sint episcopi, qui non a sue sedis clero et populo, non propter generis nobilitatem, sed uite sanctitatem, non diuites in rebus, sed sancti in moribus, sunt electi.

Defendit etiam forsitan se ex decretis predecessorum suorum, Nicolai, Stephani et aliorum, qui hoc firmauerunt sub anathemate: ne quis negaret  electionis priuilegia sedi Romane, illis econtra affirmantibus non licere electioni ut ad hoc rapiat electum, quod ipse sibi fecerat illicitum. Et hinc Sunamite [Sunamitide] Ecclesia, quasi in collisione duorum lapidum contrita, nobis, qui in spem filiorum in hac ingemiscimus ualle lacrymarum, supplicandum est fonti misericordiarum »ut fermentum illud,« quod, sicut Gregorius dicit, »tribus farine satis totius humani generis massam in unitatem conspersit, nunc totius Ecclesie corpus in illius formam panis qui de celo descendit redigat, ut uinea Christi mundata uulpeculis, que eam demoliuntur , purgata sarmentis, que igni debentur, uernet, floreat per concordiam unitatis, uere uiti in odorem suauitatis [adherens forte subdendum].«.

 Audituris [audite], qui nunc apostolico contradicitis, episcopi illud Gregorii  ad Felicem episcopum dicentis: »Qualiter obedientia, uel reuerentia sit prepositis exhibenda, ex tuis quoque subiectis, ipse non ambigis. In qua re ualde est utile, si id quod discipline uigor imponit, nullo cogente, humilitas laudanda seruauerit.« Et illud Leonis: »Qui ergo scit se quibusdam prepositum, non moleste ferat aliquem sibi esse prelatum, sed obedientiam quam exigit etiam ipse dependat.«  Econtra domno apostolico uiscera doctoris gerentis in subiectos accepturos dicentis: »Tanquam si nutrix foueat filios suos, ita desiderantes uos cupide uolebamus tradere uobis non solum Euangelium Dei, sed etiam animas nostras: quoniam karissimi nobis facti estis .« In hac apostolici, siue, ut ille putat, reprehensione, siue, ut illi, necessaria consideratione  , ego tuus, licet interiori caream rationali, uolens tamen funem apostolicum potius sequi quam trahere, sedem Romanam ueneror ut tribunal Christi, eius pontificem ut sacrarium Spiritus almi, eius amplectens decreta ut celestis curie edicta.

Inquiris preterea a me, ut tui rursus uerba ponam, quid ego sentiam de confectione sacramentorum  a Simoniacis, seu a quibuslibet excommunicatis usurpatorum, quippe si careant ueritate. Stultus igitur non stulte obedio. Dicam quod sentio.

Simoniacus est, qui temporalis lucri gratia ecclesiasticos honores qualitercunque uel emit, uel uendit. Horum alii, licet ordinati, carent tamen ecclesiastico honore quem a nullo acceperant. Alii regulariter ordinati, licet postmodum Simoniaci facti, habent tamen adhuc ordines quos publicata sua heresi nondum amiserant. Inordinatos autem dicimus qui ordinati sunt a Simoniaco qui nichil eis potuit dare, uel qui per pecuniam aut interuentum secularis gratie ordinati sunt a non Simoniaco, a quo nichil per emptionem poterant accipere. Ordinatos autem et tamen Simoniacos appellamus qui  post acceptos a quibus et ut debuerant ordines, Ecclesias uel alia que Simoniaca suasit heresis, emerant uel uendiderant. Sed priores, quos diximus ordinatos, nullo modo conficient sacramenta, nisi post satisfactionem episcopali auctoritate admittantur. Isti posteriores, id est ordinati et Simoniaci, non conficient  qui manifesti sunt, nisi conuertantur. Quia uero matre Ecclesia cum Christo capite in unum corpus unita, filiorum est Ecclesie non nisi de sacramentis Christi, et Ecclesie; propono mihi distinguendum, auctoritate catholica probandum, quid de Simoniacis, et excommunicatis eadem sibi sacramenta uendicantibus, sit tenendum.

  Simoniacos igitur et excommunicatos in duo diuidimus. Alii eorum quorum zelus innotuit; alii qui, etsi accusati, etsi macula suspicionis respersi, necdum tamen manifestati Illorum uero quorum nefas patet, alii, necdum in iudicio presentati, alii publico Ecclesie iudicio damnati. Ab illis igitur quorum scelus adhuc oculum hominis latet, credimus posse confici sacramenta Ecclesie. Sed quamuis nos iuuent per fidem, illos damnant propter presumptionem: Iudicium, inquit Apostolus,  siti manducat . Sibi, inquit, non tibi, ut Augustinus in epistola concilii ad Donatistas. Communio malorum non maculat aliquem participatione sacramentorum, sed consensione factorum. Nam si in factis malis non eis quisque consentiat, portat malus causam suam et personam suam. Non preiudicat alteri quem in consensione mali operis socium non habet criminis. Et ut scias quod Simoniaci, quod excommunicati nondum uentilabrum experti, latent in Ecclesia, ut in messe cum grano palea, omnes, quos Simoniaca polluit heresis, ex sententia principis apostolorum damnati, dicente beato Gelasio »Idem ipse error, qui semel est cum suo auctore damnatus, in participe quolibet praue communionis effecto exsecrationem sui gestat, et  penam.« Item: »Nec dubium quod sicut in unaquaque heresi, quod incessabiliter repetendum est, quia firmum esse nullus ambigit Christianus, omnes complices, sectatores, communicatores damnate semel prauitatis pari sorte censentur.«

Omnes, scio, presumptuosi, transgressores canonum sunt anathematizati, scribente S. Gregorio ad Gallicanos episcopos: »Omnia que sanctis canonibus sunt aduersa districte sub anathematis interpositione damnentur.« Sed hi, inquam, etsi accusati, euidenter tamen nondum in hac transgressione denudati, habent, ut credimus, de materna Ecclesie gratia et sanctitate, aduersus quam nec porte inferi preualebunt : sub cuius alis in spe uenie adhuc latent, ut sacramenta eiusdem matris  conficiant. cuius necdum filii esse publice perdiderant.

Sed dicis: Quomodo conficient corpus Christi qui per heresim, seu per meritum anathematis, se demembrauerunt a corpore Christi? Respondetur: Iudas unus ex duodecim erat, eamdem cum eis potestatem miracula faciendi habebat. Et quamuis loculos portans fur esset : tamen quibus par erat in signis, par uidebatur et meritis. Ante oculus quippe hominum in miraculorum insignibus, Petri, Andree, Iacobi et Ioannis erat socius; ante eius autem oculos cui non erat opus ut quis sibi testimonium perhiberet de homine, quia »ipse sciebat quid esset in homine «, erat diabolus.  Dictum est enim de eo: »Nonne ego uos duodecim elegi, et unus ex uobis diabolus est?«  Ideo utique diabolus, quia dualem spirabat spem, esse uidelicet et uenditor Domini et discipulus Domini. Sed cum iam nequitie sue pretium uenditi Domini promitteret, cum iam opportunitatem tradendi eum quereret  in hoc barathro sceleris non minus usus est potestate apostolica, et hac tandiu, donec audito: »quod facis, fac citius, exiuit foras: Erat enim nox .« Ad hunc modum credimus et hos posse ecclesiastica efficere sacramenta, dum nondum eos publicauit, et quodammodo ante episcopalem ecclesiasticam excommunicationem ab Ecclesia preiudicarie eliminauit eorum se effrenis contumacia.

 Ab illis uero qui de heresi Simoniaca sunt euidenter rei, etsi nondum publice iudicati, firmiter diffitemur Ecclesie sacramenta posse confici. Publica enim et fronte carens presumptio maior est ipso scelere admisso. Que, dum claret, euidens est exemplar peccandi; qui dicit, nisi me, me imitamini. uerbi gratia, qui honores Simoniace acquisitos non deponit, quid aliud, nisi Simonem, in quo uiuit, imitandum proponit? Qui autem pudibunde et tantum ante Deum peccat, quandoque esse metuet  quod uideri pudet.

Sed oppones mihi, scio, Cum usus quotidie nobis presentet unum eumdemque Simoniacum, alii cuiquam Christiano adhuc inexpertum, alii uero perlucere manifestum, quomodo ille sacramentum nescienti conficiet, quod quantum ad scientem conficere non ualet? Respondetur: Iusta mens ex fide uiuit . Fidei effectus salubrius creditur quam cum ratione inuestigetur. Dico equidem  quia illud quod per Simoniacum non posse confici creditur, illud inquam, alicui simpliciter credensi et fideliter nescienti  sacramentum esse, fides operatur. Ipse tamen conficiens, ex hoc, quod conficit, damnatur. Ne mireris, quia per fidem sacramento reficitur accipiens. Audi, quia sacramenti  gratia  participatur etiam non accipiens. Augustinus in sermone ad infantes ad altare de sacramento : »Nulli est aliquatenus ambigendum tunc unumquemque fidelium corporis sanguinisque Dominici participem fieri, quando in baptismate membrum Christi efficitur; nec alienari ab illius panis calicisque consortio, etiam si, antequam panem illum comedat et calicem bibat, de hoc seculo in unitate corporis Christi constitutus abscedat. Sacramenti quippe illius participatione ac beneficio non priuatur, quando ipse hoc quod illud sacramentum est inuenit.« Ne igitur dubites simpliciter credentem salubriter illud accipere ab illo quem nescit hereticum; audi etiam,  quod simplicitatem [f., simplicitas] fidei efficaciter accipit ab eo quem scit hereticum. Augustinum in eodem sermone : »Si quem forte, inquiens, cegerit extrema necessitas, ubi Catholicum per quem accipiat non inuenerit, et in animo, pace catholica custodita, per aliquem extra unitatem catholicam positum acceperit quod erat in ipsa catholica unitate accepturus, si statim etiam  de hac uita migrauerit, non eum nisi catholicum deputamus. Si autem fuerit a corporali morte liberatus, cum se catholice congregationi etiam presentia corporali reddiderit, unde nunquam corde discesserat, non solum non improbamus quod fecit, sed etiam securissime uerissimeque laudamus. Quia presentem Dominum [Deum] credidit cordi suo, ubi unitatem seruabat.«

Discamus ergo, quia si cum Simoniaco ago, qui est adhuc tantum de manifestis, nondum de publice damnatis, cum illi, inquam, quedam Ecclesie sacramenta conficere nequeant, cum perfecti nec illos posse conficere, nec se confecta ab eis accipere credant, tamen quod non habeat nequitiam dantis, accipit pleniter fides et sapienter simplicis et simpliciter  sapientis, totum implente gratia Iesu, sicut in illo felici latrone, cui, ut Augustinus ait, »quod ex baptismi sacramento defuit, benignitas Dei spiritaliter adimpleuit.«

Hoc autem distare uidetur inter manifeste reos et publice excommunicatos, quia cum excommunicatis communicare prohibemur, nisi conuertantur. Cum manifestis et nondum iudicatis conuersari oportet, ut conuertantur. Illis nefas est, ut dicamus aue, nefas est cum illis uel cibum sumere. Cum istis permittit Apostolus communicare dicens: »Non utique fornicariis huius mundi, aut auaris, aut rapacibus, aut idolis seruientibus, alioquin debueratis ex hoc mundo exisse .« Illorum igitur, qui manifeste sunt rei, formam habuerunt publicani et peccatores,  cum quibus Saluator manducauerat . Excommunicati autem significantur per illos quos Apostolus Satane tradiderat . Huiusmodi manifestis, nondum publice iudicatis, ego communicans, me non excommunico, dum hominem ut Christianum diligens, factum eius, ut non Christiani, improbo, prescribente Augustino: »Duobus modis non te maculat malus, si non consentias et si redarguas,« hoc est, non communicare, non consentire. Cummunicatur quippe, quando facto eius consortium uoluntatis, uel approbationis adiungitur.

Ab his autem, id est Simoniacis, licet nondum publice excommunicatis, non posse clericos ordinari, non posse Dominicum corpus confici, credas  apostolicis Innocentio et Paschali. Innocentius papa de Simoniacis dicit  : »Asseritur eum qui honorem amisit honorem dare non posse. Nec acquiescimus ullum aliquid ab eo accepisse. Quia nil erat in dante, quod alius ab eo posset accipere. Et uerum est certe, quia quod non habuit, dare non potuit.« Audi Paschalem papam in epistola ad Mediolanensem Ecclesiam  :

 »Quicunque sacros ordines ad pretium largiuntur, cum Iuda pessimo mercatore peribunt: qui pro XXX argenteis eterni Filium uendidit Parentis. Audiat hoc hereticus, audiat et Christianus. Audiat et ille, qui hanc heresin uult rabido ore auctorizare. Istis dico: Ubi est quod accepistis? Illis dico: Ubi est quod dedistis? Infelices infeliciter sibi inuicem contra campserunt: hic, ut consuleret sue philargyrie; ille, ut satisfaceret proprie nequitie. Quapropter nec ille habet pretium, nec illi babent Christum. Exsulta, Christiane, quia quod Iudas uendidit et Iudeus emit, tu acquisisti. Grande bonum suo malo operati sunt nobis ambo.«

Item in eadem: »Si tali exterminio traditus est qui uendidit Christum, quid erit de sociis eius qui  emunt uel uendunt Paracletum? Nunquid non pares sunt in ultione qui pares sunt in crimine? Ille uendidit Filium. Isti, quantum in se ipsis est, Spiritum sanctum conantur uendere.«

Cum autem quidam, domine, et maxime apud uos, blandiantur sibi, affirmantes se non esse Simoniacos, quia non emerint uel uendiderint ecclesias, uel altaria, sed res et commoda ecclesiis attinentia, audi eumdem Paschalem in eadem epistola: »Si quis obiecerit non consecrationes, sed res ipsas que ex consecratione proueniunt, uendi, uidetur quidem aliquid dicere, nichil autem penitus sentire. Nam cum corporalis Ecclesie aut episcopus, aut abbas, aut alius aliquis sine rebus corporalibus et exterioribus  in nullo proficiat, sicut nec anima sine corpore temporaliter uiuit, quisquis eorum alterum uendit, sine quo alterum haberi non prouenit, neutrum non uenditum derelinquit.«

Quid quod etiam missa a talibus nequeat celebrari, declarat quidem in eadem: »Nunquid maledictus sua benedictione panem in Christi  carnem poterit uertere, maxime cum quidquid benedixerit Dominus se maledicturum asserit?« Et post pauca: »Si heretici sacerdotes uoces exhortationum non possunt fari, quomodo ualeant uinum in Christi cruorem uertere? Et si Dominus precepit nequaquam dari homicidis, adulteris, rapacibus et ceteris criminalibus peccatis irretitis, corpus et sanguinem suum usque ad satisfactionem, quomodo ipse  dabit sacerdotium usurpanti per Simoniacam heresim ubique damnatam?«

Quantum noceat audita eorum missa, audi eumdem: »Cum ergo tales episcopos, uel abbates, uel reliquos clericos non deuitamus, si eorum missas audiamus, uel cum eis oramus, excommunicationem cum eis subimus. Quos quidem sacerdotes esse saltem credere omnino errare est, cum Petrus  Simoni dicat: Pecunia tua tecum sit in perditionem, quoniam donum Dei existimasti cum pecunia possideri .« Ubi cum existimasti dicitur, patet quia non pro eo quod fecerat, sed quia se facere posse crediderat, condemnatur. Patet igitur ex predicta auctoritate nec clericos ab eis ordinari, nec Dominicum corpus posse confici, sed ipsos ex uoce Petri esse perditos clericos. Et si predicta duo sacramenta non conficiunt, certe nulla, nisi forte solum baptisma, conficere possunt. Et ut scias quia nullo modo ecclesiastica sacramenta fieri possunt a Simoniaco, audi ex apostolico decreto annullata esse omnia que facta uidebantur a neophyto.

Defuncto Romane sedis presule XCIu Paulo huius nominis primo,  Constantinus quidam a  laico in papam consecratus sedem apostolicam per annum et mensem obtinuit. Episcopos scilicet, presbyteros, et alios diuersi gradus, infra hoc temporis spatium ordinauit; omnia que apostolici erant fecit. Inter hec quidam Romanorum, abhorrentes caput Ecclesie Romanam sedem a neophyto inuasam, Stephanum natione Siculum, ecclesiasticis traditionibus eruditum, impetrato cleri ac populi consensu, Constantino deposito, Stephanum illius nominis III [BARON., Steph. Iu] papam XCu, apostolici apicis consecratione sublimauerunt.

Hic mox directis legatis ad reges Francie Carolum et Carolomannum, qui defuncto nuper patri Pipino successerant, eorum assensu XII episcopos  probabilioris uite et scientie insignioris de Francia adsciuit  ; aduocatisque insuper Apulie, Campanie, Italie presulibus, synodum Rome in ecclesia Saluatoris celebrauit. Ibi omnia Constantini statuta ex communi iudicio scinduntur, scripta eius in presenti comburuntur. Ipse Stephanus papa cum clero prostratus penituit se unquam pape neophyto obedisse, se de manibus eius communionem accepisse. Decretum est igitur in concilio eodem sub anathematis uinculo nullum dehinc neophytum ad episcopalem aspirare apicem. De episcopis autem, presbyteris et ceteris quos infelix Constantinus consecrando ordinauerat, statutum est ut omnes ecclesiasticis, quos per eum sibi uindicauerant, honoribus exspoliati, descenderent ad solos illos gradus in  quibus constiterant, priusquam ab eo ad altiora prouecti fuerant. Si quos tamen ex illis sub modio latentes candelabrum  Ecclesie sibi super imponendos  exposceret, ipsi a clero et populo iterum electi, iterum quasi non antea a Constantino papa consecrati, depositum tantum, et nunquam altiorem merentur honorem. De his autem, si qui per eum de laicis in presbyteratum siue  diaconatum fuerant promoti, decretum ut admisso gradu ubicunque uoluissent in religioso tantum habitu permanerent. Nullus omnium ad pontificatus apicem promoueretur; nullus omnino altiorem gradum speraret, ne hic nouitatis error in Ecclesia Dei radicaret. Demum sancitum est ut quecunque Constantinus inuasor in sacramentis ecclesiasticis egerat, omnia iterarentur, ut in gestis pontificum legitur  , preter sacrum baptisma, et mysticum chrisma. Finita sancta synodo omnis populus sui pedibus pape aduoluitur, indulgentiam poposcit quod unquam Constantino inuasori communicauit. Ille singulis penitentiam pro hoc admisso iniunxit. Episcoporum qui digni censebantur, denuo a subiectis electos, ipse denuo consecrauit  , reliqui  ordinis nullum amisso gradui restituere censuit.

Patet autem, domine, ex clericorum ordinationibus ordinatis, annullatis, ex ecclesiarum consecrationibus alteratis, chrisma etiam neophyti consecratoris annullatum, nisi quod baptisma ex illo chrismate celebratum noluit Stephanus papa annullare. Quia nec ab heretico baptizatum licet rebaptizare, dum tantum baptizet in nomine Patris, et Filii, et Spiritus sancti.

Hac etiam ratione cum prioris anni  , id est, ab Incarnatione Domini 1075, Pascha rex apud Babinberch celebraret, Leimarus Bremensis archiepiscopus noluit in baptizando uti chrismate, quod confectum uidebatur ab Herimanno  tunc ibi  episcopo, cum sciret hunc Simoniacum, licet nondum conuictum, ecclesiastica in hoc usus ratione. Quia baptisma, quod non annullatur, postquam factum est ab heretico, non tamen ut fiat, concedendum est heretico, cum aliud sit, rem, postquam facta est, non improbando tolerare, aliud, ne improbari metuat, preuidere. Scire autem oportet illos non tantum neophytos, qui de laicis subito ad ecclesiasticas promouentur dignitates, ut illum quem uester Herimannus de una et eadem die de coriario presbyterum maturauit. Quem ipse subito de pila, in qua cortices contuderat, ad altare Christi transtulit: O festinata promotio! Fit diaconus, qui lectionem prius in celebratione misse non legerat; sacerdos, qui tunc primum Leuita; suscepit simul  omnes ecclesiasticos gradus, qui largum et cogentem consecrare consecrationem eadem die uenerat [f., emerat], nec corona signatus. Sciendum est, inquam, non solum huiusmodi uocari, et esse neophytos, sed magis illos, qui moribus informes, religione rudes, scientia rustici; plures renascentis hydre capitibus nunc emergunt, et per hoc se perpetuo anathemate perimunt. Audi Gregorium in suo  Regesto, in epistola uergilio Arelatensi episcopo missa: »Cum ad sacros ordines Paulus apostolus neophytum uenire prohibeat , sciendum est nobis quia sicut tunc neophytus uocabatur, qui adhuc noue erat plantatus in fide, ita nunc inter neophytos deputamus qui adhuc nouus est in sancta conuersatione.«

Scribam et adhuc de gestis pontificum concilium pape de annullatis, que Leo neophytus usurpauerat, sacramentis.

 Anno Dominice Incarnationis 944, tertio autem ex quo Otto imper. Henrici regis filius, compressa Beringarii et eius filii tyrannide, Italiam subiugauerat, Ioannes papa ab imp. quem cum coniuge, et Adelhaida priori anno  imperiali unctione  sublimauit, deficiens, Adelbertum reip. aduersarium in urbem recepit. Quod non passurus imperator Romam hostiliter inuadit. Papa hinc imperatorem timens, illinc Romanis diffidens cum suo complice Adelberto aufugit, usurpato sibi non paruo Ecclesie thesauro. Romani, siue timore correpti, siue respectu iuris allecti, dominum suum gratulatorie recipiunt. Imperator apostolico, ad determinanda, que tunc imminebant negotia, indigens, Ioannem papam ad desolatam sui sedem reuocauit. Quo reuerti negante, Leo adhuc laicus  , quantum ad secularia non parum strenuus, papa eligitur, ordinatur. Synodus, presente imp. et multis Teutonicis et Italicis presulibus, celebratur. Multa,  que uel ecclesiastica necessitas, uel imperatoria poscebat uoluntas, decernuntur. Sic domnus Leo presidens apostolice sedi fecit interim ordinationes, et omnia, que erant apostolici. Nec longum  , Romani alterata fide apud imp. papam recipiunt Ioannem. Ille, congregato Rome in ecclesia Sancti Petri concilio, Leonem, qui sibi uiuo neophytus successit, omni ecclesiastico ordine exutum, ita ex statutis canonum damnauit ut, si postmodum ad aliquem clericalem gradum uel aspiraret, perpetuo anathemati cum omnibus sibi ad id opitulantibus subiaceret. Episcoporum duos, qui eum promouerant, in synodum uocatos et in tertia actione presentatos, ita ex auctoritate apostolica sacerdotali priuauit honore ut postmodum in nulla synodo recuperationis  aditum auderent uel tentare. Tertium autem ex his nomine Siconem canonice uocatum, exspectatum, demum uenire nolentem, ecclesiastica priuauit communione. Statutumque est publico omnium iudicio synodum a Leone collectam nec nominandam synodum, sed prostibulum fauens adulteris. Ergo omnia predicti Leonis decreta cassantur; et quicunque ab eo erant consecrati iussi sunt planetis  uestiri, et suam ipsorum proscriptionem presentare in charta, hec uerba continenti: Pater meus nichil sibi habuit, nichil mihi dedit. Et sic depositi remanserunt in illis gradibus quos habuerant antequam a Leone promoti fuerant, eadem ratione, eadem auctoritate qua et illi quos supra diximus a Constantino neophytos promotos.

Ut etiam scias non tantum a Simoniacis, non tantum, quod minus est, a neophytis, sed etiam ab aliis inordinate promotis non posse confici sacramenta Ecclesie, referam quod contigit apud sacrosanctam Hildenesheimensem Ecclesiam  , cui ego indignissimus nunc seruio, si non fructuose, tamen deuote; si non utiliter, tamen fideliter; si non, ut debeo, tamen ut potero.

  Ebo Remensis episcopus assensum Lothario prebuit, cum patrem suum Ludouicum Magni Caroli filium regno priuauit. Ludouico autem ope filiorum suorum, Pippini scilicet et Ludouici, quorum prior dux Aquitanie; alter dux erat Baioarie, in regnum recepto, synodus colligitur. Ebo depositus Hildenesheimi relegatur. Defuncto iterum Reginberto Hildenesheimensis Ecclesie episcopo secundo, imperator Ebonem humanitatis potius quam iustitie respectu eidem sedi tunc tertium prefecit. Ille miser exepiscopus Ecclesie sacramenta episcopali concessa dignitati stolidus sibi per duodecim annos usurpauit. Quo hominem exuto, successor eius Alfridus clericos, acceptis ab antecessore suo ordinibus, ex auctoritate apostolica, exuerat, ecclesias denuo dedicauerat,  omnia de sacramentis Ecclesie ab eo gesta, preter solum baptisma, iuxta decreta predicti pape Stephani annichilauerat. Ecce quam periculose sibi usurpant Ecclesie qui tamen non conficiunt sacramenta, quos ecclesiastice dignitatis presumptuosos raptores apostolicum, et ligando damnat, et damnando ligat anathema.

Restaret mihi probare de publice excommunicatis; sed cum sacramenta Ecclesie non conficiantur a presumptoribus qui nondum in iudicio sunt presentati, quis querat, quis ambigat de his quin a concione Ecclesie sint alienati? dimembrati igitur a corpore Christi, id est, separati ab Ecclesia, nichil poterunt intra Ecclesiam operari; quod et tu ratione et auctoritate inuictissime probasti, dicente  Augustino contra Donatistas: »Quisquis a catholica Ecclesia fuerit separatus, quantum se laudabiliter uiuere existimet, hoc solo scelere quod a Christi unitate defunctus est, non habet uitam, sed ira Dei manet super eum .«

Ne autem excommunicatus propter conscientiam  innocentie, teste se, absolutum sibi polliceatur, audiat decretum Carthaginensis concilii: »Qui excommunicatus fuerit pro suo neglectu, siue episcopus siue quilibet clericus, et tempore excommunicationis sue ante audientiam communionem presumpserit, ipse in se damnationis iudicetur protulisse sententiam.« Et illud Sardicensis concilii: »Priusquam omnia diligenter et fideliter examinentur, eum qui fuerat a communione separatus ante cognitionem nullus debet presumere, ut eum communioni societ. «

Agens ego de synodis, legens ego illam Leonis  synodum uocatam non synodum, sed prostibulum fauens adulteris, non possum non recordari synodi uestre, que in preterito anno  a tribus millibus  ac sexcentis inter presbyteros et reliquos gradus, ecclesiasticis, ut audio, apud uos collectis, quam parum sue professioni prospexit, cum decretis Nicene synodi nescio qua fronte contradixit. Si circumspicientes animati sunt de circumfuso tantum sui numero legerent in decretis sedis apostolice que Romani clerici, Ioanni presbytero sed schismatico, direxerant, tunc temporis  , quando uigilius ex apostolico in heresim lapsus, Constantinopoli tenebatur. In his, inquam, decretis hodie a Romana Ecclesia inter catholicas regulas habitis legerent: »Quod si omnes sacerdotes, et mundus assentiat, damnatio consentientes inuoluit, non preuaricationem assensus absoluit. Non enim crimen minuitur, sed accrescit; contra, generale fit ex priuato.  Hoc enim Dominus omnium iudicauit, qui peccantem mundum generali diluuio interemit .« Audirent et Leonem ad Anatolium : »Illa Nicenorum canonum per sanctum uere Spiritum ordinata conditio, nulla unquam est parte solubilis. Nulla sibimet de multiplicatione congregationis synodalia concilia blandiantur. Neque trecentis illis decem atque octo copiosior numerus sacerdotum comparare se audeat uel preferre; cum tanto diuinitus priuilegio Nicena sit synodus consecrata ut, siue per pauciores siue per plures, ecclesiastica iudicia celebrentur, omni penitus auctoritate sit uacuum quidquid ab illorum fuerit constitutione diuersum.«

De cuius priuilegio et beatus Ambrosius dicit:  »Non humana industria, non compositione aliqua, trecenti decem et octo episcopi ad concilium conuenerunt; sed ut in numero eorum, per signum sue passionis et nominis Dominus iehsu suo probaret se adesse concilio. Crux in trecentis, Iesu nomen in decem et octo est sacerdotibus.«---»Et mihi, inquit  Hilarius, ipse ille numerus hic sanctus est, in quo Abraham, uictor regum impiorum, ab eo qui eterni sacerdotii est forma benedicitur .« Et idem beatus Leo papa : »Sancti illi et uenerabiles Patres, qui in urbe Nicena, sacrilego Ario cum sua impietate damnato, mansuras usque ad finem mundi leges ecclesiasticorum canonum condiderunt, et apud nos in toto orbe terrarum in suis constitutionibus uiuunt. Et si quid usquam aliter quam illi statuere presumitur, sine cunctatione cassatur.« Et hinc sanctus Leo ad Pulcheriam Augustam : »Contra statuta, inquit, Paternorum canonum, que ante longissime etatis annos in urbe Nicena spiritalibus sunt fundata decretis, nichil cuiquam audere conceditur, ita ut si quis  diuersum aliquid decernere uelit, se potius minuat quam illa corrumpat.« Audirent etiam beatum Gregorium in multis sui non Registri, sed Regesti epistolis Nicene synodi decreta affirmantem. Reponerent interius et illud Gregorii, quod et prius dixi: »Consona sanctis Patribus definitione sancimus, ut qui sacris nescit obedire canonibus, nec sacris ministrare uel communionem capere sit dignus altaribus.«

Si dicunt hec noua emersisse tertium nunc Catonem de celo cecidisse, audiant papam Celestinum : »Nulli sacerdotum suos ignorare licet canones, nec quidquam facere, quod Patrum possit legibus [regulis] obuiare. Non pretereant, non abradant pronomen suos. Nam canones proprii sunt sacerdotum,  ut lex Moysi et lex Iudeorum. Unde eis Dominus: »In lege, inquit, uestra scriptum est .« Et de eis: »In lege eorum scriptum est .« Hinc patet, quia si, ut Celestinus affirmat, illi sunt sacerdotes quorum sunt canones, tunc, quorum non sunt canones, nec erunt sacerdotes. Sed hec hactenus.

Cum tui, uenerande Pater, recordor, exclamare compellor: O me infelicem, imo infelicissimo infeliciorem, quod ego olim digitis tuis probatissimam distillando myrrham, mihi quid agendum prescribentibus non obediui, quod, instar aspidis surde, orem tuis monitis obturaui!  Nunc enim arguit me illud Salomonis: »Quo modo si spina  nascatur in manu temulenti, sic in ore stultorum parabola .« Nam sicut temulentus spina in manu detenta seipsum in primis uulnerat, ita me mea sententia sui laqueo strangulat, ita me proprio meo gladio iugulat. De lege sua me Deus docendo mitigare mihi a diebus malis uoluit ; sed fateor tibi, sancte Pater, quia tibi factus sum in medio fornacis, es, murmurando; stannum, ut dealbatus paries, meliora mentiendo; ferrum, proximis nocendo; plumbum , semper ad infima uergendo. »Curauimus, ait Dominus, Babylonem, et non est sauata .« Crepuit, dicit Scriptura, in fornace , qui non caruit uento  superbie. Hinc ego expallens illud Domini in Ezechiel dicentis: ue ciuitati sanguinum, cuius ego grandem faciam pyram , licet Deus in me fecerit uiam semite ire sue ; illam tamen desidero iram, de qua Hieronymus: »Grandis, dicit, offensa est, postquam peccauimus, iram Dei non mereri, ut illam declinem iram, de qua Psalmista: »Exacerbauit [peccator] Dominum secundum misericordiam [multitudinem] ire sue ,« non quia idem peccator licenter peccat, sed nimie Dei ire est quod peccanti prospera arrident, quod nequitia eius non retunditur, quod eius sceleri pro meritis non respondetur.«

Et ne diutius delinquam maiestatem animi a maioribus demorando, tuos deosculans pedes, tua amplectens  genua, clamo tibi, Pater et Domine, unum pietate, alterum dignitate, precans indulgentie gratiam, quam sepe tibi ualefacienti seniori meo sanctissimo Rumoldo  hodie celestis aule domestico dederas, precans leuate manus tue mereri benedictionem; cui nullus distat locus, precans ut in illo ineffabili iubilo, quo celum penetras, quo diuinam promulces aurem, mei non obliuiscaris qui tui saltem tunc memor existo, cum tui conuersationem tritamque uiuendi semitam deuotus exopto. uix refrenata penna dicam inuito ore: uale, gloria Isrel, uale, curie celestis conscripte senator. Insipiens factus sum loquendo, dices mihi: Respondeo: cegisti me. Amori modum suadens, perdes operam.

 ualeas et tu optate indolis, Bernalde, fioscule uernans, rogatus cum illo Apostoli ad Philippenses: »Si qua consolatio in Christo, si quod solatium caritatis, si que societas spiritus, si que uiscera miserationis ,« ut citius dictate tibi a domino tuo materie merear litteras omni nectare mihi sapidiores, tum tantum tuam dominique tui salutem mihi referentes. Tu tibi, moneo, non desis, presentaturus te nobis talem, qualem ego te nescio, utrum magis optem an sperem. Opto quippe ex illo quem in te habeo affectu. Spero ex debite uirtuti tue parentele respectu.





EPISTOLA III ADALBERTI AD BERNALDUM.

 Domino ac reuerendissimo sacerdoti BERNALDO non iam nugacem lyram Horatii, sed mysticam citharam Dauid, fructuosius sibi, et suis auditoribus amplexanti, ADALBERTUS etate presbyter, non moribus, eiusque Bernaldus, ex utroque homine certissimi seruiminis affectus. De dulcissimo uestri rescripto, uobis condignas grates referre non sufficimus; sed hoc omnium bonorum Retributori, ut ipse uobis retribuat, obnixa supplicatione committimus, quem et uos in nobis tam caritatiua responsione, tam laboriosa rescriptione non dubitamus honorasse. Sed quia nonnulla in eodem rescripto nos mouent, de experta uestre prudentie beneuolentia  securi, iterum uos inquietare presumimus, iterum uestre diligentie iudicium super nonnullis obscuris ardenter exspectamus.

De primatu igitur sanctissime sedis apostolice satis eleganter caritas uestra nobis scripsit. Quam, licet aliquando ab indignis possessam, semper tamen omnibus Ecclesiis esse preferendam ex decretis SS. Patrum euidentissime probauit. Huius enim sedis pontifices pro tempore a subditis admonendos fore, non tamen temere proscribendos, Christianissima pronuntiatione docuistis, uidelicet ut eiusdem sedis primus possessor a coapostolo eius Paulo caritatiua liberalitate admonitus est, non ut S. Athanasius Alexandrinus patriarcha ab Arianis heretica usurpatione depositus est.

 Tractatum uestrum De ordinibus iudiciorum gratissime suscepimus, quem ita expressum, ac testimoniis SS. Patrum ita roboratum, et nos postmodum in quodam libello reperimus. Duos quippe iudiciarios ordines esse nobiscum sentitiis: unum, de dubiis, alterum de manifestis. Sed ordinem de manifestis in duas species subdiuiditis. Unam quidem, cum reus et obiecta se fecisse, et faciendo peccasse fatetur. Alteram uero, cum reus se obiecta fecisse, sed in hoc non pecasse fatetur. Nos tamen hanc posteriorem uestre subdiuisionis speciem in nostra diuisione comprehendimus infra modum de dubiis criminibus. Dicimus enim, ex iudiciariis ordinibus, hunc fieri de dubiis, illum uero de manifestis criminibus.  Nec hoc me quilibet dixisse putet, quasi uestre diuisioni preiudicemus, sed ideo potissimum ut utrarumque diuisionum concordiam ad inuicem denotemus. Nam utraque diuisio, ut nobis uidetur, stare poterit, si uestra prudentia non aliter iudicauerit. Illa enim uestre diuisionis species, in qua factum conceditur, culpa denegatur, partim manifesta, partim dubia probatur. Factum enim, quod conceditur, manifestum est; sed idem ipsum, an pro crimine sit habendum, summopere dubitatur. Non ergo mirum eamdem speciem diuerso respectu, nunc dubiis, nunc manifestis ascribi; sed nos magis illam dubiis interposuimus, quia diuisionem iudiciorum non generaliter inter facta, sed inter crimina fecimus iudiciariorum ordinum. Alii fiunt de dubiis  criminibus; alii, de manifestis.

Unde predicta uestre diuisionis species, in qua, concesso facto, an crimen sit dubitatur, non incongrue in nostra diuisione dubiis annumeranda uidebatur. uos autem iudiciarios ordines non inter crimina, sed absolute inter occulta et manifesta diuisistis; unde, et predictam speciem, in qua denegata culpa, factum conceditur, sine contradictione manifestis annumerare potuistis. Illud etiam quod singularum discussioni causarum synodicam uocationem prerogari uultis, et nos utique laudamus. Nam et decreta sanctorum Patrum itidem precipiunt, quippe ut dubiis rebus infamati ad conuentum sacerdotalem uocentur, per canonicas inducias exspectentur, tunc demum, si uenerint, in conuentu  audiendi. Aut, si uenire noluerint, pro contemptu a communione suspendendi. Hoc, inquam, illis iure conceditur qui de obiectis aut nichil se fecisse fatentur, aut hoc, quod fecerint, crimen esse diffitentur.

Nec hoc etiam negamus quin et publicis criminibus obligati ad synodale iudicium pro contemptu uocentur, ut tanto cautius, tanto irrefragabilius, et demum Ecclesie tanto fructuosius quanto a pluribus auditi iudicentur. Sed hanc synodicam uocationem nullatenus tam generalem ponere audemus ut ipsius apostolice sedis priuilegium, non ab apostolis, sed ab ipso Domino ei concessum infringere tentemus. Est enim priuilegium sedis apostolice ut nulla proueniente synodo, quoslibet damnandos possit  damnare, et reconciliandos reconciliare, ut beatus Gelasius in decretis ad orientales episcopos directis ostendit , in quibus Acasium Constantinopolitanum patriarcham absque omni synodo canonice ab apostolica sede damnatum irrefragabiliter probauit. Scribit enim inter cetera: »Cuncta per mundum nouit Ecclesia quod sacrosancta Ecclesia Romana de omni Ecclesia fas habeat iudicandi; neque cuiquam de eius liceat iudicare iudicio, siquidem ad illam de qualibet mundi parte appellandum est; ab illa autem nemo sit appellare permissus.« Sed nec illa preterimus, quod apostolica sedes sine ulla synodo precedente, exsoluendi quos synodus iniqua damnauerat, et damnandi, nulla existente  synodo quos oportuit, habuerit facultatem. Et hoc nimirum pro suo principatu; quem beatus Petrus apostolus Domini uoce , et tenuit semper, et retinebit.

Huius ergo priuilegii auctoritate sanctissimi Romane sedis episcopi absque omni synodo damnare consueuerunt quorum contumaciam, ex cuiuslibet indubitabili relatione, cognouerunt. Hoc utique illius scientiam non subterfugit, quicunque Regestum S. Gregorii et reliqua SS. Patrum decreta, diligenti consideratione percurrerit. Sic, inquam, Maximus Salonitanus episcopatui presumptuose inthronizatus a B. Gregorio absque omni synodo, pro hac presumptione missarum celebratione priuatur. Quem S. Gregorius  non tam pro manifestis  quam pro dubiis criminibus ad se uocatum, uidelicet, quem Simoniaco schismati, siue mulieribus mistum fuisse, non pro certo nouit, sed infamatum audiuit. De quibus etiam criminibus idem Maximus  se postmodum iuramento expurgauit. Si enim eum tam indubitanter Simoniacum siue fornicarium, ut presumptuosum, nosset, absque omni uocatione, siue discussione, iuxta predictum apostolice sedis priuilegium damnare illum posset.

Preterea, si nullum, licet in crimine uulgatissimum, nisi post synodicam uocationem iudicandum fore censemus, multum ecclesiastice correctioni derogamus, nimiam multitudinem carrinarum (forte leg. causarum] ad synodum differemus: imo hac occasione  plurimas negligendas fore non dubitamus. Sed Ecclesiarum consuetudo hoc obtinuit ut non solum episcopus, sed etiam unus solus presbyter subditum suum manifesto crimine obligatum, canonico iudicio subiicere ualeat, nec eum, nisi eius iudicio inobediens exstiterit, ad synodum uenire compellit.

Nec otiose considerandum quod S. Patres absque omni synodo etiam de dubiis criminibus iudicare solebant, non quidem definite, sed sub quadam iudiciaria conditione. Unde S. Gregorius Andream Tarentinum episcopum, pro quadam concubina post ordinationem suam infamatum, ita iudicauit ut sacerdotale officium penitus deponeret; si eum conscientia sua de illato crimine culpabilem assereret.

 Sed iam ad causam nostram ueniamus, quam etiam, ut euidentior fiat, breuiter et fideliter litteris commendare non pigeat, ut ex fidelium uirorum certissima relatione didicimus, quorum alios corpore quidem, non animo, Wormatiensi conspirationi, alios uero Romane synodo hanc eamdem damnanti procul dubio interfuisse cognouimus.  Anno igitur Dominice Incarnationis 1076, Gregorio papa uII in apostolica sede constituto, cum Henricus rex iam per tres annos pro suis reatibus ad penitentiam multoties ab apostolica sede uocatus resipiscere nollet; cumque se in proxima Romana synodo excommunicandum fore prenosceret, tale consilium  a Simoniacis, siue excommunicatis accepit ut omnes sibi subiectos ab apostolico presule separaret, sic, quod sanctam Romanam synodum deauctoraret, tunc in prima Quadragesimali hebdomada futuram, et illum cum suis complicibus excommunicaturam. Accepto igitur consilio, ante eamdem synodum, in septuagesimam generale colloquium apud Wormatiam condixit, quo, preter regni sui principes, quamplures episcopos et reliquos suos fideles uel potius infideles, congregauit. Qui pene omnes aut Simoniaci, aut excommunicati, aut eorum complices indiuidui se Romani pontificis censuram subituros non dubitabant, si rex resipiscens apostolice sedi obediret, eique in ecclesiasticis negotiis debitum adiutorium impendere uellet. Quapropter ex regis insolentia,  occasione accepta regi non tam consenserunt quam persuaserunt ut litteras proscriptorias omnium eorum manibus, per subscriptionem roboratas ad apostolicam sedem transmitteret; quibus, quasi proscripto Romane sedis episcopo, synodus Romana regem excommunicatura nichilominus cessaretur, sicque ipsi cum rege ab apostolice sedis censura liberarentur. In predictis sane litteris, post multas Romani pontificis blasphemias, hoc singuli sua subscriptione confirmauerant ut nollent deinceps huiusmodi criminoso subesse, uel aliquam obedientiam exhibere.

His ergo litteris in Romanam synodum delatis,  iuxta posse eorum, eamdem per legatos suos disturbauerant, et apostolicum presulem, in Romana synodo turpiter blasphemantes, eum non confessum, nec alicuius criminis conuictum ab apostolica sede, ut uilissimum mancipium, iusserant descendere. Preterea ex precepto prefati Henrici Francorum regis, non utique Romani imp. cuncte Romane synodo contumaciter interdixerant, ne domno apostolico pastori suo ullatenus obedirent, pastori, inquam, suo, cui eatenus obedierant, quem eatenus pro legitimo pastore, ut canonice ordinatum, ut canonice in ordine suo conuersatum habuerant; cui etiam predictus rex debitam obedientiam speciali promissione deuouerat, quem diuersorum regnorum  presules et principes pro S. Petri uicario honorauerant.

Hunc igitur non confessum, non conuictum, imo nec, si reus esset, ita, uel ad huiusmodi conuincendum, predicti conspiratores per legatos suos degradare uolebant: qua temeritate, imo quo uesanissimo furore nec cauponem suum quilibet destituere permitteret. Nam, ut B. Marcellinus papa omnibus orthodoxis scribens, capite. 11, testatur: »Episcopi pontifici a quo consecrati probantur preiudicium inferre nullum possunt.« Item, B. Anacletus papa a B. Petro presbyter ordinatus : »Sententia, inquit, quoque Cham filii Ne damnantur qui suorum doctorum uel prepositorum culpam produnt, ceu Cham qui patris pudenda non operuit, sed deridenda  monstrauit . Doctor autem uel pastor Ecclesie, si a fide exorbitauerit, erit a fidelibus corrigendus; sed pro reprobis moribus magis est tolerandus quam distringendus.« Item sanctus Alexander papa; item S. Sixtus presul apostolicus; qui omnes mori magis quam mentiri uoluerunt. Ii, inquam, singuli eadem auctoritate precipui eisdem pene uerbis statuerunt: »Si qui, inquiunt, aduersus episcopos causam habuerint, prius ad eos recurrant, caritatis studio, ut familiari colloquio commoniti ea sanent que sananda sunt. Si autem aliqui eos, priusquam hec egerint, lacerare, accusare, infestare presumpserint, excommunicentur.«

Has igitur et huiusmodi innumerabiles SS. Patrum  sententias si illi nostri conspiratores fideliter inspexissent, nullatenus suum, ut puta prime sedis episcopum, tam repentina uituperatione, non conuentum, non confessum exsufflassent; nec se ipsos pro tam temerario ausu sub perniciosa excommunicatione enecuissent. Nempe, si culpabilis esset, peregrinorum tamen episcoporum iudicio, iuxta canones, nec discutiendus esset, nedum temere deponendus; sed potius in Romana synodo audiendus; si tamen de dubiis rebus, nisi ipse uellet, uel usquam uel a quoquam, iuxta canones, discuti posset. Scriptum est enim: »Non est discipulus super magistrum .« Unde S. Syluester Nicenorum canonum  auctor, generali synodo presidens consensu 277 Episcoporum, cap. 7, statuit dicens: »Nemo iudicabit primam sedem, iustitiam temperare desiderantem. Neque enim ab Augusto, neque ab omni clero, neque a regibus, neque a populo iudex iudicabitur.« Item Symmachus papa omnibus episcopis scribens, cap. 7, decreuit dicens: »Aliorum hominum causas Deus uoluit per homines terminare, sacro uero sancte sedis Romane presulum, suo sine questione reseruauit iudicio. Item S. Alexander papa, qui martyrio sua consecrauit decreta, cap. 1, testatur: »Non potest, inquit, condemnari humano examine quem Deus suo reseruauit iudicio.«

Sed tempora prius consumeremus quam exempla, si singula huiusmodi sanctorum Patrum statuta enumerare  tentaremus. Quippe predictus papa Symmachus, catholice fidei propugnator indefessus, cum plurimis criminibus infamaretur, nec ab Ariano rege Theodorico tunc Romanis imperante, tam temere proscribitur, sed in synodo Romana, non ab alio, nisi ab illa legitime congreganda, discutiendus exspectat. Synodus igitur Rome per auctoritatem ipsius congregata, nullatenus tamen eum, licet hoc permittentem, contra decreta sanctorum Patrum discutere presumpsit, sed totam eius causam diuino iudicio, ut gesta eiusdem synodi testantur, commisit. Nec hoc utique dicimus, quasi quelibet nefanda Romano pontifici impune licere credamus, quasi non et ipse sit impetendus, si in aliqua heresi fuerit  publicatus, sed contra illos agimus qui pro dubiis rebus apostolice sedis episcopum temere iudicauerunt expellendum.

Ipse quidem noster apostolicus multoties hoc a suis insidiatoribus expetiuit ut Rome uel alibi quo ipse posset uenire, in synodo conuenirent, et eo hoc libenter concedente, ordinationem eius siue conuersationem, utcunque uellent, duntaxat canonice discuterent; seque ab apostolica sede absque omni contradictione descensurum promisit, si quid in eo dignum depositione reperirent. Et hoc utique sibi facile credi potuit, qui id culminis captus atque eo actus cum magno eiulatu ascendit; cui nec diuitias nec honores seculares in Romano pontificatu querere opus fuit quibus utrisque cum minori sollicitudine  et ante pontificatum abundauit.

Sed eius insidiatores hactenus eum presentialiter conuenire spreuerunt; non tam ut qualibet ratione se ab huiusmodi accusatione suspenderent quam ut ipsi debitam sententiam pro suis criminibus ab illo non exciperent. Nam, ut beate memorie Bonifacius papa testatur : »Nullus dubitat quod ita iudicium nocens subterfugit, quemadmodum ut absoluatur qui est innocens querit.«

 Apud Wormatiam igitur conuentu facto, schismaticam conspirationem aduersus Dominum et aduersus Christum eius conflauerant, quam, ut predictum est, ad deauctorizandam sanctam Romanam  synodum per legatos suos in eadem synodo publicauerant. Unde Romani ciues, de sancte Romane Ecclesie dehonestatione merito commoti, predictorum legatos omni pena dignissimos arripiunt, et uel aliquatenus eorum immanissimum scelus ulcisci uoluerunt. Sed Romanus pontifex. licet a predictis legatis specialiter impeteretur, tamen de manibus Romanorum crudeliter eos afficientium uix demum eripuit, et sedata turba factoque silentio, eos ad pedes suos sedere fecit. Ea quidem ratione ut ipsi audirent quid sancta synodus de huiusmodi schismatica conspiratione in eadem synodo ad iniuriam ipsius manifestata decerneret.

Decreuit igitur sancta synodus ut officio et communione priuati essent quicunque illam nefariam  conspirationem et contumacissimam legationem studio et uoluntate conflassent. Reliquis autem omnibus eiusdem conspirationis participibus, inducias concessit, ut infra festiuitatem S. Petri, tunc proximam, se aut coactos deliquisse missis legatis probarent, aut predictorum excommunicationi, ut eodem crimine obligati, subiacerent.

Regem uero post multas admonitiones resipiscere nolentem, imo huius schismatice conspirationis auctorem, regno priuatum sub anathematis uinculo domnus apostolicus ligauit, ut eidem etiam ante excommunicationem promisit. De cuius anathematismi canonica promulgatione nullum dubitare confidimus quicunque illam epistolam domni apostoloci fideliter  considerauerit, in qua, ipse regem sepius a se premonitum, multo tempore exspectatum, et ita demum canonice anathematizatum euidentissime probauit. Quapropter, speciali regis causa pretermissa, quid sancti Patres de huiusmodi conspiratoribus generaliter definiuerint, uideamus.

Sanctissimus papa Fabianus, ueritatis miles indefessus, omnibus episcopis scribens, decreuit, dicens: »Si quis clericus suo episcopo infestus aut insidiator fuerit, eumque criminari tentauerit, aut conspirator fuerit, mox ante examinatum iudicium submotus a clero, curie tradatur, cui diebus uite sue deseruiat, et infamis absque ulla spe restitutionis permaneat.«

Item S. Callistus papa, fortissimus ueritatis athleta  Gallicanis episcopis scribens: »Conspirationum, inquit, crimina uestris in partibus uigere audiuimus, et plebes contra episcopos suos conspirare nobis mandatum est. Huius criminis astutia non solum inter Christianos exsecrabilis est, sed etiam inter ethnicos, et ab exteris lege prohibita. Et idcirco huius criminis reos non solum ecclesiastice, sed etiam seculi damnant leges; et non solum conspirantes, sed etiam consentientes eis. Antecessores uero nostri, quamplurima turba episcoporum, quicunque eorum in sacerdotali ordine sunt constituti, aut existunt clerici, honore, quo utuntur, carere preceperunt. Ceteros uero communione  priuari et ab Ecclesia extorres fieri iusserunt. Et, non solum facientes, sed eis consentientes.«

Item sacratissimum Chalcedonense concilium, Euangelio in ueneratione comparandum, cap. 18, irrefragabiliter decreuit dicens: »Si qui clerici, uel monachi reperti fuerint coniurantes, aut conspirantes, aut insidias ponentes episcopis, aut clericis, gradu proprio penitus abiiciantur.«

Ergo, quos SS. Patres, etiam ante examinatum iudicium degradandos esse uel penitus ab Ecclesia abiiciendos districtissime iudicauerunt, hos domnus apostolicus per synodale iudicium satis misericorditer usque ad satisfactionem officio et communione priuauit; que tamen eis nondum eo crimine expiatis periculosa, imo perniciosa fore, si usurparentur,  non ignorauit.

Forsitan aliquis eorum dicit: Non pro conspiratione habendum quod contra illum factum fuerit quem pro episcopo habere noluerint. Sed ille, si tamen episcopus est, audiat: Nunquid et se pro episcopo habendum non esse decernit, si quis ex eius subditis eum in nulla heresi publicatum, nec pro aliquo crimine damnatum, pro episcopo habere contempsit? Non utique credimus, dum adeo eis sapiat episcopatus. Ergo non denegent suo pastori quod sibi a subditis suis nollent denegari; sed iuxta illud sancti Leonis decretum: »Obedientiam, quam a subditis suis exigunt, etiam ipsi prelato suo dependant. Quippe et ipsi eum etiam eo tempore, cum conspirarent, pro episcopo habendum fuisse modo  demonstrant; cui pro eadem conspiratione ad satisfactionem uenire non cessant.« Nempe, si nullius conspirationis reatu obnoxii tenerentur, sine exemplo tamen iure damnarentur; qui, sine exemplo contumaciam suam in Romana synodo publicare, et insuper eamdem synodum disturbare presumpserunt. Incassum se absque synodica uocatione damnatos conqueruntur, cum et hoc in prouincialibus synodis pro canonico custodiatur ut cuiuslibet contumacia in synodo publicata, nullatenus exeat impunita, licet, ad ipsam synodum deauctorizandam ibi perpetrata non detegatur.

Preterea Romane sedis episcopus, iuxta priuilegium suum, ut iam prelibauimus, absque omni synodo damnare potest, uel reconciliare quoslibet  damnandos, uel reconciliandos. Sic enim S. Gregorius ad Ianuarium Caralitanum episcopum scribens , consiliarios eiusdem episcopi nulla synodica uocatione preuentos, usque ad satisfactionem a communione priuauit; per quorum consilium idem episcopus Dominicorum die messem quorumdam furiosa mente exarauit. Nihilominus et nostri temporis Gregorius ad nullam synodum uocatos, attamen presentario crimine obligatos damnare potuit. Per quorum consilium, Henricus rex messem non terrenam, sed ecclesiasticam noua presumptione penitus deuastare tentauit.

Item S. Gregorius , Ioannem prime Iustiniane episcopum nulla synodica uocatione  preuentum excommunicauit, eo quod ille iniuste Adrianum Thebane urbis episcopum deponere presumpserit. Sic utique et noster apostolicus episcopos indubitate contumacie non uocatos excommunicare potuit; qui non unum solummodo episcopum, sed totam Romanam synodum deauctorizare tentauerunt. Illud sane exemplum illi nostri conspiratores secum agere putauerunt, iuxta cuius edictum se rationabiliter excommunicatos esse non dubitabunt, si sacrorum canonum lectores potius quam peruersores esse noluerint.

Frustra quoque proclamant secum agendum fore eo iudicandi ordine, ubi manifestum factum crimen esse dubitatur. Nam, ut nobis uidetur, de nullo facto an crimen sit est dubitandum, quod definitis  sanctorum Patrum sententiis generaliter pro crimine damnatum manifestatur. Si enim ea que illi generaliter et synodaliter prohibuere an culpe sint dubitauerimus, nichilominus de eorum statutis, an iusta sint dubitare uidebimur. Quod B. Leo papa, Leoni Augusto scribens , penitus prohibuit: »Que patefacta sunt, inquit, querere, que perfecta sunt retractare; que sunt definita conuellere, quid aliud est quam de adeptis gratiam non referre, et ad interdicte arboris cibum improbos appetitus mortifere cupiditatis extendere?« Idem in sequentibus: »De rebus, inquit, et apud Niceam et apud Chalcedonam  definitis, nullum audemus inire tractatum, tanquam dubia uel infirma sint. que tanta per Spiritum sanctum fixit auctoritas.«  Idem ad Martianum Augustum: »Si quid usquam, inquit, aliter quam sancti Patres statuere presumitur, sine cunctatione cassabitur.«

Ergo illi nostri conspiratores manifestum factum suum an crimen esset incassum discuti uoluerunt, quod et ipsi a definitis sanctorum Patrum sententiis pro crimine damnatum indubitanter nouerunt. Unde non, ut dubiis criminibus obligati, per inducias erant exspectandi; imo, ut contumaces, et apertissimi canonum contemptores, absque dilatione erant damnandi; de quibus diuina Scriptura apertissime sanxit, ut Carthaginense concilium cap. 5 constituit, non est differenda sententia, sed potius exsequenda. Unde et S. Gregorius Mariniano abbati, etc., scribens , testatur, dicens: »Si ea de  quibus Deus uehementer offenditur insequi uel ulcisci differimus, ad irascendum utique Diuinitatis patientiam prouocamus.«

Item pie memorie Damasus papa scribens ad Stephanum archiepiscopum Mauritanie, et reliquos episcopos Africe: »Qui potest, inquit, obuiare, et perturbare peruersos, et non facit, nichil aliud est quam eorum fauere impietati.«

Tres modos anathematismi, quos Triburiense concilium nobis prescribit, non tam generales affirmare presumimus ut nullum absque synodica uocatione damnandum fore contra sedis apostolice priuilegium asseramus, satiusque nobis si et uobis, ita uidetur ut idem concilium potius aliquem modum  anathematis dicatur pretermisisse quam apostolice sedis priuilegio preiudicasse.

Singulis autem obiectionibus, siue, ut uerius dicam, reprehensionibus conspiratorum respondere non necessarium estimamus, quibus culpam suam nullatenus expurgauerant, sed peruersa interpretatione Scripturarum, Romano pontifici derogando, crimen suum duplicauerant. Nam periurium quod cum fecisse confingunt, etiamsi eorum subditus esset, oportuisset tamen ut eum non confessum, prius fecisse conuincerent quam illud in eo tam tyrannice uindicassent. Quod si, ut fingunt, iurasset ut per consensum Henrici regis Romanus pontifex eligendus esset, nunquam tamen, quod et uos caute preuidistis, obuiando Romane electionis priuilegio,  se anathematizare deberet, precipue, cum canones dicant: Definitio incauta laudabiliter est soluenda. Nec preuaricatio est, sed temeritatis emendatio.

Amplius: Si quis anachoreta uel inclusus, qui solitariam uitam Deo firmissime promiserat, ad episcopalem gradum expetuntur, nunquid promissionem suam, licet cautissime factam, magis quam Ecclesie causam attendere debebunt? Non plane. Quod et nostri conspiratores non inuiti concedunt, quorum quidam ad episcopatum etiam monachali habitu penitus abiecto conuolarunt. Ergo si et cautissima promissio pro causa Ecclesie laudabiliter soluitur quanto magis in causa que etiam sub anathemate impleri prohibetur. Nec hoc utique dicimus, quasi domnum apostolicum ita unquam iurasse credamus,  sed ideo maxime ut, etiamsi fecisset quod non fecit, non ob hoc tamen ita proscribendum esse probaremus.

Sententie autem SS. Patrum, quas enumerant de compescenda prelatorum superbia, siue de damnatione temeraria, se ipsos maxime percellunt qui non modo in subditos, sed in ipsum prelatum suum noua presumptione superbierant, quem ab apostolica sede, ut seruum suum, descendere singulari contumacia preceperant. Sed hec hactenus.

Omnipotenti Deo condignas grates compensare nequimus, cuius gratia nobis concessit ut in hoc periculoso tempore in quo omnes que sua sunt querunt , non que Iesu Christi, adulterantes  uerbum Domini , uos saltem habeamus, cui ueritas audita nares non contrahat; imo cui preconium ueritatis quanto liberius, tanto dulcius sapiat. Non enim alii tam liberaliter, tam infucate loqui presumeremus; quem non tam ueritatem rerum quam aliquod priuatum studium per singula interpretaturum putaremus. Hoc, inquam, nefas esset de uobis uel suspicari: qui ipsum preconem ueritatis pro sacrario Spiritus sancti uenerandum fore iudicastis. Experti igitur uestre prudentie ardorem ad indagandam siue denuntiandam rerum ueritatem, potissimum uestrum exspectamus iudicium  de his rebus de quibus adhuc dubitamus.

De Simoniacis igitur precamur, ut prudentia uestra nobis apertius edisserat, si et illi pro hereticis deputentur, qui propter sacros ordines aliqua ecclesiastica officia, ut decaniam, preposituram emunt uel uendunt. Non negamus quidem et eos probabiliter posse uocari Simoniacos, utpote de spiritali officio seculare lucrum querentes, quos et ab eisdem officiis iuxta canones pellendos esse censemus; sed cur pro hereticis sint deputandi, ex testimoniis SS. Patrum euidentius doceri uellemus.

Sanctus uidelicet Gregorius in decretis suis  illud specialiter Simoniacam heresin uocare uidetur, cum manus impositio pro pecunia emitur uel uenditur. Illud etiam nobis scribere dignemini,  si et illi pro hereticis habentur, qui  per aliud munus nisi a manu sacra officia emerunt, uel uendiderunt. Nam illos magis ambitiosos censeri uellemus quam Simoniace heresis obnoxios, ne penitus ecclesiastica sacramenta proscriberentur, que pene omnino hactenus a solis huiusmodi ambitiosis usurpata non ignoramus.

De eo autem quod scribitis sacramenta a Simoniaco nondum publicato usurpata, scienti quidem non esse sacramenta, sed nescienti: necdum fideliter intelligere potuimus. Nam essentiam rerum non solet in contrarium ducere contrarietas opinantium. Ergo si sacramenta quoquo modo ueraciter ab aliquo Simoniaco conficiuntur, quomodo alicui eius heresim scienti inconfecta ueraciter probabuntur?  Credibile quidem uidetur corporales res in altari positas per sacerdotalem benedictionem ex consensu Ecclesie in diuina posse conuerti sacramenta, etiam inter manus hereticorum, nondum tamen in Ecclesia publicatorum. Que, inquam, sacramenta proscribere timemus; uel apud illius scientiam, qui solus, uel alter sacrificantis heretici cognouerit dementiam, satius nobis uideretur ut eadem et ipsi heretico conficienti, et alii eius heresim scienti sacramenta esse crederetur, quam eadem esse et non esse statuerimus, uidelicet ut eadem oblatio et offerenti heretico siue eius socio ad damnationem, ignoranti autem catholico ad salutem prouenirent. Nam S. Augustinus, ubi neophytos, licet ante communionem morte preuentos, non tamen eos sacramento priuari  testatur, non de re, sed de uirtute sacramenti dixisse uidetur, ut ille sacramenti uirtute non careat, quem extrema necessitas a reali communione suspendit. Et nos utique omnes, si catholice fidei non cessamus cooperari, nunquam eius sacramenti uirtute priuamur, licet ipsam rem sacramenti rarius sumere soleamus, sic utique facilius uos intelligere possemus, si diceretis quemlibet Catholicorum ab eo quem nescit hereticum non rem sacramenti percipere, quam nec hereticus potest conficere, sed uirtutem sacramenti, non ex illa perceptione, sed ex propria  fide. Hoc, inquam, intelligibilius nobis uideretur, quam idem panis in diuina sacramenta confectus, et non confectus diceretur. Apertius igitur nobis intimate quid de huiusmodi sacramentis debeamus iudicare.

Sententie autem uestre de ordinatis ab heretico, iterum ordinandis a Catholico, illud repugnare uidetur, quod quamplures hereticorum clericos ad catholicam fidem conuersos in ordinibus suis legimus acceptos, non utique reconsecratos, uidelicet ut Nicenum concilium, capitulo 8 Nouatianos, et Africanum, cap. 35, Donatistas recipiendos esse in suis ordinibus, non reconsecrandos, decreuit. Nempe Nicenum concilium solummodo clericos Paulianistarum a Catholicis reordinandos constituit, quorum  etiam baptizatos a Catholicis baptizandos esse decreuit. Hec enim heresis non faciebat inuocationem S. Trinitatis.

Damasus autem papa , scribens ad Prosperum prime sedis Numidie episcopum et reliquos episcopos, uestre sententie de reordinationibus astipulari uidetur, si tamen in exemplari non fallimur: »Per illam illicitam manus impositionem, inquit, ut paulo superius prelibauimus, uulneratum caput illi qui uidebantur aliquid accepisse habebant. Et, ubi uulnus infixum est, necesse est medicinam adhibere, qua infixa sanetur macula, id est, relterari necesse est quod legitime actum aut collatum minime probatur, si perfectum esse debebit. Nam  quomodo honorem possit retinere qui ab illo accepit qui potestatem dare legitime non habuit, inuenire non possum  .«

Harum igitur sententiarum repugnantiam concordare nescimus, nisi hoc auctoritati sedis apostolice, cum consensu sancte matris Ecclesie licitum forte dicamus, ut pro aliqua temporis necessitate ordinatos ab hereticis, per inuocationem S. Trinitatis in ordine suo non reconsecrandos suscipiat, quos tamen aliquando ad euidentiorem heretice ordinationis proscriptionem reconsecrari precipiat. Nullam enim consecrationem uidentur aliquibus accepisse ab hereticis quippe iam dudum omni spiritali gratia priuatis, ut B. Iudas apostolus de eisdem testatur: »Hi sunt, inquit, qui segregant se ipsos, animales,  spiritum non habentes.« Unde B. Innocentius : »Heretici, inquit, cum a fide catholica desisterent, perfectionem spiritus, quam acceperant, amiserunt.« Hinc igitur coniicitur ordinatos ab heretico non consecrationem aliquam accepisse, sed solam formam consecrationis absque uirtute  sanctificationis, que utique forma, siue accepta uirtute sanctificationis, ex consensu sancte Ecclesie a conuersis retineatur, siue per iterationem penitus proscribatur, ad presens non occurrit quod rationabiliter obiici possit  . Nam illa obiectio, que dicit inuocationem sancte Trinitatis, licet ab heretico factam non esse annullandam, facile refellitur, cum ecclesias item ab hereticis per inuocationem S. Trinitatis consecratas reconsecrare iubeamur, ut S. Ioannes presul apostolicus, illius nominis primus diuersis episcopis scribens, decreuisse legitur : »Ecclesias, inquit, Arianorum ubicunque inueneritis, catholicas eas diuinis precibus et operibus absque ulla mora consecrate, quia et nos fecimus, cum pro causa Theodorici regis Constantinopoli  fuissemus.«

Nempe sacri baptismatis formam in nomine S. Trinitatis, licet ab heretico susceptam, non iteramus, ne preceptum ab Apostolo unum baptisma precipientis preuaricari uideamur. Preterea, ut B. Felix papa generali synodo presidens uerissime pronuntiauit  : »Nullus ad secundam tinctionem uenire poterit, nisi primitus professo paganismo se Christianum denegauerit.« Que denegatio per iterationem baptismi iure uideatur; ne iuxta Nicenum concilium grauissime puniatur. Hoc tamen indubitanter scimus, iuxta apostolicas sanctiones, nullum ab heretico ordinatum a catholicis, uel in ordine suo recipiendum, uel reordinandum, nisi  in hoc alicui temporis necessitati consulatur. Nam, ut predictus papa Innocentius asserit: »Hereticus per prauam manus impositionem ordinato damnationem irrogauit; cui, quia remedium penitentie necessarium est, legitime ordinationis honorem habere non potest.« Item Africanum concilium, cap. 35, decreuit, ut ordinati in parte Donati, si ad catholicam correcti transire uoluerint, non suscipiantur in honoribus suis, secundum Transmarinum concilium, exceptis his, per quorum susceptionem catholice unitati consulitur.

Notandum quoque quod in Africano concilio, cap. 75, decernitur ut non liceat fieri rebaptizationes, reordinationes, uel translationes episcoporum.

 Item sanctissimus papa Gregorius scribens Ioanni episcopo Rauennati : »Sicut, inquit, baptizatus semel iterum baptizari non debet, ita qui consecratus est semel in eodem iterum ordine non debet consecrari; sed si quis forsitan cum leui culpa ad sacerdotium uenit, pro culpa  penitentia indici debet et tamen ordo seruari.« Sed in his sententiis, ut nobis uidetur, non tam hereticorum usurpationes quam Catholicorum ordinationes iterari prohibentur. Nam consecratio, que nulli ab heretico dari potest, ut probatum est, si a Catholico conuersis impenditur, non iterata, sed primitus impensa magis proprie dicitur. Si consecrationes excommunicatorum, ut hereticorum nichili pendimus, B. Anastasii pape sententiis ad Anastasium Augustum directis contraire timemus, qui sacramenta non irrita fore contendit que Acacius patriarcha Constantinopolitanus, licet a Felice papa iam dudum anathematizatus, usurpauit. Sic enim predictus Anastasius papa Augusto scribit, cap. 8: »Ideo , cuius nomen dicimus esse reticendum,  male bona ministrando sibi tantum nocuit; nam inuiolabile sacramentum, quod per illum datum est, aliis perfectionem sue uirtutis obtinuit, ei autem obfuit.«

Quod si est aliquorum in tantum se extendens curiosa suspicio ut imaginetur prolato a papa Felice iudicio, inefficaciter postea in sacramentis, que Acacius usurpauit, egisse, ac perinde eos metuere qui uel in consecrationibus, uel in baptismate mysteria tradita susceperunt, ne irrita diuina beneficia uideantur, meminerit in hanc quoque partem similiter tractatum preualere superiorem, quia non sine usurpatione sacerdotii adiudicatus hoc egit. In quo uirtutem suam obtinentibus mysteriis, in  hoc quoque aliis rea sibi persona non nocuit. Nam ad illum pertinuit quod tuba Dauidica canitur: »uerumtamen Deus confringet capita inimicorum suorum; uerticem capilli perambulantium in delictis suis .« Nam superbia semper sibi, non aliis facit ruinam; quod uniuersa celestium Scripturarum testatur auctoritas, sicut etiam per Spiritum sanctum dicitur in Propheta: »Non habitabit in medio domus mee qui facit superbiam .« Unde, cum sibi sacerdotis nomen uendicauerit, condemnatus in ipsius uerticem superbie tumor inflictus est; non populus, qui in mysteriis donum ipsius sitiebat, exclusus est.

Huius igitur apostonci [Anastasii] sententia uetare  uidetur ne uel excommunicati sacramenta irrita fore censeantur; quod uestre assertioni de huiusmodi sacramentorum annullatione non dubitatur repugnare, nisi forte dicamus beatum Anastasium papam non hoc dixisse de publicatis in  anathemate, sed specialiter de Acacio, cuius damnatio nondum, eo uiuente, publicata creditur. Nam ille excommunicatoriam Felicis pape epistolam noluit recipere, ut Liberatus in libro suo testatur. In qua epistola mandatum est Acacio ut se excommunicatum fore non dubitaret, postquam eamdem epistolam per Toleratum diaconum suscepisset. Sed legatus apostolice sedis illam dare Acacio, uel publicare non presumpsit, eo quod imperator eius errori patrocinaretur. Si enim eius damnatio subditis suis publicata esset, iuxta beati Innocentii pape assertionem, ordinandis potius damnationem quam consecrationem irrogaret. Quod autem damnatio eius ita occultaretur, inde satis probari uidetur, quia Euphemius episcopus successor Acacii  querit a beato Gelasio pape quando Acacius damnaretur , ut in epistola eiusdem pape ad eumdem Euphemium continetur. Et nos quoque damnatos, quorum damnationem adhuc ignoramus, diuina sacramenta conficere posse per consensum Ecclesie credimus; quorum tamen confectionem publice damnatis ascribere non audemus.

Quid autem uobis de his omnibus uideatur, caritas uestra nobis rescribere non grauetur. Item, si consecrationes eorum, qui quondam catholice ordinati, nunc autem pro aliqua culpa sunt remoti, ut hereticorum pro nichilo ducimus, sententiis S. Augustini contradicere uidemur; qui et in damnatis sacramentum ordinationis permanere in libro  De bono coniugali testatur : »Si, inquit, fiat ordinatio cleri ad plebem congregandam, etiamsi plebis congregatio non subsequatur, manet tamen in ordinatis sacramentum ordinationis. Et si aliqua culpa quisquam ab officio remoueatur, sacramento Domini semel imposito, non carebit, quamuis ad iudicium permanente.« Iuxta huius uiri sententiam, remoti etiam ab officio, cum sacramentum ordinationis retineant, diuina sacramenta, licet ad damnationem suam, celebrare possunt; si tamen uobis non aliter uidetur intelligendum.

uestre igitur deliberationis sententiam exspectamus de his omnibus, siue que nos ipsi, utcunque pro captu nostre intelligentie soluimus, siue que  nos nondum soluere, seu intelligere potuimus: »Deus autem pacis sanctificet uos per omnia, ut integer spiritus uester, et anima, et corpus sine querela in aduentu Domini nostri Iesu Christi seruetur .«





BERNALDI PRESBYTERI DE uITANDA EXCOMMUNICATORUM COMMUNIONE, DE RECONCILIATIONE LAPSORUM. ET DE CONCILIORUM, CANONUM, DECRETORUM, DECRETALIUM, IPSORUMQUE PONTIFICUM ROMANORUM AUCTORITATE LIBER Nunc primum ex tenebris in lucem uindicatus.





LECTORI.

Quis fuerit, et que scripserit Bernaldus Constantiensis presbyter, docuit Gretserus in Apologia pro Gregorio uII. Cui etiam uaria Bernaldi opuscula pro Gregorio eodem pontifice contra schismaticos, ante nunquam uisa, inseruit. Interea numine bene amico ex tenebris emersit et iste qui nunc publicatur tractatulus, quem, ut uindicem Gregoriani nominis et honoris, cum orthodoxo lectore communicare non distulimus.

Geberhardus, quem breui preloquio alloquitur, forsitan ille erit de quo Bernaldus in suo Chronico, anno 1098. Gebhardus  uenerabilis abbas Schaffhusensis pro humilitate locum suum, annuente domino papa, dimisit, et ab ipso concessionem, ut alius eidem loco abbas preficeratur, impetrauit. Item, anno 1100, Gebehardus uenerabilis abbas, qui pridem Schaffhusensem abbatiam pro Deo dimisit, et hoc cum auctoritate domini Urbani pape Hierosolymam cum exercitu Christianorum petiit, qui post multos labores ciuitatem obtinuerunt, et predicto abbati sepulcrum Domini custodiendum commiserunt.

Porro quidquid in hoc opusculo Bernaldus disputat, id eo tendit ut ostendat Gregorii uII et aliorum recentiorum pontificum decretis non minorem reuerentiam, obseruantiam et obedientiam deberi ac statutis ueterum pontificum et conciliorum; ac propterea excommunicatos tunc a sede apostolica merito uitari; reuersos tamen, uel ad meliorem mentem reuerti cupientes, iure recipi et uenia donari; erant enim qui se lapsis in schisma regidiores quam oportebat preberent

 Domino ac uenerabili GEBEHARDO euangelice perfectionis uiro BERNALDUS solo nomine presbyter, non moribus, post transitoriam huius uite peregrinationem, celestis patrie eternam possessionem.

»De periculosa excommunicatorum communione uitanda, in quantum potuimus, uestre petitioni scribendo satisfacere studuimus. Sed et alia adiicere non piguit que non minus uobis placitura putauimus, uidelicet quid sit intelligendum de rigore canonum super damnatione siue depositione lapsorum. Item, de reconciliatione eorum siue hereticorum. De quibus omnibus non nostras, sed sanctorum Patrum sententias fideliter collegimus. Harum enim rerum consideratio, nostro tempori  maxime necessaria, in quo sancta Ecclesia inter excommunicatos et damnatos supra modum laborat, ut uel eorum aliquem in sinum suum recipiat, uel  se saltem ab eorum contagio immunem custodiat. Omnipotentis Dei misericordia uos semper incolumem nostrique memorem protegat, domne frater amantissime.«

Quantum ex apostolicorum uirorum sententiis colligere potuimus, tres sunt persone quas sancti Patres nostri sub excommunicatione multari notauerunt. Principaliter quidem ipse excommunicatus, qui specialiter ab ecclesiastica communione iudicario ordine separatus est. Deinde fautor eius, qui ei intus et exterius assentiendo et cooperando fauere non ueretur. Item, et communicator ipsius, qui, etsi eius errori se assentire non detegat, ab eius tamen se communione non separat. Sed et hi omnes audiant quid beatus Gelasius papa scribens  Orientalibus episcopis dicat: »Omnes, inquit, complices, sectatores, communicatores damnate semel prauitatis pari sorte censentur.« Et post pauca :  »Acacius, inquit, qui Petro communicauit, ut criminis particeps, ita factus est pene.« Item, omnibus episcopis Dardanie: »Patres, inquit, nostri, auctore cuiuslibet insanie, ac pariter errore damnato, sufficere iudicauerunt, ut quisquis [edit. Rom., Decretal. quisque] aliquando huius erroris communicator existeret, principali eius sententia damnatus esset [edit. Rom. principali sententia damnationis eius esset obstrictus]; quoniam manifeste quilibet uel possessione sua, uel communione possit agnosci.« Et post pauca: »Forma fidei communionisque catholice, Niceno prolato concilio, Arianos omnes, uel quisquis in hanc pestem siue consensu, siue communione deciderit, sine retractatione excludit [edit. Rom. conclusit].« Idem in  sequentibus: »Idem ipse error, qui semel est cum suo auctore damnatus, in participe quolibet praue communionis effecto, et exsecrationem gestat et penam.«

Qualiter autem excommunicatos uitare debeamus, apertissime nobis prescriptum est a SS. Patribus, inter quos Callistus I  , papa et martyr quatuor res enumerat, in quibus excommunicatum uitare debeamus, uidelicet in salutatione, in osculo, in oratione, in mensa. »Nam quicunque, inquit, in his uel in aliis prohibitis scienter excommunicatis communicauerit, iuxta apostolorum institutionem, et ipse simili excommunicationi subiaceat.«

Fautores quoque eorum et communicatores nichilominus uitare debemus iuxta attestationem B. Gelasii  pape, qui Orientalibus episcopis de Acacio communicatore excommunicatorum scribens, ita testatur: »Nihil nobis commune cum hominibus communionis externe.« Idem in sequentibus: »Quid iuuat, si quis alicui euidentiori heretico non communicet, et his tamen communione iungatur qui ab illus communione non sunt diuisi?« Unde et multi religiosi ex Romanis se a communione Anastasii pape subtraxerunt, eo quod ipse cuidam diacono Thessalonicensi communicauerit qui iam Acacio communicauit. Sic enim Romanus Pontificalis testatur  .

Ideo autem SS. Patres communicatores excommunicatorum eque ut excommunicatos uitari uoluerunt,  quia eosdem, quasi qui se ipsos damnauerint, habuerunt. Hinc B. Gelasius papa ad predictos scribens de eodem Acacio: »Quid, inquit, queruntur Acacium a nobis fuisse damnatum, cum recepta communione Petri se doceatur ipse damnasse?« Nam, cum omnis excommunicatus extra Ecclesiam sit, nullusque simul intra et extra esse possit, ille indubitanter a catholica unitate se separat, quicunque se ab excommnicatorum communione non sequestrat. Iure ergo a Catholicis deuitantur, ut excommunicati, qui ab excommunicatorum communione non sunt sequestrati.

Sciendum autem quia, quandiu mali in catholica  unitate sunt, bonos, nisi consentiant, sua communione non maculant, sicut B. Aug. contra Donatistas frequentissime et irrefragabiliter probat. Postquam uero ab Ecclesia separantur, non iam sola consensione, sed etiam exteriori communione communicatores suos maculare non dubitantur.

Unde idem B. Aug. in Iu Carthaginensi concilio a CCXuII episcopis habito, sententiam excommunicationis sua subscriptione confirmauit super eum, quicunque deinceps excommunicato uel in oratione communicauerit. Qua sententia et ipsi apostoli huiusmodi communicatorem damnauere, iuxta attestationem Callisti pape.

Hucusque de lege excommunicationis uestre  petitioni utcunque satisfecimus. Sed quia non sine fenore tam carissimo fratri et domino debitum persoluere debemus, et alia non minus placitura uobis supererogare uolumus, uidelicet quid sit intelligendum de rigore canonum super damnatione, uel depositione lapsorum, nec non et reconciliatione eorum. Nam in huiusmodi causis magna discretione indigemus, ne uel nimium rigidi cum Nouatianis desperare uideamur de salute lapsorum, uel nimium remissi, zelum Dei non habere iudicemur. Et primum quidem de rigore canonum.

Locus penitentie semel tantum antiquitus in Ecclesia legitur concessus, nec alicui post penitentiam iterum lapso concedendus. Sic enim beatus Siricius papa in decretis suis de huiusmodi lapsis  affirmat: quia iam penitendi suffugium non habeant; sed non ita intelligere debemus quasi sancti Patres de huiusmodi lapsorum salute desperarent, etsi eos inter penitentes recipiendos denegarent. Nom enim hec ideo instituisse credendi sunt ut homines a penitentia, sed a peccato deterrerent; nec, ut minus, sed humilius post lapsum peniterent, qui se et ipsis penitentibus inferiores reputari uiderent. Et, hoc in aliis criminaliter lapsis quasi pro lege obseruatur ut ab ordine deiiciantur quem ante lapsum habuisse et in quo peccasse deteguntur. Sic nimirum et in ordine penitentium constituti, si denuo labuntur, pristino ordini non immerito iudicantur indigni.

Non tamen hec sancti Patres desperatione uenie  tam acriter decreuisse creduntur, precipue cum Dominus omnes homines uelit saluari, qui dicit: »Nolo mortem peccatoris [impii] .« Et: »In quacunque die peccator ingemuerit, saluus erit « Non, inquam, desperatione uenie, sed pro cautela discipline hec instituta credimus; quod etiam ex uerbis B. Augustini ad Macedonium presbyterum approbare possumus : »In tantum, inquit, hominum aliquando iniquitas progreditur ut etiam post actam penitentiam, post altaris reconciliationem, uel similia uel grauiora committant. Et tamen Deus facit  etiam super tales oriri solem suum, nec minus tribuit quam antea tribuebat largissima munera uite et salutis. Et quamuis eis in Ecclesia locus ille penitentie non concedatur, Deus tamen super illos patientie sue non obliuiscitur.« Et post pauca: »Quamuis ergo caute salubriterque prouisum sit ut locus illius humillime penitentie semel concedatur, ne medicina uilis minus utilis esset egrotis, que tanto magis salubris est quanto minus contemptibilis fuerit, quis tamen audeat dicere Deo: Quare huic homini qui post primam penitentiam rursum se laqueis iniquitatis obstringit adhuc iterum parcis? Quis audeat dicere erga istos non agi quod Apostolus ait; Ignoras, quia patientia [benignitas] Dei ad penitentiam  te adducit?  Aut istis exceptis, esse diffinitum quod scriptum est: »Beati omnes Qui confidunt in eum ,« ac si diceret: Quis uel huiusmodi lapsis diuinam misericordiam intercludere ualeat, quin et ipsi sint beati, si in Domino confidant?«

Apud modernos tamen locus penitentie illis non negatur, quia usque adeo humana prauitas inualuit, et iugum antique discipline abiecit ut sancta Ecclesia iam multum gauderet, si uel ita modo resipiscere uellent. Nouit enim Dei misericordiam ad indulgendum promptissimam, nec multum distare apud Deum, qua seueritate, uel lenitate iuxta diuersitatem temporum peccata puniantur, si tantum  peccator ex toto corde conuertatur.

Sed et hoc nonnullos mouet quod B. Innocentius papa, scribens uictricio Rothomagensi episcopo, asserit uirginem Deo sacratam ad agendam penitentiam non esse admittendam, si nupserit, eo uiuente qui corrupit. »Ita enim, inquit, et in coniugiis obseruatur, ut femina uiuente uiro alii nupta, ad agendam penitentiam non admittatur, quandiu adulter uixerit.« Et hoc utique rigore potius discipline quam desperatione uenie institutum debemus intelligere, uidelicet ut homines uel a tali peccato cessarent quod et locum penitentie sibi intercludere non ignorarent. Satis autem congrue huiusmodi femine ad agendam penitentiam quasi indigne reputantur, eo potissimum tempore cum  adhuc uiuunt, cum quibus peccauere; quia et tunc de eis sancta Ecclesia scandalizari solet, cum peccatum earum non solum per ipsas, sed per presentiam fornicatorum quotidie publicatur. Non solum autem in predictis, sed et in aliis canonum iudiciis profectus ecclesiastice discipline potissimum attenditur, ut et qui peccauerunt corrigantur, et alii ne peccent deterreantur. Hinc est quod quidam nunc septem nunc decem annis, aliquando etiam usque ad finem uite, pro suis criminibus ab ecclesiastica communione separantur; qui et libenter sub hac districtione debent laborare, non solum ut peccata sua diluant, sed etiam ut sancte Dei Ecclesie satisfaciant, eamque sibi reconcilient penitendo quam scandalizauerunt delinquendo.

 Nulli tamen eorum ille numerus annorum precludit quin et ante expletionem eorum Deus eis indulgere ualeat et soleat, si digne penituerint, iuxta illud B. Leonis pape: »Quia, inquit, misericordie Dei nec mensuras possumus ponere, nec tempora diffinire, apud quem nullas moras patitur uenie conuersio.« Unde et sancti Patres hunc numerum annorum, si tamen ecclesiastice discipline non obfuerit, multoties anticipandum in reconciliatione censuerunt in his duntaxat qui digne penituerunt. Nam, ut B. Augustinus in suo Enchiridio testatur, in actione huiusmodi penitentie, non tam mensura temporis quam doloris attendenda est. Item, B. Innocentius papa: »De pondere, inquit, peccatorum estimando, sacerdotis est iudicare, ut  attendat ad confessionem penitentis, et ad fletus et ad lacrymas corrigentis; ac tum iubere dimitti, cum uiderit congruam satisfactionem.«

Hinc et Nicenum concilium lapsos, quos triennio inter catechumenos, et postea decennio inter penitentes affligi constituit, ab episcopis humanius tractari concessit, si cum metu et lacrymis non simulate, sed ueraciter penituerint, tepidos autem et negligentius penitentes diffinitum tempus omnibus modis implere constituit. Cui sententie B. Hieronymus euidentissime astipulatur. »Apud Deum, inquit, non tam mensura ualet temporis quam doloris, nec abstinentia tantum ciborum quam mortificatio uitiorum, propter quam tempora penitentie fide et  conuersatione penitentium abbreuianda canones precipiunt, et negligentia protelanda.

Sed et ratio temporum nonnunquam rigorem canonum remitti cogit: sicut B. Innocentius papa in quibusdam faciendum decreuit , qui hac uita in uoluptatibus transacta, demum in fine penitentiam simul et reconciliationem expetunt. »De his, inquit, obseruatio prior durior; posterior, interueniente misericordia, inclinatior est.« Nam consuetudo prior tenuit ut concederetur penitentia, sed communio negaretur. »Nam cum his temporibus crebre persecutiones essent, ne communis concessa facultas homines de reconciliatione securos non reuocaret a  lapsu, merito negata est communio; concessa penitentia, ne totum penitus negaretur, et duriorem remissionem fecit temporis ratio. Sed postquam Dominus noster pacem Eclesiis suis reddidit, iam depulso terrore, communionem dari obeuntibus placuit, et propter Domini misericordiam quasi uiaticum profecturis, ne Nouatiani heretici negantis ueniam asperitatem et duritiam subsequi uideamur. Tribuitur [tribuetur] ergo cum penitentia extrema communio, ut homines huiusmodi uel in supremis suis, Saluatore nostro permittente, a perpetuo exitio uindicentur.« Ecce in quantum uir iste apostolicus antiquo rigori remittendum existimauit qui communionem quibusdam nec in finem redhibendam concessit, ibique subsequenter et antiqui rigoris  et moderne remissionis rationabiles causas annectere curauit.

Aliquando etiam et ipsa multitudo delinquentium rigorem discipline non admittit, ut quod a multis peccatur canonice uindicari possit. In qua causa, iuxta attestationem eiusdem apostolici, priora Dei iudicio committenda sunt, et de reliquo maxima sollicitudine precauendum. Ipsa quoque consideratio fragilitatis humane nonnunquam rigorem canonum cogit emollire. Unde B. Nicolaus papa primum parricidis et fratricidis communionem altaris post biennium reddendam, ne desperarent, decreuit: quam tamen Ancyranum concilium, nec homicidis, nisi in fine uite redhibendam [statuit].

Eodem modo et spontanea confessio canonicam  seueritatem, iuxta Chalcedonense concilium mitigare consueuit, quod utique monachis et uirginibus sacris, a proposito lapsis, sed confessis misericordiam impertiri decreuit. Nequaquam huiusmodi remissiones inter authenticas sanctiones admitterentur, si non alii, nisi qui iuxta canonicum rigorem penitentiam explerent, saluari crederentur; quod sane non Catholicum, sed Pelagianum esse uideretur. Ipse enim Pelagius ueniam petentibus non secundum gratiam Dei, sed secundum merita et labores eorum dari dogmatizauit. Sed apud Deum nullas uenie moras patitur conuersio, ut prelibauimus. Unde et sancti Patres in canonico rigore non terminum indulgentie, sed formam discipline nobis  prefixisse creduntur, quippe ut homines a peccatis compescerent, nec alicui ueraciter conuerso ueniam denegarent, que in tanto humilius et fructuosius accipitur quanto minus, iuxta canonicum rigorem, ex debito impendenda cognoscitur. Ergo et in hoc, qui locum penitentie uel communionem nunc omnino, nunc ad tempus quibusdam denegasse leguntur non desperationem lapsorum, sed disciplinam corrigendorum intelligere debemus; ne de lapsis sancti Patres cum Nouatianis desperasse iudicemus.

Sacri quoque canones in quampluribus locis clericos in crimine lapsos ab ordine deponunt, nec eis aliquam spem restitutionis prescribunt. Sed et hunc rigorem canonum non adeo attendere debemus, ut cum Nouatianis ecclesiastice potestati ligandi atque  soluendi temere preiudicemus. Nam ut B. Augustinus ad Bonifacium scribens testatur: »Huiusmodi irreparabilis depositio clericorum non tam desperatione indulgentie, quam rigore discipline instituta est. Alioquin contra claues Ecclesie disputaretur de quibus dictum est: »Que solueritis in terra, erunt soluta et in celo .«

Ipsi etiam canones aliquando huiusmodi damnatis pristinum ordinem concedunt, ut in Niceno concilio, Nouatianis, et in Africano, Donatistis, quod sancti Patres non facerent, si cum Nouatianis de indulgentia lapsorum penitus desperarent. Beatus quoque Callistus papa et martyr omnibus episcopis scribens: »Errant, inquit, qui putant sacerdotes  post lapsum non posse restitui, si condignam egerint penitentiam.« Item beatus Gregorius papa, scribens ad Secundinum seruum Dei inclusum, lapsos in ordinem restitui posse asseruit; quos tamen alibi in Regesto suo, iuxta canonicum rigorem ne restituerentur, prohibuit. In epist. enim ad Constantium Mediolanensem episcopum: »Si lapsis, inquit, ad suum ordinem reuertendi licentia conceditur, rigor procul dubio canonice frangitur discipline.« Et post pauca: »Illud igitur pre omnibus studete ut lapsos in sacrum ordinem nullius uobis supplicatio aliquo modo reuocare persuadeat.«

uidesne igitur singularem sanctorum Patrum diligentiam qui et restitutionem lapsorum ecclesiastice potestati adiacere dixerunt, et tamen lapsis  eam concedere noluerunt, scilicet ut rigor discipline generaliter ubique timeretur, nec tamen illicitum iudicaretur, sicubi ecclesiastice utilitati in restitutione lapsi alicuius consuleretur. Nec in hoc utique illos sibi ipsis contrarios reputare debemus si aliquando lapsos in ordinem restituerunt quos tamen alibi ne restituerentur prohibuerunt. Nam utrinque unam et eamdem intentionem habuisse non dubitatur, uidelicet ut ecclesiastice utilitati summopere prouiderent siue canonum rigorem obseruarent, siue pro qualitate temporis eum ad tempus temperarent. Semper enim mala prohibere et bona instituere potissimum studuere; quod procul dubio efficere non possent, si non pro diuersitate temporum nunc  mitius, nunc seuerius incedere studuissent. Sic enim Niceni Patres cum Nouatianis, Africani cum Donatistis mitius agendum, ut predictum est, censuerunt, ut ab errore eos uel sic reuocarent. Item, beatus Gelasius papa in quibusdam laicis rigorem canonum mitigauit, quibus, pro ecclesiastica necessitate, ut infra annum peruenirent ad presbyterium, concessit, sicque tempori se ex debito officii sui necessario condescendisse asseruit. Sic et predecessor eius beatus Leo papa Magnus scribens ad episcopos Mauritanie, etiam neophytos, utpote ex laicis in episcopatum maturatos, in episcopatu legitur tolerasse. In ordinatione quoque Ambrosii, non parum rigori canonum detractum est, qui in octaua die post baptismum, pro ecclesiastica necessitate, ordinatus est  in episcopum. Nusquam tamen sancti Patres ita tempori morem gessisse leguntur, nisi ubi plus Ecclesie dispensatoria lenitas quam canonica seueritas proficere uidebatur.

Non ergo sibi ipsis contrarii reputandi sunt qui ubique eamdem intentionem prohibendi mala et instituendi bona habuisse creduntur. Hec autem consideratio, si ecclesiasticis institutis fideliter adhibebitur, sibi non reputabuntur contraria, etsi nonnunquam uideantur decreuisse diuersa. Si enim statutorum singulorum originales causas diligenter perquirimus, singula suis causis pro diuersitate temporis optime competere, et ecclesiastice utilitati potissimum intendere reperiemus; quod illum non latebit quicunque ecclesiasticarum sanctionum non  tantum excerptiones, sed integras traditiones uigilanti studio perlegerit.

Sciendum autem, iuxta apostolicam traditionem, sacerdotes siue diaconos, in crimine lapsos, per manus impositionem remedium penitentie consequi non debere inter laicos, ut S. Leo papa in decretis suis cap. 25, testatur. Qui et huiusmodi lapsis ad promerendam Dei misericordiam priuatam sessionem expetendam esse dicit, ubi satisfactio si fuerit digna, sit etiam fructuosa. Item, Carthaginense concilium, cap. 27: »Si quando presbyter uel diaconus in grauiori culpa conuictus fuerit qua eum necesse est a ministerio remoueri, non eis manus, tanquam penitentibus, uel tanquam fidelibus laicis imponatur. In heresim autem lapsi et postea reuersi per manus  impositionem reconciliantur, etiamsi cum ordine pro ecclesiastica necessitate nonnunquam recipiantur, sicut de Nouatianis in Niceno constitutum est concilio. De his, inquit, qui se catharos, id est mundos, cognominant, si aliquando uenerint ad Ecclesiam catholicam, placuit sancto et magno concilio ut, impositionem manus accipientes, sic in clero permaneant.« Hoc ita intelligendum est ut per manus impositionem reconciliati etiam ordinem retinere permitterentur. Non enim hic ordinatoriam manus impositionem, per quam sacri ordines dantur, intelligere debemus, sed potius reconciliatoriam, per quam penitentes recipere solemus. Nam non uno semper modo manus impositio intelligitur, sed et  pro diuersitate locorum sub diuersa significatione reperitur. Aliquando enim pro confirmatione neophytorum accipitur, ut in decretis apostolicorum uirorum, Clementis, Urbani, Melchiadis expressum sepe numero reperitur; nunc, pro ordinatione sacerdotum, siue diaconorum, iuxta illud Apostoli ad Timotheum: »Nemini cito manum imponas ;« quod et canones apertissime prescribunt. Est et reconciliatoria manus impositio, per quam penitentes heretici, siue excommunicati, sancte Ecclesie reconciliantur; de qua et canones similiter multa dicunt et de qua B. Augustinus, in lib. III De baptismo contra Donatistas, testatur quod nichil sit nisi oratio super hominem, que et iterari possit. Fit etiam manus impositio super infirmos, iuxta illud Euangelii:  »Super egros manus imponent .« Item super catechumenos et energumenos pro expulsione diaboli, que specialiter exorcistis in ordinationibus conceditur, quippe ut habeant potestatem imponendi manus super catechumenos siue energumenos. Item, et cum simpliciter aliquem benedicimus, manus ei antiquo more imponimus. Sic enim patriarcha Iacob, cum filios Ioseph benediceret, manus eis imposuit : et Dominus in Euangelio oblatos sibi paruulos per impositionem manuum benedixisse dicitur .

Siue autem manus impositio pro reconciliatione penitentium, siue pro depulsione infirmitatis uel diaboli, siue pro simplici benedictione hominibus  impendatur, satis congrue iuxta Augustinum nichil aliud nisi oratio super hominem intelligitur; unde et iterari quoties necesse fuerit non prohibetur. Cum uero pro confirmatione uel ordinatione impenditur non iam pro sola oratione, sed etiam pro sacramento habenda est; quod sancti Patres iterari prohibuerunt. Nam non minus peccatur, si cui manus pro confirmatione uel ordinatione iterum imponitur, quam si altera uice baptizetur. Unde et sancti Patres eamdem penitentiam reconfirmatis et rebaptizatis indixisse leguntur. Sanctus quoque Gregorius scribens Ioanni episcopo Rauennati: »Sicut, inquit, semel baptizatus iterum baptizari non debet, ita semel consecratus in eodem ordini non ualet iterum consecrari.« Item, Africanum concilium,  cap. 75, prohibet rebaptizationes et reordinationes; item canones apostolorum: »Si quis, inquiunt, episcopus, presbyter, diaconus secundam manus impositionem acceperit, deponatur ipse et ordinator eius.« Si quis autem huic capiti minus credit, quia illud inter canones apostolorum apud nos non reperit, scire debet quod eorumdem canonum multa capita nobis desunt. Nam beatus Zepherinus papa in ordine XuI, apostolos septuaginta canones constituisse testatur; quorum quinquaginta tantum Isidorus in prologo suo de canonibus se inuenisse fatetur, quibus et nos utimur. Petrus tamen Damiani pie memorie, cardinalis episcopus sancte Romane Ecclesie, alter Hieronymus in nostro tempore, predictum  caput canonibus apostolorum attitulauit in libro suo quem Gratissimum cognominauit.

Ergo, quod in Niceno concilio clericis Nouatianorum conuersis manus imponi iubetur, nullatenus ordinatoria manus impositio intelligenda est, sicut quidam translatores eiusdem concilii minus cauti intellexisse uidentur, qui eosdem iterum ordinandos interpretati sunt.

Nos autem potius B. Innocentio pape credamus, qui de eisdem Nouatianis tractans, non ut reordinarentur, sed ut cum ordine suo reciperentur, asserit Nicenos Patres constituisse. Ita et nos quoque necessario intelligere debemus, ne sanctis Patribus aduersari uideamur qui reordinationes penitus proscripserunt, ut prelibauimus.

 Nusquam sane sancti Patres clericos ex heresi conuersos iterum ordinari permiserunt, nisi Paulianistas et alios huiusmodi qui non catholico more inuocationem sancte Trinitatis faciunt, quos etiam baptizari iusserunt. Nec hos utique reordinatos uel rebaptizatos competenter dicimus, cum in catholica nec pro baptismo nec pro ordinatione computetur, quod absque inuocatione sancte Trinitatis percepisse deteguntur. Sciendum autem quod, eorum qui ex heresi conuertuntur alii iam in Ecclesia ordinati, postea in heresim lapsi sunt; alii in ipsa heresi ordinati sunt. Qui ergo post acceptum ordinem lapsi sunt, reuersi cum ordine recipi possunt, sed absque spe promotionis, iuxta statutum sanctissimi  pape Leonis. »Omnis, inquit, cuiuslibet ordinis clericus, qui catholicam deserens, heretice se communioni miscuerit, si ad Ecclesiam reuersus fuerit, et prius errores suos, et ipsos auctores erroris damnatos a se sine ambiguitate confessus fuerit, in eo gradu in quo erat sine promotione permaneat. Item: In heresi ordinatus que tamen in fide sancte Trinitatis non errauerit, cum ordine recipi potest, si necesse fuerit, ut Nouatiani et Donatiste.« Ordinatus autem apud hereticos qui in fide errant sancte Trinitatis, etsi quoquo modo eius inuocationem faciant, ut Ariani, nequaquam cum ordine recipiendus est uel deinceps ordinandus, iuxta assertionem sancti Innocentii pape, qui de his tractat copiosissime.

 Sed et hoc fraternitati uestre non ingratum fore putamus, si et de multimoda hereticorum reconciliatione sententiam sancti Gregorii pape primi subnectamus qui episcopis Hibernie Quirino et reliquis scribens, ita testatur : »Ab antiqua Patrum institutione didicimus ut qui apud heresim in Trinitatis nomine baptizantur, cum ad sanctam Ecclesiam redeunt, aut unctione chrismatis, aut impositione manus, aut sola professione fidei ad sinum matris Ecclesie reuocentur. Unde Arianos per impositionem manus Occidens, per unctionem uero sancti chrismatis ad ingressum Ecclesie catholice Oriens reformat. Monophysitas uero et alios ex sola uera confessione recipit, quia sanctum baptisma, quod sunt ab hereticis consecuti, tunc in  eis uires emendationis recipit, cum uel ipsi per impositionem manus Spiritum sanctum acceperint; uel isti, propter professionem fidei sancte et uniuersalis Ecclesie uisceribus fuerint uniti. Hi uero heretici qui in Trinitatis nomine minime baptizantur, sicut Bonosiani et Cataphryge, quia et illi Christum Dominum non credunt, et isti sanctum Spiritum peruerso sensu esse quemdam prauum hominem Montanum credunt, quorum similes multi sunt; et alii tales, cum ad sanctam Ecclesiam ueniunt, baptizantur, quia baptismum non fuit, quod in errore positi, in sancte Trinitatis nomine minime perceperunt, etc. Sed et eos, quos Iudaice perfidie similis de unigenito Filio hereseos error obscurat, ad sanctam  Ecclesiam uenientes, de uere fidei firmitate et confessione docendi sunt.«

Et Orientales quidem Patres, non solum Arianos, sed etiam Nouatianos, Thessarescedecatitas et Photinianos per chrismatis unctionem recipiendos statuerunt, sicut in Laodicensi concilio legitur. Multo tamen competentius Occidentales huiusmodi hereticos absque chrismatis unctione suscipiunt, ne sacramentum confirmationis iterasse uideantur quod illi cum ipso baptismo, ab hereticis multoties acceperunt; cuius, inquam, sacramenti, eque ut baptismi, iterationem uitare debemus. Si autem ab hereticis nondum confirmati sunt, uenientes ad  Ecclesiam, per chrismatis unctionem procul dubio confirmandi sunt, ut reliqui Christiani; quia hoc sacramentum a nullo est negligendum. Sciendum autem non per eamdem manus impositionem suscipiendos eos qui apud hereticos baptizati sunt, et eos qui in catholica baptizati postea in heresim prolapsi sunt. Unde B. uigilius papa scribens Eleutherio episcopo: »Eorum, inquit, baptizatorum, qui iterum apud Arianos baptizati sunt, reconciliatio fit, non per illam manus impositionem que per inuocationem sancti Spiritus operatur, sed per illam qua penitentie fructus acquiritur et sancte communionis restitutio perficitur.« Unde et in antiquis ordinibus diuerse orationes ad huiusmodi manus impositiones distribuuntur. Nam que super eos dicuntur  qui ab hereticis baptizati sunt, Spiritum sanctum in eos uenire petunt; que autem apostatis redeuntibus impenduntur, gratiam tantum reconciliationis sub penitentia eis impetrare uidentur.

E quacunque heresi quilibet conuertatur, non est recipiendus nisi abiurata et anathematizata heresi. Hinc sanctissima Ephesina synodus, una de Iu principalibus, de Nestorio episcopo, sed heretico, ita constituit: »Consequens est, inquit, si resipiscere uolueris, ut iureiurando fatearis et anathematizes tua polluta et profana dogmata; sentias autem et doceas que nos uniuersi, per Orientem siue Occidentem episcopi et magistri, presules populorum credimus et docemus.« Hinc in actione eiusdem synodi cap. 15 eiusdem forma iuramenti exprimitur  in hunc modum: »Ego Hesychius filius Curialis Thessarescedecatites, agnoscens ueram fidem orthodoxie et accedens ad sanctissimam et catholicam Ecclesiam, anathematizo omnem heresim, et maxime Thessarescedecatitarum in qua antea errabam; assentior autem prescripte expositioni catholice fidei, anathematizans eos qui non celebrant sanctum diem Pasche, iuxta morem catholice et apostolice Ecclesie, et iuro per sanctam Trinitatem. Et si quid ex his labefactauero, legum seueritati subiacebo. Et expositioni mihi recitate subscripsi manu mea.«

Hanc formam iuramenti sancta Romana Ecclesia de hereticis conuersis exigere consueuit; hanc de  Berengario, cum heresi sue, si non corde, ore tamen abrenuntiaret, accepit uenerabilis papa Nicolaus in uniuersali concilio Rome congregato.

Sed nec schismaticos sancta Ecclesia absque satisfactione iuramenti recipere consueuit, cuius formam B. Gregorius in Regesto suo reliquit in hec uerba : »Ego N.  ciuitatis illius episcopus, comperto diuisionis laqueo quo tenebar, diutina mecum deliberatione pertractans, prona et spontanea uoluntate ad unitatem sedis apostolice, diuina gratia duce, reuersus sum. Ac ne non pura mente, sed simulate reuersus existimer, spondeo sub ordinis mei casu et anathematis obligatione,  atque promitto tibi, N. et per te S. Petro, apostolorum principi, atque eius uicario, beatissimo Gregorio, uel successoribus eius, me nunquam quorumlibet suasionibus, uel quocunque alio modo ad schisma, de quo Redemptoris gratia liberatus sum [edit. Rom., Red. nostri misericordia liberante ereptus sum], reuersurum; sed semper me in unitate sancte Ecclesie catholice et communione Romani pontificis per omnia permanere. Unde iurans dico per Deum omnipotentem, et per hec sancta quatuor Euangelia, que in meis manibus teneo, me in unitate, sicut dixi, Ecclesie; ad quam, Deo propitio, sum reuersus, et communione Romani pontificis semper et sine dubio permanere. Quod si, quod absit! ab hac me unitate aliqua excusatione uel argumento diuisero, periurii  reatum incurrens, eterne pene obligatus inueniar, et cum auctore schismatis habeam in futuro seculo portionem. Huic confessionis promissionisque mee chartule propria manu subscripsi. Actum in illo loco, die illo, et consule illo. Subscriptio [Edit. Rom., subscriptio Episcopi illius]: Ego illius ciuitatis ille episcopus, huic promissioni, professionique mee [confessioni, promissionique mee], prestito de conseruandis supra scriptis omnibus sacramento, subscripsi.«

Sciendum autem, iuxta attestationem sanctorum Patrum Augustini et Pelagii pape, illos indubitanter schismaticos esse »quicunque diuisi sunt ab apostolica sede. Sed quid ab hereticis differant,«  S. Hieronymus in tract. super epist. ad Titum satis declarat. »Inter heresim, inquit, et schisma hoc interesse arbitramur, quod heresis peruersum dogma habeat, schisma propter episcopalem dissensionem ab Ecclesia separetur.« Quod quidem in principio aliqua ex parte intelligi potest. Ceterum nullum schisma non sibi aliquam confingit heresim, ut recte ab Ecclesia recessisse uideatur. Unde B. Augustinus, ad Emeritum scribens, de Donatistis asserit quod schisma in heresim male perseuerando conuerterint.

Quod autem sanctum Nicenum concilium, ut prediximus, clericos Nouatianorum per manus impositionem recipiendos asseruit, nequaquam aliorum sanctorum Patrum sententiis debet contrarium reputari,  qui lapsos sacerdotes siue diacones, per manus impositionem, remedium penitendi inter laicos recipere prohibuerunt. Aliud est enim quemlibet ex heresi uel schismate conuersum sancte Ecclesie per manus impositionem redintegrari, aliud quemlibet in sacerdotio uel diaconatu criminaliter lapsum non debere consequi remedium penitendi per manus impositionem, ut laicum. Et hanc utique obseruantiam de lapsis sacerdotibus siue diaconibus, B. Leo primus in decretis suis, cap. 25, ex apostolica traditione indubitanter descendisse testatur, iuxta illud quod scriptum est: »Sacerdos si peccauerit, quis orabit pro eo?« Sed et in canonibus apostolorum, cap. 25, reperitur: »Episcopus, presbyter, diaconus in homicidio, periurio, siue fornicatione deprehensus  deponatur, non autem excommunicetur. »Non enim Deus bis iudicat in idipsum. Nempe, iuxta ecclesiasticam consuetudinem, clericus pro eo crimine deponi iubetur pro quo laicus, si admiserit, excommunicabitur, ut in statutis sanctorum Patrum frequentissime decernitur.

Unde et laici absque ecclesiastica communione solent penitere, sicut et clerici absque administratione officii. Non ergo mirum si clerici per manus impositionem remedium penitendi pro criminibus admissum non, ut laici, consequuntur, qui nequaquam, ut illi, pro criminibus excommunicari iubentur. Si autem ipsi usque ad anathematis sententiam inobedientes exstiterint, consequens est ut per manus impositionem sancte redintegrentur Ecclesie,  cum redierint, sicut et sanctum Nicenum concilium de Nouatianis instituit. Nunquam tamen, ut laici, remedium penitendi per manus impositionem consequentur, etiamsi penitus absque ordine suscepto recipiantur. Hinc B. Aug., in lib. I. contra Donatistas de baptismo, de quolibet heretico ex heresi absque administratione officii recepto testatur quod nec ipsi manus inter laicos imponenda sit, eo quod et in deposito sacramentum ordinationis permanserit.

Ecclesiasticarum regularum institutiones partim ab ipsis apostolis accepimus, partim a Romanis pontificibus; partim ab aliis sanctis Patribus, quorum tamen iudicia Romani pontifices firmauerunt.

 Et apostolos quidem, ad informationem nascentis Ecclesie, quinque tantum synodos instituisse ex libro Actuum ipsorum et ex traditione maiorum didicimus. Harum primam statim post ascensum Domini de electione Matthie apostoli in locum proditoris Iude celebrauerunt. Secundam, cum septem diacones eligerent ad dispensationis ministerium. Tertiam, de conuersis ex gentibus, ne iudaizare cogerentur, sed tantum ut abstinerent a fornicatione, ab idolothytis et sanguine. Horum ultimum B. Augustino dispensatorie uidetur institutum, si tamen ita intelligitur ut abstinerent a carnibus quarum sanguis non esset effusus. Scribit enim de hoc, lib. II, contra Faustum: »Elegisse, inquit, mihi uidentur apostoli pro tempore rem facilem et nequaquam  obseruantibus onerosam, in qua cum Isrel gentes, propter illum angularem lapidem duos in se condentem [forte parietes], aliquid commune obseruarent. At ubi Ecclesia gentium talis effecta est ut in ea nullus Isrelita carnalis appareat, quisnam Christianus obseruat ut turdos uel minutiores auiculas non attingat, nisi quarum sanguis effusus est? aut leporem non edat, si, manu a ceruice percussus, nullo cruento uulnere occisus est? Et qui forte pauci adhuc tangere ista formidant, a ceteris irridentur. Ita omnium tenuit animos in hac re illa sententia ueritatis: Non quod intrat in os uestrum uos coinquinat, sed quod exit , nullam cibi naturam quam societas admittit humana; sed que iniquitas committit peccata condemnans.« Non ergo  mirandum si successores apostolorum aliqua dispensatorie instituerunt, que eorum posteri, mutatione temporis hoc exigente, rationabiliter aliquando mutare uel penitus abrogare consueuerunt.

Quartam uero synodum de credentibus ex Iudeis ab apostolis factam legimus, cum eos a legalibus ceremoniis prohiberent; et hoc pro abolenda suspicione quorumdam qui eos legales ceremonias, quasi idololatriam, respuere putabant. Has quatuor synodos apostoli Hierosolymis celebrarunt, ut liber Actuum ipsorum intimare uidetur.

Quintam autem apostolorum synodum ex traditione maiorum accepimus, cum singuli singulas proferentes sententias symbolum conderent quod uniuersalis Ecclesia tenet, cum iam ab inuicem discessuri  essent, ut in omnem terram sonus eorum exiret . Sic enim B. Clemens papa, discipulus et successor apostolorum in decretis suis testatur. Item, S. Leo papa I Pulcherie Auguste scribens: »Ipsa inquit, catholici symboli breuis et perfecta confessio duodecim apostolorum totidem est signata sententiis.« Item, beatissimus Pater Ambrosius clauem regni celorum deputans esse fidem apostolorum: »Clauem, inquit, istam arbitror duodecim artificum operatione conflatam. Duodecim enim apostolorum symbolo fides concepta est, quam, uelut periti artifices, in unum conuenientes clauem suo concilio conflauerunt.« Hoc est ergo symbolum catholicum siue fides apostolorum, sine cuius professione  nec baptizamur nec ad penitentiam canonice recipimur; quam et quotidie, cum surgimus, iuxta traditionem sanctorum Patrum, recensere debemus. Hinc B. Augustinus in homil. 43: »Nunquid, inquit, quando surgis, non te uestis? Sic et commemorando symbolum tuum, uesti animam tuam, ne forte eam nudet obliuio, et remaneas nudus, et fiat quod ait Apostolus, : Si tamen uestiti, non nudi uel exspoliati inueniamur .« uestiti ergo erimus fide nostra. Et ipsa fides et tunica est et lorica. Tunica, contra confusionem; lorica, contra aduersitatem.

Preter hec autem, quinquaginta capitula inueniuntur, que canones apostolorum inscribuntur, quibus tamen difficile credunt qui in predictis apostolorum  synodis nichil de his commemoratum inueniunt. Sed et plurima sunt que ex apostolica institutione accepimus, que tamen in illis nequaquam inuenimus. Nec utique necesse fuit ut apostoli omnia communiter instituerent, cum et singillatim talia instituere possent, sicut etiam Romani pontifices ex eorum auctoritate adhuc facere solent.

Ergo postposita quorumdam inconsiderata opinione, nos magis apostolicorum uirorum, Romanorum utique pontificum attestationi credamus, qui singula pene capitula eorumdem canonum apostolos instituisse sparsim in decretis suis testificantur. Nempe Zephyrinus papa, a B. Petro XuI, apostolos septuaginta canones condidisse testatur; quorum quinquaginta tantum beatus Isidorus, in  prologo suo de canonibus, se asserit inuenisse; quibus nos utimur. Sanctus autem Anacletus papa et martyr, a B. Petro quintus, et ab ipso presbyter ordinatus, nonum capitulum eorumdem canonum apostolos statuisse declarat, uidelicet »ut ministri altaris, facta oblatione, communicent.« Sanctus quoque Callistus papa et martyr de undecimo item fatetur, quippe »ut communicator excommunicati simili subiaceat excommunicationi.« Sic et alii sancti Patres de aliis eorumdem canonum capitulis testificari reperiuntur, qui magis pro ueritate mori, quam uel pro uita mentiri delegerunt. Horum igitur testimoniis et nos necessario credimus, ne ipsi sancto Spiritui minus credere iudicemur, cuius instinctu ipsos talia testificatos fuisse [ms. fore] non dubitamus.

 Sciendum autem quod B. Gelasius papa librum qui De canonibus apostolorum apud Grecos inscribitur pro apocrypho deputauit, cui et nos contradicere non debemus, quia hoc eum sine causa fecisse non credimus. Fortasse liber ille de capitulis que et Patres receperunt nichil dicit, aut, si dicit, nonnichil mendosum annectit. Quod tamen solertia catholici interpretis prudenter nobis in Latino subtraxit, sicut beatus Hieronymus, cum transferret Origenem, sepe fecisse monstratur. Sed, quidquid de illo libro coniiciatur, nos tamen illa quinquaginta capitula, que per sanctum Clementem Romanum pontificem ex Greco translata legimus, absque scrupulo recipere possumus; que et sancta Romana Ecclesia custodit, nobisque custodienda per beatum  Adrianum papam mandauit. Sic itaque multa ex apocryphis deprompta sancti Patres receperunt, sicut Iudas apostolus in Epistola sua testimonium de prophetia Enoch assumptum recepit; quam tamen prophetiam sancta Ecclesia quasi apocrypham repudiauit. Apocrypha autem dici ecclesiastici doctores tradunt, non quia omnia mentiantur, sed quia dubie et suspecte auctoritatis esse uideantur. Nam sepissime multa canonica suis neniis interserunt, que nequaquam Catholici cum eisdem neniis refutare debebunt. Unde supra dictus papa Gelasius: »Nunquid, inquit, in ipsorum hereticorum libris non multa que ad ueritatem pertineant posita releguntur? Nunquidnam ideo ueritas refutanda est, quia illorum libri, ubi prauitas interest, refutantur?  Aut, ideo praui libri suscipiendi sunt eorum, quia ueritas, que illic inserta est, non negatur? Ait Apostolus: Omnia probate; quod bonum est, tenete . Ergo, iuxta eumdem apostolicum, utrumque debemus: et librum de canonibus apostolorum pro apocrypho repudiare; et capitula, si qua in illo ad ueritatem pertinentia inueniuntur, non reprobare: illa, inquam, minime, que sancti Patres pro authenticis receperunt, imo quorum auctoritate suas sanctiones sepissime firmauerunt. Multa quidem et alia apostolos instituisse non dubitamus; que tamen nullo eorum speciali scripto promulgata reperimus. Unde beatus Augustinus, in libro I contra Donatistas, »de baptismo quod, inquit,  uniuersa tenet Ecclesia, nec conciliis institutum sed semper retentum est, non nisi apostolica auctoritate traditum rectissime creditur.« Ergo nec huiusmodi traditionum contemptores minus cercendi sunt quam preuaricatores diuinarum legum, ut idem doctor ad Casulanum presbyterum scribens testatur.

Post apostolos autem Romani pontifices, tam in potestate quam in predicatione eorum successores, ecclesiasticam disciplinam studiosissime suis institutis formasse et informatam propagasse reperiuntur; et hoc utique diuerso modo. Sicut enim ipsi sancte Ecclesie diuersis temporibus prefuisse leguntur, ita et diuerse suis temporibus consuluisse  inueniuntur. Nam a beato Petro usque ad sanctum Syluestrum uarie et creberrime persecutiones fuerunt, in quibus episcopi, utpote capita aliorum, maxime periclitabantur. Unde et Romani pontifices illius temporis multipliciter eos pro qualitate personarum, necessitate rerum, opportunitate temporum scriptis suis consolati sunt; in quibus de eorum iudiciis multa uel pene omnia statuerunt, ut improborum presumptionem ab eorum infestatione quoquo modo compescerent; quippe, attestante sancto Fabiano papa et Martyre, ipse apostoli eorumque successores statuerunt ut episcopi aut nunquam accusarentur, aut accusari difficillime permitterentur. Nam, ut beatus Eutychianus papa et martyr testatur, si accusatio episcoporum tunc facile et passim  admitteretur, perpauci nimis inuenirentur qui eo tempore episcopatum non fugerent, cum et quotidianam mortem ex persecutione timerent, nec tamen improborum accusationem declinare possent.

Sanctus etiam Anacletus papa et martyr ad uniuersos episcopos Italie scribens, deiectionem siue damnationem episcoporum sibi Dominum reseruasse testatur, quasi hominum iudicio subiacere non uideantur. Nec mirum hoc eos eo tempore iudicasse, cum acerrima persecutio non nisi perfectissimos ad episcopatum uenire permitteret, quippe qui iam pro Christo omnia extrema pati non timerent. In tempore autem pacis aliquid de illa difficultate accusationis siue damnationis episcoporum non incongrue  remittitur, cum episcopatus non iam a paucis, quasi mors, religiose timetur, sed a plurimis, quasi gloria, ambitiose appetitur, et appetitus criminose administratur, scilicet cum iam non talis persecutio aliquem ab episcopatu uel peccato deterreat, sed ipsa pacis tranquillitas et honoris sublimitas magis ad peccandum illiciat. Unde in Niceno concilio non magis episcopis quam quibuslibet clericis in damnatione parcitur, cum generaliter in eo omnes damnentur quicunque se contra sacras regulas efferre non uerentur. Ante illud sane concilium tante persecutiones undique seuierant, ut Romani pontifices tribulatos uix quoquo modo scriptis suis consolari siue contra improbos defensare sufficerent, nedum ecclesiasticam disciplinam usquequaque pleniter et regulariter instituere possent.

 A tempore autem huius concilii iam aliquantulum sedatis persecutionibus, iidem pontifices multo plenius et decentius ecclesiasticas regulas tum per se in decretis suis, tum per alios in conciliis promulgare, siue promulgatas confirmare ceperunt. Quas et in posterum ecclesiastici doctores magis in usu habere consueuerunt. Has etiam B. Adrianus papa cum canonibus apostolorum ad instructionem Occidentalium Ecclesiarum dirigendas destinauit, uidelicet ut ipsum Nicenum et alia huiusmodi concilia, quorum quedam, etsi Niceno concilio antiquiora, tamen post Nicenum in auctoritatem recepta; item et illa Romanorum pontificum decreta, que post idem concilium instituta leguntur. Nec hoc utique ideo fecisse credendus est quasi antiquioribus statutis  in aliquo preiudicauerit; imo potius ideo ut competentiora queque regulari Ecclesiarum instructioni procurauerit.

Nec mireris quod ipsorum conciliorum auctoritatem Romano pontifici ascribimus. Nam, »nulla concilia rata leguntur, que apostolica auctoritate fulta non fuerint,« ut beatus Damasus papa in decretis suis, cap. 9, asserit: cui S. Athanasius et Iulius papa, Nicenum quoque concilium, et reliqui sancti Patres astipulantur. Sanctus quoque Marcellus papa et martyr in decretis suis, cap. 5: »Ipsi, inquit, apostoli, eorum quoque successores, Domino inspirante, constituerunt ut nulla fieret synodus preter Romane sedis auctoritatem.« Nam illius sedis episcopus iudex est totius Ecclesie. Nec aliquod  iudicium ualet absque legitimo iudice.

Sunt autem quatuor concilia quibus Romani pontifices magnam reuerentiam detulisse leguntur, Nicenum scilicet, Constantinopolitanum, Ephesinum, et Chalcedonense concilium; que a beato Gregorio non semel ut quatuor Euangeliorum libri ueneranda censentur, et sub terribili anathemate contemni prohibentur.

Primum ergo horum a CCCXuIII Patribus in Nicea Bithynie habitum est ex auctoritate S. Syluestri pape, contra Arium Alexandrinum presbyterum, qui tres gradus in sancta Trinitate asseruit. Item, Patrem maiorem, Filium minorem, Spiritum sanctum creaturam, tempore Constantini principis, Attici  Constantinopolitani, Macarii Hierosolymitani et Alexandri patriarche Alexandrini. In quo concilio condemnata heresi Ariana, secundum post apostolos Symbolum, et uiginti canones promulgauerunt. Huic concilio legati sedis apostolice, magnus Osius Cordubensis episcopus, uictor et uincentius, presbyteri Romane Ecclesie, uice Syluestri pape prefuerunt, et statuta eiusdem concilii primaria subscriptione firmauerunt. Ipse etiam Syluester papa Romane generali synodo presidens, predictam roborauit synodum cum subscriptione CCLXXu episcoporum.

Et sciendum quia Romani pontifices nunquam ad concilium Roma exire consueuerunt, sed per legatos suos huiusmodi conciliis prefuerunt. Unde S. Leo papa, a christianissimo imperatore Marciano ad  Chalcedonense concilium deuotissime inuitatus, hac ratione se excusauit quod nullum inde exemplum a predecessoribus suis acceperit. De concilio igitur Niceno S. Ambrosius Mediolanensis episcopus scribens: »Non humana, inquit, industria, non compositione aliqua CCCXuIII episcopi ad concilium uenerunt, sed ut in numero eorum per signum sue passionis et nominis Dominus iehsu suo probaret se adesse concilio. Crux in CCC, I8 nomen in X et uIII et sacerdotibus.« Item Leo, qui supra, scribens ad Anatolium patriarcham Constantinopolitanum: »Illa, inquit, Nicenorum canonum per sanctum uere ordinata Spiritum conditio nulla unquam est parte solubilis. Nulla sibimet de multiplicatione congregationis synodalia concilia blandiantur. Neque  CCCXuIII illis episcopis quantumlibet copiosior numerus sacerdotum uel comparare se audeat uel preferre, cum tanto diuinitus priuilegio Nicena sit synodus consecrata, ut, siue per pauciores siue per plures ecclesiastica iudicia celebrentur, omni penitus auctoritate sit uacuum quidquid ab illorum fuerit constitutione diuersum.«

Idem alibi: »Sancti, inquit, illi et uenerabiles Patres qui in urbe Nicena, sacrilego Ario cum sua impietate damnato, mansuras usque in finem mundi leges ecclesiasticorum canonum condiderunt, apud nos intra orbem terrarum in suis constitutionibus uiuunt; et si quid usquam aliter quam ipsi statuere presumitur, sine cunctatione cassatur.«

 Ex his ergo colligere possumus quam indubitabilem reuerentiam Nicenis canonibus iugiter exhibere debeamus. Apud nos autem Niceno concilio uiginti capita ascribuntur, quamuis multo plura illius concilii capita reperiantur. Antiochenum enim concilium, de Pascha, ibi asserit institutum ne in XIu luna cum Iudeis celebretur, ut Tessarescedecadite, id est, Quartadecimani faciunt; qui etiam inde nomen sue heresi condiderunt. Item sanctus Athanasius patriarcha Alexandrinus, qui in Niceno concilio nondum episcopus, sed episcopatu iam tunc dignissimus interfuit, Felici pape scribens asserit quod Niceni Patres constituerunt, sicut et nos supra retulimus, ne concilia absque sententia Romani pontificis celebrentur. Item Zosimus papa de appellationibus  episcoporum statutum affirmauit in commonitorio quod legatis suis ad Africanum concilium direxit; Africani tamen Patres se hoc in suis exemplaribus non inuenisse protestati sunt. Que utique exemplaria non nisi uiginti capita habuerunt, sicut et illa que ipsi postea ab Orientalibus episcopis pro auctoritate mutuauerunt. Item Iulius papa preter uiginti plura illi concilio ascribit capita, que tamen in antiquis decretalibus Romanorum presulum reperiuntur, unde in Nicenum concilium translata creduntur.

Predictus etiam patriarcha, scilicet Athanasius, et Marcus papa septuaginta illius concilii asserunt esse capita, quamuis uiginti tantum nunc usquequaque illi concilio ascribantur. Hoc autem ideo factum  ex litteris maiorum didicimus quia Niceni Patres illa tantum quasi specialius instituisse leguntur; reliqua uero, usque ad septuaginta, non tam ipsi principaliter instituisse quam ab aliis iam confirmasse instituta reperiuntur: Nam Osius Cordubensis episcopus, aliunde illa mutuasse et in synodo recitasse legitur. Erat enim consuetudo sanctorum Patrum in huiusmodi consiliis, non solum propria instituere, sed aliorum statuta firmare. Multa quippe in illis uentilare, et uentilata pertractare consueuerunt; que tamen ecclesiastica consuetudo eorum specialius statutis annumerasse non reperitur. Sic utique Chalcedonense concilium multa per uiginti dies pertractasse et confirmasse legitur; cui tantum solummodo unius diei statuta uidentur ascripta. Ita  ergo et Niceno concilio sua specialia statuta competenter ascribimus, nec tamen attestationi sanctorum Patrum de septuaginta capitibus contradicere debemus.

Predictus etiam Osius et Ianuarius Beneuentanus episcopus ex legatione sedis apostolice eadem capita in Sardicensi concilio postea firmasse leguntur. Beatus quoque Isidorus in prologo suo de canonibus questionem septuaginta capitum cum magnitudine eiusdem concilii libri excusat, quem libris quatuor Euangeliorum apud Grecos eque magnum affirmat. Sciendum autem quod in Latinis exemplaribus non omnium CCCXuIII Patrum nomina reperiuntur qui tamen in Niceno concilio subscripserunt: nam studiosi  serui Dei, ut legitur, non tam Occidentalium quam Orientalium Patrum nomina conscribere studuerunt; quia Occidentales non similiter questionem de heresibus habuerunt.

Secundum autem illorum quatuor conciliorum, Constantinopolitanum, a CL Patribus habitum est contra Macedonium illius sedis episcopum, qui Spiritum sanctum Deum esse negabat, era CCCCXuIII, tempore Gratiani et Theodosii principum, Damasi pape, Cyrilli Hierosolymitani, Nectarii Constantinopolitani, Timothei Alexandrini. In quo concilio, condemnatis omnibus heresibus, symbolum traditur quo tota Grecorum et Latinorum confessio in Ecclesiis modo utitur, tresque ibi canones instituuntur. Hoc ergo symbolum Orientales primum,  deinde Occidentales frequentare ceperunt. Unde sancti Patres in quarto Toletano concilio statuisse leguntur, tempore tandem Pelagii pape, ut in omni Dominica recitaretur in ecclesiis more Orientalium Ecclesiarum. Deinde Galli et Germani ex traditione eiusdem concilii ipsum mutuasse creduntur, cum eamdem translationem et adhuc pene sequi uideantur. Nam post damnationem Felicis heretici, ut legitur, tandem sub Carolo imperatore hoc in usu habere ceperunt, propter hereticos illius temporis, qui processionem Spiritus sancti de Filio negauerunt, uidelicet ut illos per ipsum symbolum con funderent, cum in illo qui ex Patre Filioque procedit tam aperte dicerent. Sed quia nomen Filii in authenticis exemplaribus nequaquam inueniebatur,  ipsum etiam symbolum cum tali additamento recitari uenerabilis Leo papa illo tempore prohibuit eo quod sancti Patres huiusmodi adiectionem in symbolis penitus prohibuerint. Romani quoque usque ad tempora diue memorie Henrici primi imperatoris eo symbolo uti noluerunt. Sed idem imperator hoc a Romano pontifice impetrauit, ut et Romani illud, more aliorum, decantarent, sicut uenerandus abbas Berno testatur in libro suo De institutione missarum.

Quamuis autem Nicenum symbolum maioris auctoritatis esse uideatur quam Constantinopolitanum, nos tamen Constantinopolitanum magis in Ecclesia non immerito frequentamus. Nam in illo plura contra hereticos necessaria quam in Niceno  reperimus, quia contra Arianos specialiter agit. Nec tot heresibus quot Constantinopolitanum suis sententiis obuiauit. In illo enim de unitate Ecclesie siue baptismi, de resurrectione mortuorum, et uita futuri seculi habetur, quod in Niceno non reperitur. Plenius etiam agit de Spiritu sancto quam Nicenum; unde et nostratibus potissimum in usum uenisse asseritur. Sciendum autem quia nos non solum nomen Filii de quo prediximus, sed multa alia in eodem symbolo, precipue ex Niceno symbolo, adiicere solemus, ut, Deum de Deo, lumen de lumine; in quo tamen non adeo peccauimus, cum Romana Ecclesia iam non contradicat, imo cum et ipsa huiusmodi adiectiones admittere non renuat.

 Tertium uero uniuersale concilium Ephesi habitum est a CC Patribus contra Nestorium Constantinopolitanum episcopum, qui dicebat S. Mariam uirginem non Dei, sed hominis tantummodo genitricem, ut aliam personam carnis, aliam faceret deitatis, era CCCCLXuIII, tempore Theodosii Iunioris, S. Celestini pape, Cyrilli Alexandrini, Iuuenalis Constantinopolitani [Hierosolymitani]. In quo concilio contra Nestorium duodecim capita instituta sunt, que sepissime B. Cyrillo ascribuntur. Huic synodo legati sedis apostolice idem Cyrillus, et Arcadius episcopus ex Italia uice S. Celestini pape prefuerunt, et ipsam apostolica auctoritate roborauerunt. Ad hoc  concilium B. Augustinus per sacram Theodosii imperatoris inuitatus legitur, sed prius ipse ad Dominum migrauit quam ad ipsum epistola Romani principis peruenerit.

Quartum uniuersale concilium Chalcedone habitum est a DCXXX Patribus contra Eutychem Constantinopolitanum abbatem, qui asseruit Christum, post humanam assumptionem, non ex duabus naturis consistere, sed solum in eo diuinam permanere, era CCCCLXXXIX, [tempore] Marciani principis, S. Leonis pape, Iuuenalis Hierosolymitani, Anatolii Constantinopolitani. In quo concilio uiginti septem canones statuuntur. Huic synodo legati sedis apostolice Pascha  sinus et Lucentius episcopi, et Bonifacius presbyter uice S. Leonis pape prefuerunt; qui et statuta illius synodi firmauerunt, et predicto Anatolio quiddam temere presumenti in synodo liberaliter contradixerunt. De hoc concilio multi postea dubitauerunt, et ut retractaretur omnimodis efficere studuerunt. Sed, quia hoc nequaquam a B. Leone papa permittebatur, tandem ab imperatore impetrauerunt ut per uniuersas prouincias ad omnes episcopos qui Chalcedone conuenerant litteras dirigeret, quibus eorum sententiam de eodem concilio exploraret. Qui omnes unanimiter rescripserunt Chalcedonense concilium usque ad sanguinem esse defendendum.

 Preter hec autem quintum uniuersale concilium Constantinopoli legitur congregatum contra omnes hereticos, et maxime contra Theodorum Mopsuestenum, qui dicebat alium esse Deum uerbum, et alium Christum, et sacram uirginem Dei negabat genitricem, tempore Iustiniani principis, uigilii pape, domni Antiocheni, Eutychii Constantinopolitani. In quo concilio quatuordecim capita sub anathemate leguntur instituta.

Item sextum Constantinopoli habitum est a CL  Patribus contra Macarium Antiochenum et socios eius, qui unam uoluntatem et operationem in Christo falso asserebant, tempore Constantini principis, Agathonis pape, Georgii Constantinopolitani. In quo concilio, predicto Macario, dum damnaretur,  oratorium [orarium] a quodam episcopo iussu synodi aufertur, et ipse cum sequacibus suis a synodo turpiter cum throno suo eiicitur, ut in Romano pontificali legitur. Post quorum damnationem multe aranearum tele in medium deciderunt, que inanem fallaciam hereticorum deiectam esse portenderunt. Deinde nouem ibi capita leguntur instituta. Huic concilio legati sedis apostolice prefuerunt, inter quos fuit Ioannes Romane Ecclesie tunc diaconus, sed non multo post apostolicus.

De predictis autem quatuor conciliis S. Gregorius papa scribens ad Secundinum seruum Dei inclusum, consuetudinem fuisse testatur ut quilibet nouitius patriarcha se illa obseruaturum, missa synodica, reliquis  patriarchis profiteretur, antequam ab illis inter patriarchas reputari mereretur. Unde idem apostolicus in exordio ordinationis sue, missa synodica, patriarchis ita professus est de eisdem conciliis: »Sicut,« inquit, »sancti Euangelii Iu libros, sic Iu concilia suscipere et uenerari me fateor: Nicenum scilicet, Constantinopolitanum primum, Ephesinum primum, Chalcedonense; quia in his, uelut in quadrato lapide, sancte fidei structura consurgit. Et, cuiuslibet uite atque actionis existat, quisquis eorum soliditatem non tenet, etiamsi lapis esse uideatur, tamen extra edificium iacet. Quintum quoque concilium pariter ueneror, in quo epistola, que Ibe dicitur,  erroris plena reprobatur, et Theodorus, personam Mediatoris Dei et hominum in duabus substantiis separans, ad impietatis perfidiam cecidisse conuincitur. Scripta quoque Theodorici [Theodoreti], per que B. Cyrilli fides reprehenditur, ausu inuidentie prolata refutantur. Cunctas uero personas quas prefata ueneranda concilia respuunt respuo, quas uenerantur amplector, quia, dum uniuersali consensu sunt constituta, se, et non illa, destruit quisquis presumit aut soluere quos ligant aut ligare quos soluunt. Quisquis ergo aliud sapit, anathema sit.«

Nequaquam autem illorum quatuor conciliorum excellentiam ita predicare debemus, ut reliquorum auctoritati in hoc quoquomodo prescribamus, illorum, inquam, que eodem modo et uniuersaliter instituta,  et apostolica auctoritate confirmata non dubitamus. Nam, quia antiquitus patriarche illa quatuor tantummodo in suis synodicis se uenerari protestati sunt, nullatenus hoc in contemptum reliquorum huiusmodi conciliorum fecisse credendi sunt, sed ideo potius quia nondum alia habuerunt. Si enim iam habuissent, procul dubio non magis illa quam ista quatuor contemnerent, utpote que non minus authentica et uniuersalia et catholice professioni necessaria prospicerent. Unde B. Gregorius papa quintum concilium post illa quatuor congregatum in sua synodica adiecit, quod de sexto facere non potuit, quia illud nondum institutum, sed sub XuI successore suo postea instituendum longe precessit.

 Sunt et prouincialia concilia, que post illa uniuersalia necessario recipere debemus; quia et in illis multa ecclesiasticis negotiis necessaria reperimus. Horum etiam obseruationem ipsa decreta Romanorum pontificum et statuta uniuersalium synodorum nobis indicunt, que per singulas prouincias annuatim huiusmodi concilia celebrari sepissime precipiunt, quod utique incassum preciperent, nisi et nos eorumdem conciliorum rationabiles sententias recipere et obseruare decernerent. Preterea Gelasius papa, in suis Decretalibus, cum de scripturis recipiendis siue non recipiendis diligentissime tractaret, post receptionem quatuor uniuersalium conciliorum, inferendo sententiam subintulit: »Sed et si que concilio a sanctis Patribus instituta sunt,  post horum quatuor auctoritatem et recipienda et custodienda decreuimus.« Item sanctum Chalcedonense concilium: »Regulas, inquit, sanctorum Patrum, per singula nunc usque concilia institutas, proprium robur habere decreuimus.« Orientalia autem concilia et plurima Occidentalium iam instituta fuerunt, cum hoc debeat confirmatione synodaliter constituere. Quapropter non est dubitandum quin et huiusmodi conciliorum statuta obseruare debeamus, quibus apostolica decreta et uniuersalia concilia astipulari uidemus.

Horum autem alia sunt Orientalia, alia Occidentalia. Orientalia sunt, que Orientales Patres instituerunt: Ancyranum scilicet, Neocesareense, Gangrense,  Antiochenum, Laodicense, Sardicense. Ancyranum concilium ante Nicenum fuisse legitur; sed, propter minorem auctoritatem ei in ordine supponitur; in quo Patres XuIII statuerunt canones XXIu, quorum auctor maxime uitalis Antiochenus episcopus dicitur fuisse. Neocesareense concilium post Ancyrarum, sed ante Nicenum fuisse traditur; in quo Patres XuIII canones XIu statuerunt, quorum auctor maxime fuit uitalis Salaminius. Gangrense concilium post Nicenum fuisse legitur; in quo Patres Xu canones XX statuerunt propter quasdam ecclesiasticas necessitates, maxime contra Eustasium [Eustathium], qui dicebat quod nullus coniugatus, uel qui suis omnibus non renuntiaret, spem apud Deum babere posset, et alia huiusmodi blasphema.  Antiochenum in enceniis Antiochie factum est; in quo Patres XXX canones XXu statuerunt, quorum auctor fuit Eusebius Palestinus episcopus. Laodicense concilium, in quo Patres XXII canones LIX statuerunt, quorum auctor fuit Theodosius episcopus. Sardicense concilium, in quo Patres LX canones XXI statuerunt, quorum auctor maxime fuit Osius Cordubensis episcopus, et sancte Romane Ecclesie legatus. Hic est ille Osius, qui uice S. Syluestri pape Niceno concilio prefuit, qui et in Hispania usque ad tempus Constantii imperatoris durauit, qui tamen in ultimis, ut Seuerus Sulpicius in Chronicis suis testatur, satis inepte desipuit. Nam cum a legatis eiusdem Ariani imperatoris, siue Ariminensis concilii pro testimonio fidei inquireretur,  si Nicena synodus filium Patri , id est consubstantialem, quod est Catholicorum, an , id est consimilem, tantum assereret, quod est Arianorum, tale fertur dedisse responsum; Utrumque recte dici. Unde deinceps nec Catholicis, nec Arianis erat acceptabilis. Regule quoque Sardicensis concilii, etsi Orientalibus sociantur, magis tamen apud Latinos quam apud Grecos inueniuntur. De hoc concilio B. Augustinus Eleusio et Clorio scribens testatur sibi magis illud uideri Arianorum fuisse quam Catholicorum, eo quod catholici pontifices, Athanasius, inquam, et Iulius in libro eiusdem concilii reperiantur improbati. Nos tamen nequaqam predictos canones de eodem concilio refutare  debemus, quos utique sancta Romana Ecclesia ueneratur, quos et Nicena synodus a predicto Osio recitatos audisse et confirmasse refertur. Hec igitur sunt Orientalia concilia, que ante Chalcedonensem synodum facta leguntur, unde et ab eadem confirmata non dubitantur.

Sciendum autem Orientalium conciliorum multas editiones siue translationes reperiri de Greco in Latinum. Quippe Philo et Euaristus Constantinopolitanam de Greco in Latinum synodum transtulisse leguntur. Item quidam Dionysius Stephano episcopo canonum Orientalium conciliorumque multas editiones transtulisse scribitur. Item Eugepius abbas eosdem canones de Greco in Latinum uertit, ut eruditissimus uir Cassiodorus ex senatore  monachus in libro De illustribus uiris, cap. 23, testatur. »Eugepius [Eugipius], inquit, in dialectica quondam meus collega, petitus a Stephano Salonitano episcopo, ex Grecis exemplaribus canones ecclesiasticos moribus suis pares, ut erat planus atque disertus, magna eloquentie luce composuit, quos usu celeberrimo Ecclesia Romana complectitur. Hos etiam oportet uos monachos assidue legere, ne uideamini tam salutares ecclesiasticas regulas culpabiliter ignorare.« Beatus quoque Isidorus in Collectario suo de canonibus, quatuor editiones Niceni concilii compaginauit; duas uero uel tres reliquis Orientalibus conciliis ascripsit.

Sed harum editionum illam nos maxime sequimur que ceteris emendatior et apostolice sedi acceptior  uidetur, uidelicet quam beatus papa Adrianus per manum Caroli imperatoris Occidentalibus direxit Ecclesiis. Nec otiose notandum quod multa obscura per diuersarum collationem editionum sepenumero declarantur, ut illud de Niceno concilio, quid sit subintroducta mulier? hoc alia editio apertius ponit, id est, extraneam. Ac si dicat: »Clericus nullam feminam habeat secum extraneam: sed tantum, matrem, uel sororem, uel ziam,« quam iterum alia editio apertius uocat amitam. Tusci enim pro amita, dicunt ziam. Item, in eodem concilio, »quod diaconisse manus impositionem habere negantur,« non nisi de Paulianistarum diaconissis intelligere ex diuersis translationibus edocemur. Nam diaconisse  Catholicorum manus impositionem habent, iuxta Chalcedonense concilium. Item, in concilio Laodicensi legitur, »ne ordinationes fiant sub conspectu audientium;« quod alia editio expressius dicit catechumenorum. Nam cathechumeni quorumlibet sacramentorum confectioni interesse prohibentur. In hunc ergo modum, multa ibi obscure dicta per te ipsum inuestigare poteris, si diuersas editiones studiose perscrutari curaueris. Sed hec fortasse a scientioribus, quasi non necessario notata deputantur; nostri tamen similes hoc attendere debent, quos aliquando in huiusmodi herere non diffidimus, sicut et nos sepissime fecimus.

Occidentalia autem illa dicuntur que in parte Occidentis facta monstrantur, ut Africana, Gallicana,  siue in Hispaniis celebrata. Et Africana dicuntur pene omnia que Carthagine facta sunt; quorum primum XI episcoporum sub Constantio imperatore XIu capita constituit, quorum auctor fuit Gratus Carthaginensis episcopus. Secundum Carthaginense concilium sub ualentiniano Augusto, era CCCCXuIII habitum, XIII capita constituit, quorum auctor fuit Genelius [Genedius] Carthaginensis episcopus. Tertium Carthaginense concilium a XLuII episcopis habitum, era CCCCXXXu, canones L constituit, quorum auctor fuit Aurelius Carthaginensis episcopus cum S. Augustino Hipponensi episcopo. Quartum Carthaginense concilium sub Honorio Augusto  a CCXIu episcopis habitum, era CCCCXXXuII, canones CIII constituit, quorum auctor fuit idem Aurelius cum S. Augustino. Quintum Carthaginense concilium ab episcopis LXXIII habitum, era CCCCXXXIX, canones Xu constituit, quorum auctor idem Aurelius fuit. Sextum Carthaginense concilium tempore Honorii XII et Theodosii uII Augustorum ab episcopis CCXuII habitum, era CCCCLu, capita XIII constituit, ubi actum est ut Nicenum concilium ab Orientalibus episcopis peteretur; cui synodo legati sancte Romane Ecclesie Faustinus episcopus, Philippus et Asellus presbyteri prefuere ex parte Zosimi pape, cum predicto Aurelio et S. Augustino. Septimum Carthaginense concilium tempore Honorii XII et Theodosii uII Augustorum  ,  ab episcopis XuIII, era qua supra habitum, canones u constituit, cui synodo predicti sedis apostolice legati prefuerunt cum Aurelio et S. Augustino. Octauum Africe concilium in Mileuitana ciuitate sub Honorio Augusto ab episcopis CCXIu habitum, era CCCCXLX, Pelagianam heresim cum octo capitibus anathematizauit, deinde, XXuIII canones constituit; cui synodo item Aurelius et S. Augustinus episcopi prefuere. Horum autem conciliorum statuta ab Africanis Patribus Romano pontifici ad confirmandum directa leguntur; que etiam adhuc in Romanis exemplaribus, in duobus Breuiariis collecta reperiuntur. Unum, quod cum subscriptione CCXuI episcoporum; utrumque autem cum apostolica auctoritate firmatum. Eadem etiam Breuiaria beatus  Adrianus cum predictis Orientalibus conciliis Carolo imperatori Rome ad dispositionem Occidentalium Ecclesiarum tradidisse legitur. Ergo et nos eadem pro authenticis recipere et obseruare necessario debemus que apostolica auctoritate firmata Ecclesiisque ad obseruandum directa indubitanter percepimus.

Aera autem huiusmodi conciliis prefixa pro anno Dominice Incarnationis intelligitur, que iuxta Isidorum ab ere denominatur, eo quod anni apud antiquos ere notarentur, cum et indictiones instituerentur. Sed quia es caret aspiratione, ab , id est, nomine Iunonis, id est eris, tractum uidetur, infra que maxime tempora uariantur . Et notandum quia Chronica pauciores annos ab Incarnatione  Domini conciliis ascribunt, quam in titulis eorum reperiantur: illa, inquam, Chronica, que domnus Heremannus, egregius calculator et temporum subtilissimus indagator, ex diuersis Chronicis et historiis diligentissime composuit; que usque ad MLIu Dominice Incarnationis annum fideliter perduxit. Nam in illis secundo uniuersali concilio, uidelicet Constantinopolitano primo, CCCLXXX annus ascribitur; cui in titulo CCCCXuIII attribuitur. Item in illis tertio uniuersali concilio, id est Ephesino, CCCCXXX uidelicet annus adiicitur; cui in titulo CCCCLXXXuIII sociatur. Item, in illis Chalcedonense concilium sub CCCCL anno ponitur; cui in titulo CCCCLXXXIX ascribitur.  Nempe era in his titulis XXXuII annorum plus habet quam reperiatur in Chronicis.

Hec quoque diuersitas et in Africanis, et in aliis Occidentalibus conciliis sepenumero inuenitur, quibus item era prefigitur. Qualibet autem occasione huiusmodi diuersitas euenerit, nequaquam tamen nobis fidem rerum impedire debebit; cum et in ipsis sacris litteris diuersa temporum prenotatio nullo modo rerum ueritatem impedierit. Nam in illis LXX Interpretum auctoritas ab Hebraica ueritate in numero annorum adeo discordat ut ab origine mundi plus mille annorum quam illa in natiuitate Domini ponat. Familiaris utique chronographis huiusmodi diuersitas, nec lectores multum inde curant; dum tantum ea que legerint indubitate ueritatis esse cognouerint.

 Sciendum tamen quia maiores nostri scripta adnotatione temporum firmare consueuerunt; sicut et Romane leges quas suscepit Ecclesia precipiunt. Dicunt enim: »Si qua post hec edicta siue constitutiones sine die et consule fuerint deprehense, auctoritate careant.« Hinc est quod sancti Patres etiam ecclesiasticis statutis siue scriptis diem et consulem assignare solent, annumque ipsius consulis siue consulum signanter ascribunt; ut illic, Honorico duodecies, et Theodosio septies, subauditur consulatu annuato, factum est uI Carthaginense concilium. Africani quoque canones precipiunt ut littere quas episcopi ab ordinatoribus suis accipiunt, diem et consulem habeant, ut tempus sue ordinationis  semper attendant, nec his qui prius ordinati sunt temere se preferant: sed ecclesiastica instituta non tam ex temporis siue consulis adnotatione quam ex apostolica et uniuersali assensione tantum firmitatis acceperunt, ut nequaquam de eorum auctoritate dubitetur. Quapropter et nos eorum auctoritati preiudicare non debemus, etiamsi certum tempus institutionis eorum ignoremus. Notandum quoque quia era nonnunquam abusiue pro capitulo ponitur, ut in illo scripto Toletani concilii, ubi de ordine tenende synodi tractatur.

Gallicana quoque eoncilia plura sunt, et in pluribus locis congregata; quorum Arelatense in primis ponitur. Primum igitur Arelatense concilium, tempore Constantini imperatoris et Niceni concilii ab  episcopis DC habitum, et ad confirmandum S. Syluestro pape directum, XXII Canones statuit, quorum auctor S. Marinus Arelatensis episcopus fuit. Secundum Arelatense concilium ab episcopis diuersarum prouinciarum XXXII habitum canones XXu constituit; cui synodo Theodorus episcopus ex Dalmatia et Agathon diaconus S. Syluestri pape legati cum S. Marino Arelatensi episcopo prefuere; in qua etiam fuit Cecilianus Carthaginensis episcopus. Tertium Arelatense concilium sub Marciano Augusto ab episcopis XIu habitum, era CCCCLXI, canones Iu constituit, quorum auctor S. Cesarius Arclatensis episcopus  fuit. ualentinum concilium tempore Gratiani et ualentiniani imperatoris ab episcopis XX habitum, era CCCCXIII, canones Iu constituit; cui synodo Fegadius episcopus prefuit. Taurinancium [Taurinatense] concilium uII canones constituit, habitum tempore Felicis heretici, cuius mentionem facit Regiense concilium ab episcopis XIII sub imperatore Theodosio Minore et ualentiniano habitum, era CCCCLXXuII, canones uII constituit, cui synodo S. Hilarius episcopus prefuit. Arausicum concilium ab episcopis XuII tempore Theodosii Minoris habitum, era CCCCLXXIX, canones XXIX constituit, quorum auctor S. Hilarius episcopus fuit. uasense concilium  apud Auspicium episcopum sub Theodosio minore, era CCCCLXXX, canones X constituit.  Agathense concilium anno XXII Alarici regis ab episcopis XXIu habitum, era DXIu canones LXXI constituit, quorum auctor Gozarius episcopus fuit. Aurelianense concilium ab episcopis XXuIII habitum, canones XXuII constituit, cui concilio Defrodius episcopus prefuit. Hucusque de Gallicanis conciliis; deinde uideamus de Hispanis.

Eliberitanum concilium, tempore Constantini imperatoris ab episcopis XuIII habitum, canones LXXXI constituit, cui Osius Cordubensis episcopus interfuit. Tarraconense concilium anno uI Theodorici regis ab episcopis X habitum, era DXuI canones XIII constituit, cui Ioannes episcopus prefuit. Gerundense concilium anno uII Theodorici regis ab episcopis uII habitum, era DXuII, canones X constituit. Cesaraugustanum  concilium ab episcopis XII habitum canones uIII constituit cui Fetadius [Fitadius uel Siradius] episcopus prefuit. Ilerdense concilium anno Xu Theodorici regis ab episcopis uIII habitum, era DXXIu canones XuI constituit, cui Sergius episcopus prefuit. ualentinum concilium, anno Xu Theodorici regis ab episcopis uI habitum, era qua supra, canones uI constituit, cui Celsinus episcopus prefuit.

Primum Toletanum concilium sub Arcadio et Honorio imperatoribus ab episcopis XuIII habitum canones XXI constituit, cui Patroinus prefuit. Secundum Toletanum, anno u Amalrici regis apud Montanum episcopum ab uIII episcopis habitum, era DLXuI canones u constituit. Tertium Toletanum concilium, anno Iu Richaredi regis ab episcopis  LXXII habitum, era DCXXuII Arianam heresim anathematizauit et omnes qui concilia omnium orthodoxorum episcoporum consona quatuor principalibus synodis non receperunt, deinde capita XIII constituit. Quartum Toletanum concilium anno III Sisenandi regis a LX episcopis, era DCLXXXI canones LXXu constituit. Quintum Toletanum concilium tempore Suintile regis ab episcopis XXIu habitum, era DCLXXXIu, canones IX constituit. Sextum Toletanum concilium, anno II Suintile regis ab episcopis uI habitum, era DCLXXXu, canones XIX constituit, cui Solua [Silua, Selua] Narbonensis episcopus prefuit.  Septimum Toletanum concilium anno u Cindasiundi [Chindasuindi] regis ab episcopis XXX habitum canones uI constituit. Octauum Toletanum concilium XXXII canones constituit. Nonum Toletanum concilium anno uII Recesuindi regis ab episcopis XuI habitum, era DCXIu, canones XuII constituit. Decimum anno IX Recesuindi regis ab episcopis XuIII habitum, era DCXCuI, canones X instituit, cui Eugenius Toletanus episcopus prefuit. Undecimum anno Iu Wambani regis ab episcopis XuII, era DCCXIu, canones XuI constituit, cui Quiricus Toletanus episcopus prefuit. Duodecimum, anno I Eruigii regis ab episcopis LII, era DCCXIX, ab Idibus Ianuarii usque ad uIII Kalendas Februar. habitum, canones XIu constituit, cui Iulianus Hispalensis episcopus prefuit.

 Primum Bracarense concilium, anno III Arimarii [Ariamiri] regis ab episcopis uII habitum, currente era DLXIX, capita XuII contra Priscillianistas promulgauit; deinde XXII canones constituit. Secundum Bracarense concilium, anno II Miri [Mironis uel Ariamini] regis ab episcopis XII habitum, currente era DCX, canones X constituit, cui Martinus Bracarensis episcopus prefuit. Tertium Bracarense concilium XI episcoporum, Orientalium Patrum cum eodem Martino excerpsit et emendauit subiecta LXXIII capita. Quartum Bracarense concilium, anno Iu Wambani regis ab episcopis IX habitum, era DCXIu canones uIII constituit, cui Isidorus Hispalensis episcopus interfuit.

 Primum Hispalense concilium anno u Richaredi regis ab episcopis uI habitum, era DCXXuIII, canones III statuit; cui Leander Hispalensis episcopus prefuit, ad quem sanctus Gregorius Moralia scripsit. Secundum Hispalense concilium, tempore Sisebuti regis ab episcopis uIII habitum, era DCLuII, canones XII constituit subiectis XLuII capitibus de fide; cui concilio B. Isidorus Hispalensis episcopus prefuit, qui corpus canonum compaginauit. Hucusque concilia Hispaniarum.

Hec sunt ergo diuersarum prouinciarum concilia, que predictus Isidorus in Collectario suo de canonibus diligentissime descripsit; quem utique Collectarium si quis studiose perlegerit, plenissime illa, que nos summatim supra tetigimus, se inuenisse  gaudebit.

Preter hec autem plura inueniuntur concilia, ut Moguntiense, Nannetense, et alia huiusmodi sexcenta que tamen nequaquam contemnere debemus, cum multa in his ecclesiastice dispositioni necessaria reperiamus; presertim cum et Romani pontifices illa per prouincias celebrari iusserint, eaque suis legationibus auctorizare consueuerint. Hoc uero generaliter in quibuslibet prouincialibus conciliis est obseruandum, ut ill asemper capita recipiamus quecunque apostolicis et uniuersalibus institutis consonare, et ecclesiastice utilitati competere uideamus. Nam sancti Patres sub districto anathemate illum damnasse leguntur quicunque orthodoxorum Patrum statuta non receperit que uniuersalibus conciliis consonare  perspexerit. Per contrarium autem nusquam illa recipere debemus quecunque apostolicis et uniuersalibus institutis aduersari percipimus, ne itidem sub ineuitabili anathemate pereamus. Beatus enim Gregorius papa primus omnes a principalibus conciliis dissentientes in synodica sua anathematizauit. Idem alibi omnia sacris canonibus aduersa sub anathemate damnauit. His utique sententiis illi indubitanter multantur, quicunque aliquid in canonicam auctoritatem recipere presumunt quod authenticis sanctionibus aduersari deprehendunt. Beato quoque Augustino asserente didicimus quod illa concilia que per singulas regiones uel prouincias fiunt, plenariorum conciliorum auctoritati, que ex uniuerso orbe Christiano fiunt, sine ullis ambagibus cedunt.

 De auctoritate autem ipsorum pontificalium decretorum nulla nobis dubitatio relinquitur, cum et ipsa uniuersalia concilia auctoritatem exinde perceperint, nec aliunde synodicam firmitatem habere potuerint. Hec ergo et nos irretractabiliter obseruare debemus, ut apostolici Patres nobis ex apostolica auctoritate preceperunt, per quam et aliorum statuta nobis ad obseruandum canonizasse leguntur, nempe beatissimi Patres nostri Damasus et Leo Magnus: quorum alter secundum uniuersale concilium, alter quartum, id est Chalcedonense concilium, apostolica auctoritate firmauit. Ipsi, inquam, eadem auctoritate et eadem uoce ita generaliter decreuere: »Omnia, inquiunt decretalia predecessorum nostrorum, que de ecclesiasticis  ordinibus et canonum promulgata sunt disciplinis, ita omnibus episcopis a cunctis generaliter sacerdotibus custodiri debere mandamus, ut si quis in illa commiserit, ueniam sibi deinceps nouerit denegari.« Idem Damasus alibi omnibus episcopis scribens: »Obseruetur, inquit, ab omnibus ut illa semper, que apostolica institutione et Patrum traditione sunt constituta, sub metu irrefragabili auctoritate teneantur. Item beatus Agatho papa, qui Iu uniuersalem synodum per legatos suos instituit, et institutam apostolica auctoritate firmauit: Sic, inquit, omnes apostolice sedis sanctiones accipiende sunt, tanquam ipsius Petri diuina uoce firmate.« Item successor eorum beatus Nicolaus papa primus synodo generali presidens, eiusdem synodi iudicio  decreuit »ut etiam anathema esset quicunque decreta a Romano pontifice promulgata contempsisset.« Sanctus quoque Adrianus papa etiam reges anathematizat quicunque sedis apostolice decreta uiolare non formidant.

His ergo testimoniis satis edocemur quam indubitanter apostolicis institutis obedire debeamus.

Hec sunt igitur ecclesiastica statuta tam in conciliis quam in pontificalibus decretis, quibus Ecclesiastica disciplina a temporibus apostolorum instituta et hucusque propagata non dubitatur.

Hi sunt ecclesiastici canones, qui sacerdotum proprie dicuntur, ut lex Moysi, lex Iudeorum. Unde S. Celestinus papa: »Nulli, inquit, sacerdotum liceat suos ignorare canones, nec quidquam facere  quod sanctorum legibus possit obuiare.« Proprie, inquam, sacerdotum non incongrue dicuntur, cum eorum speciale sit officium ut sibi et aliis secundum canones prouidere, et, si quid perperam committitur, secundum eosdem emendare conentur. Unde et a S. Celestino papa eos ignorare prohibentur. Nam nequaquam uel se uel alios secundum canones informare possent, si canonum informationes ignorarent. Quapropter sacerdotibus necessaria est scientia canonum. Hanc autem nobis ita potissimum comparare poterimus, si eos frequenter legere, et in legendo competentiam sensus inquirere studeamus. Nam quamuis sacri canones apertam uideantur pretendere litteraturam, multa tamen in eis obscura reperiuntur, que a negligentioribus aliquando  lectoribus quasi minus idonea deputantur, que aptissima sunt, si competenter intelligantur.

Ut illud Niceni concilii de mutatione episcoporum: XI huius concilii capite, penitus prohibetur »ne episcopus de ciuitate in ciuitatem transmigret.« Item beatus Damasus papa post Nicenum concilium omnibus episcopis scribens tam districte mutationem episcoporum prohibuit, ut transmigrantem sub excommunicatione in locum suum reuocauerit, cui etiam sacerdotale officium interdixit quandiu ille uiueret, si quem forte successorem infra suam transmigrationem accepisset.

Sanctissimi autem martyres et apostolici pontifices Euaristus, Callistus et Antherus ante Nicenum  concilium, quisque in suo tempore, omnibus episcopis scribens, mutationem episcoporum licitam fore docuerunt. Ex quibus S. Antherus multos sanctos Patres de loco in locum translatos numerauit, ut Petrum de Antiochia Romam, et Eusebium de quadam parua ciuitate Alexandriam. Sed hanc diuersitatem ita simpliciter intelligere possemus ut illud necessitati persecutionis, istud autem libertati pacis ascriberetur, si nusquam et in pacis tempore huiusmodi permutatio facta reperiretur. Quod quia persepe et modo solet euenire, aliam expositionis competentiam inquiramus, precipue illam qua sanctos Patres et in pace et in persecutione ad inuicem concordasse monstremus.

Dicat ergo sanctus Antherus quid de mutatione  episcoporum sibi uideatur: »Non transit de ciuitate in ciuitatem nec transfertur de minori ad maiorem qui hoc non ambitu nec propria uoluntate facit, sed aut ui a propria sede pulsus, aut necessitate coactus aut utilitate loci uel populi, non superbe, sed humiliter ab aliis translatus et inthronizatus est. Nam sicut episcopi habent potestatem ordinare regulariter episcopos et reliquos sacerdotes, sic, quoties utilitas aut necessitas exegerit, supradicto modo et mutare et inthronizare potestatem habent, non tamen sine sacrosancte Romane sedis auctoritate et licentia. Alia etenim est causa utilitatis et necessitatis, et alia auaritie et presumptionis aut proprie uoluntatis.« Ecce quam aperte uir iste apostolicus nobis insinuat quid de mutatione  episcoporum intelligere debeamus: uidelicet ut presumptuosam et ambitiosam mutationem cum Niceno concilio damnemus; necessariam uero et utilem cum apostolica auctoritate recipiamus.

Item, S. Callistus papa: »Mutandus, inquit, episcopus, non per se hoc agat, sed, fratribus inuitantibus, cum auctoritate huius sancte sedis faciat, non tamen ambitus causa, sed aut necessitate aut utilitate.« Item, S. Euaristus: »Episcopus, inquit, non dimittat Ecclesiam absque ineuitabili necessitate, aut apostolica uel regulari mutatione, et alteri se iungat, ambitus causa.« Et hi, utique apostolici, cum Niceno concilio in mutatione episcoporum ambitionem damnauerunt; necessitatem uero et utilitatem admittendam docuerunt.

 Nec mirandum quod Nicenum concilium non tam signanter ut antiqui Patres necessitatem et utilitatem exceperit, cum mutationem episcoporum tam simpliciter prohibuerit. Nam ante Nicenum concilium creberrime persecutiones episcopos de loco in locum mutari sepissime compulerunt. Nec ibi locum ambitio habere poterat, ubi potissimum ille ad martyrium ducebatur qui aliis preeminere uidebatur. Hoc utique sancti Romani pontifices uerum esse testantur, qui pene omnes ante Nicenum concilium martyrio coronati leguntur. A tempore autem Niceni concilii, sedata persecutione aliquantulum non, tam necessaria uidebatur mutatio episcoporum, cum iam liberum esset quemlibet suis ouibus presidere,  uel, ubi deesset, alium secundum canonem ordinare. Non ergo mirandum si Niceni Patres non, ut antiquiores, in sua prohibitione aliquid exceperint, cum iam non tam rationabilem exceptionis causam habuerint; presertim cum necessario iam ambitus notarentur quicunque iam non necessario alienam sedem ambire uiderentur.

Sed Sardicense concilium, cui Osius Magnus, ut Niceno concilio, prefuisse legitur, et sententiam eiusdem concilii de mutatione episcoporum ita exposuisse uidetur. Prohibet enim, capite primo, »ne quis episcopatum mutet per ambitum, eumque qui ita mutauerit etiam laica communione priuat.« Hinc B. Leo papa I, Anastasio Thessalonicensi episcopo scribens, deliberat ut »proprium locum  perdat et alienum non detineat quicunque, despecto proprio, alienum per ambitionem obtinere desiderat.« Si ergo ita sententiam Niceni concilii intellexerimus, nequaquam in hoc alicui rationabili episcoporum mutationi contradicemus, sicubi etiam in nostro tempore huiusmodi necessitas exegerit, et apostolica auctoritas fieri consenserit.

Item sancti Patres frequentissime prohibent ne oues suum pastorem, nisi in fide errauerit, accusent, subditosque accusatores prelatorum excommunicandos et infamia notandos censuerunt. Beatus autem Gregorius, scribens Ioanni Corinthiorum episcopo, Paulum, Euphemium, Thomam, Clematium clericos damnauit, eo quod proprium episcopum pro quodam crimine accusare non obedierint.  Idem etiam apostolicus Dodauene ciuitatis episcopi, a clericis suis pro corporali crimine accusati atque conuicti, depositionem in tantum confirmauit, ut eum etiam communione priuandum iudicaret, si deinceps aliquid de episcopatu uel loqui presumeret.

Sed hec nequaquam ad inuicem contraria iudicabimus, si superiorem sententiam competenter intelligere curabimus, uidelicet ne oues suum pastorem ex propria temeritate ullatenus accusare presumant, nec tamen superiori potestati hoc eis canonice precipienti superbe resistant, minime quidem illi potestati que ipsos damnare poterit, si ei contra proprium episcopum obedire noluerint. Sic igitur intelligitur: »Nec subditi prelatos temere accusabunt, nec superiori potestati contumaciter resultabunt.«  Huiusmodi adapertionem intellectus et in ipsa sacra Scriptura nonnunquam necessario requirimus, uti in illo: »Non occides .« Si enim illud nimis simpliciter intellexeris, ipsa lex sibi repugnabit, que sepissime alibi reos morte multari decreuit. Ipse quoque Deus, qui legem instituit, persepe multos occidi precepit. Ne ergo Deum uspiam contraria precepisse blasphemes, predictam sententiam consideratius necessario intelligere debemus, scilicet ea consideratione ne aliquis ex propria presumptione occidat; Deo autem, si hoc per se, siue per legem Dei preceperit, obedire non renuat. Ita enim B. Augustinus in lib. I De ciuit. Dei, exponit, iuxta quem non ipse occidit quisquis in hoc  ministerium iubenti obedit. Sic ergo, et in accusatione, subditorum non obedientiam, sed presumptionem proscriptam competenter intelligimus. Multis sane ecclesiasticis correctionibus in concessione huiusmodi accusationis prospectum non dubitamus. Nam prelati necessario et sibi et subditis tanto magis prospiciunt, quanto magis se et per accusationem subditorum percelli posse non dubitabunt. Nec parum ecclesiastice discipline derogaretur, si nusquam huiusmodi accusatio concederetur. Nam pauci prelati illius perfectionis inuenirentur, qui non tanto magis et se et subditos in disciplina negligerent, quanto magis se per accusationem eorum ad aliquod iudicium cercendos desperarent. Subditi tamen nequaquam hoc absque maioris potestatis  auctoritate presumant, ne dignam sue damnationis sententiam iuxta statuta sanctorum Patrum excipiant.

Sciendum autem quod subditi pro propria iniuria et heresi prelatum suum accusare non prohibentur, iuxta illud Symmachi pape ad Cesarium episcopum: »Oues, inquit, suum pastorem accusare non possunt, nisi pro heresi aut propria iniuria.« Hinc Africani canones, apostolica auctoritate promulgati et confirmati, enumeratis omnibus quibus accusandi licentia denegatur, statim subinferunt: »His tamen omnibus in propriis causis accusandi licentia non denegatur.«

Item sancti Patres sepissime decernunt ne quis absens iudicetur, ut beatus Zephyrinus papa: »Quia hoc, inquit, et diuine et humane leges prohibent.«  Item Felix papa omnibus episcopis scribens: »Absente, inquit, aduersario, non audiatur accusator, nec sententia absente alia parte a iudice dicta ullam obtinebit firmitatem.« Item sanctus Cornelius papa: »Omnia, inquit, que aduersus absentes in omni negotio aut loco aguntur, iudicantur, omnino euacuabuntur, quoniam absentem nullus addicit nec ulla lex damnat.« Zosimus autem papa, in ordine XLIII, cum CCXuII episcopis Africani concilii, quemlibet accusatorem siue accusatum, etiam absentem, communione priuauit, quicunque post canonicam uocationem uenire contempsisset. Item Bonifacius papa, successor eius, de contumaciter absente decreuit ne dilationem sententie de absentia lucraretur. Beatus quoque Gregorius Maximum presumptorem  Salonitanum non solum pro illatis criminibus, sed etiam pro absentia damnandum iudicauit, eo quod canonice uocatus uenire distulerit. Item Theodorus papa, Paulo Constantinopolitano scribens, precepit ut Pyrrhum eiusdem quondam sedis episcopum absentem damnaret: »Quia, inquit, presentia eius necessaria non est, cuius excessus presens est.« Item Felix papa Acacium Constantinopolitanum absentem damnauit, cuius sententiam beatus Gelasius, successor eius, irrefragabili approbatione canonicam monstrauit. Nec plane dubitauerim quin plures inueniantur qui ita absentes sententiam damnationis exceperint, quam qui presentes canonicam examinationem et damnationem  exspectauerint. Harum autem sententiarum diuersitatem facile concordabimus, si superiorem sententiam de absente non iudicando ad illum solummodo referamus, cuius causa adhuc uentilanda uidetur, qui locum respondendi potius non habuit quam canonice oblatum refutauerit. Nam si canonice uocatus uenire contempsisset, nec tamen canonicam excusationem pretenderet, tam apud antiquos quam apud modernos etiam absens canonice damnari posset. Si ergo ita exponimus utramque sententiam de absente, rationabilem esse uidebimus ut et absens iudicetur qui canonicam uocationem siue admonitionem comtempsisse detegitur, et absens non iudicetur de cuius contumacia adhuc dubitatur.

 Sic ergo et in aliis canonum diuersitatibus competentem sensum inquirere debemus, ne forte huiusmodi diuersa, nonnunquam quasi repugnantia temere respuamus, que tamen ex apostolica auctoritate promulgata siue confirmata non ignoramus. Ita, inquam, intelligendi congruentiam indagare conemur, ne huiusmodi statuta uspiam sibi contraria interpretemur. Nam ipsi sancto Spiritui magnam iniuriam irrogare uidemur, si illa que ipse per sanctos Patres instituisse legitur, quasi contraria et ideo contemnenda interpretari non ueremur.

Non solum autem exceptiones canonicarum institutionum, sed et integras earum descriptiones diligenter considerare et ad inuicem conferre non tedeat, si ad plenam earum notitiam peruenire nos  libeat. Nam quelibet capita locis, suis considerata, nonnunquam satis aperte patebunt; que, per se inspecta, aut uix aut nullo modo competenter intelligi potuerunt. Ipsa enim circumstantia lectionis multa nobis prescribere solet, que unum singulare caput non habet, sine quibus tamen pleniter intelligi non ualet. Sed diuersorum statutorum ad inuicem collatio multum nos adiuuat, quia unum sepe aliud elucidat. Consideratio quoque temporum, locorum siue personarum, sepe nobis competentem subministrat intellectum; ut etiam diuersitas statutorum nequaquam absurda uel contraria uideatur, cum diuersitati temporum, locorum siue personarum apertissime distributa reperiatur. Hoc utique lectori multum intelligentie suppeditabit, si huiusmodi statutorum  originales causas singulari diligentia indagare non omittit. Ex tali enim indagatione multa rationabiliter instituta parebunt, que, ignoratis eorum causis, minus idonea uideri potuerunt.

Hoc utique studiosissime indagandum, et indagatum memorie tenaciter commendandum: quid sancti Patres dispensatorie, quasi ad tempus seruandum instituerint; quid etiam generaliter omni tempore tenendum censuerint. Alia enim ratio est eorum que dispensatorie instituta uidentur, alia generalium. Unde beatus Innocentius papa ad Macedones episcopos scribens: »Quod necessitas, inquit, pro remedio reperit, necessitate cessante, debet utique cessare pariter quod urgebat; quia alius ordo est  legitimus, alia usurpatio, quam ad presens fieri tempus impellit. Et aduertite, quod utique, ut dicitis, necessitas imperauit, in pace iam Ecclesias constitutas non posse presumere.« Hac ratione beatus Innocentius statutum Niceni concilii de herereticis cum ordine recipiendis non iam attendendum asseruit, eo quod necessitas illo tempore iam transierit que Nicenos Patres ita Nouatianos recipere compulerit. Unde et Africani Patres, cap. 32, decreuerunt ne Donatiste cum ordine reciperentur, illis tamen exceptis per quorum susceptionem ecclesiastice utilitati consuleretur.

De his autem que non dispensatorie, sed generaliter instituta sunt, sanctus Leo papa primus omnibus episcopis scribens testatur: »Non, inquit, in  cuiusquam persona pretermittendum est quod in generalibus statutis continetur.« Que etiam Gelasius papa semper regulariter custodienda iudicat, nisi aliqua uel rerum uel temporum perurgeat angustia. Nam et de his nonnunquam aliquid sanctos Patres remisisse leguntur pro necessitate temporum, ut in ordinatione sancti Ambrosii, quem ex neophyto ordinauerunt: quod tamen generaliter canonum instituta prohibuerunt. Item idem Leo, qui supra, quosdam ex laicis ordinatos in episcopatu confirmauit, licet et hoc sancti Patres generaliter iam prohibuerint.

Cum autem aliqua rationabilis causa occurrerit que sacros canones aliquantulum temperari exegerit, semper illa eiusdem Leonis sententia ad Rusticum  Narbonensem episcopum fideliter est tenenda: »Sicut, inquit, quedam sunt que nulla ratione conuelli possunt, ita nonnulla sunt que aut pro consideratione etatum, aut pro necessitate rerum oporteat temperari; illa semper conditione seruata ut, in his que uel dubia fuerint uel obscura, id nouerimus sequendum quod nec preceptis Euangelicis contrarium, nec decretis sanctorum Patrum inueniatur aduersum.«

Hanc autem facultatem temperandorum siue mutandorum canonum Romano pontifici potissimum adiacere non dubitamus, ut sancti Patres docuerunt. Nam beatus Gelasius et Nicolaus papa I in decretis eorum, Symmachus uero in generali synodo, diuerso quidem tempore, sed eadem uoce de Romani pontificis  auctoritate protestati sunt. »Necessaria, inquiunt, rerum dispositione constringimur, et apostolice sedis moderamine conuenimur sic canonum Paternorum decreta librare, et retro presulum decessorumque nostrorum precepta metiri, ut que presentium necessitas temporum restaurandis Ecclesiis deposcit, adhibita consideratione diligenti, quantum potest fieri temperemus.«

Nec mireris si Romani pontifices hanc semper peculiariter habuerint potestatem ut canones pro tempore dispensarent. Ipsi enim sunt auctores canonum, et illa sedes semper habuit hoc priuilegium ut ligatum uel solutum sit quidquid ipsa ligauerit uel soluerit. Unde, iuxta attestationem sanctorum Patrum, omnibus Ecclesiis preeminet, et de omnibus  iudicare potest. Hoc utique priuilegium nulla indignitas presidentium imminuere poterit, attestante beatissimo papa Leone: »Etsi, inquit, nonnunquam diuersa sunt merita presulum, iura tamen permanent sedium, quibus possunt emuli perturbationem aliquam fortassis inferre, non tamen possunt minuere dignitatem.« Nec ipse sanctus Petrus, nedum aliquis Romane sedis episcopus, aliquem suum successorem, aliquo preiudicia, ea potestate priuauit, quin eadem auctoritate omni Ecclesie, non solum antiquis, sed et nouis institutis, nunc lenius, nunc seuerius consulere posset, imo deberet, prout tempori suo opportunum fore uideret. Hoc utique singularia Romanorum pontificum decreta testantur,  in quibus ipsi suorum temporum necessitatibus diuerso modo consuluisse leguntur. Niceni quoque canones Romani pontificis priuilegium ratum esse uoluerunt, cum ad exemplum eius etiam omnium prouinciarum priuilegia iudicarent obseruanda.

Nequaquam ergo aliquid Romanus pontifex contra canones agit, si quando illos, pro consideratione temporum, nunc intendit, nunc remittit, cum et ipsi canones tale priuilegium indubitanter concesserint, si et alii episcopi, etsi nullo modo, ut presul apostolicus, uel canones instituere, uel iam institutos iudicare ualeant, aliquando tamen, pro modulo suo, aliqua statuta temperant, et hoc maxime in legibus penitentium, quod etiam ipsi canones illis concedunt. Nam Nicenum concilium episcopis concessisse  legitur ut digne penitentes humanius tractentur, et canonicam seueritatem in eis aliquatenus mitigent. Debent enim iuxta Innocentium papam attendere confessionem penitentis, et fletus et lacrymas corrigentis, ac tunc iubere dimitti, cum congruam uiderint satisfactionem. Nam, iuxta Augustinum, in huiusmodi penitentia, non tam mensura temporis quam doloris est attendenda. Nequaquam autem ecclesiastica disciplina subsistere posset, si non presul apostolicus illam auctoritatem haberet de canonibus quam supra retulimus. Nam precedentium Patrum statuta ecclesiasticam disciplinam non tam instituerent quam confunderent, si nulla ratione a successoribus eorum immutari possent, cum tamen necessitas temporis nunc mitius nunc seuerius incedendum  persuadeat. Quod illum non latebit qui precedentium Patrum et subsequentium statuta diligenter inuestigare curauerit. Nempe, si B. Gelasius numerum annorum quos sui antecessores singulis gradibus prefixerunt imminuere non posset, penurie clericorum sui temporis per presbyteros ex laicis infra annum maturatos nullo modo succurrisset. Item, si moderni pontifices antiquorum rigorem canonum super lapsos sacerdotes remittere nequissent, ipsa Christiana religio destituta sacerdotali officio penitus stare non posset, cum iam pene nulli sacerdotes, nisi criminaliter lapsi, reperiantur; quos antiqui canones deposuisse leguntur.

Sciendum sane quod Romani pontifices semper  magis antiqua exsequi et obseruare quam noua instituere, nisi aliqua rationabilis causa perurgeret, consueuerunt. Unde beatus Gelasius papa ad episcopos Dardanie: »Nullus, inquit, iam ueraciter Christianus ignorat, uniuscuiusque synodi constitutum , nullam magis exsequi sedem pre ceteris oportere quam primam, que unamquamque synodum et sua auctoritate confirmat, et continuata moderatione custodit.« Hinc sanctus Leo papa: »Ad meum, inquit, tendit reatum,  si paternarum regule sanctionum, que ad totius Ecclesie regimen, spiritu Dei instruente, sunt condite, me, quod absit! conniuente uiolentur.« Item Iulius papa, Orientalibus episcopis scribens : »Instituta, inquit, apostolorum et apostolicorum uirorum contemnere nolite. Canones habetis, his fruimini; satis enim indignum est quemquam pontificum uel ordinum subsequentium hanc regulam refutare quam beati Petri sedem consequi uideat, et docere. Multum conuenit ut totum corpus Ecclesie in hac sibimet obseruatione concordet, que inde auctoritatem habet ubi Dominus Ecclesie totius posuit principatum, dicente Scriptura: Ordinauit in me caritatem :« Et iterum: »Omnia cum ordine fiant .«

Eamdem sententiam beatus Gelasius in generali decreto, de ecclesiasticis institutis ad omnes episcopos scribens, deprompsit: »Cum nobis, inquit, contra salutarium reuerentiam regularum cupiamus temere nichil licere, et cum sedes apostolica super his omnibus, fauente Domino, que paternis canonibus sunt prefixa, pio deuotoque studeat tenere proposito, satis indignum est quemquam pontificum uel ordinum subsequentium hanc obseruantiam refutare quam beati Petri sedem consequi uideat et docere; satisque conueniens est ut totum corpus Ecclesie in hac sibimet obseruatione concordet, quam illic uigere uidet ubi Dominus totius Ecclesie posuit principatum. In hoc utique sancti Romani pontifices  aliis pares esse uoluerunt, quod non tam noue institutionis auctores quam ueteris exsecutores existere studuerunt; quod non solum Romano, sed cuilibet episcopo Gelasius licere testatur.

Hactenus antique membrane. Que num totam Bernaldi lucubrationem nobis exhibeant, ambigo, ob finem tam abruptum, et nulla uel lectoris uel Gebehardi compellatione terminatum. Cui plenius et integrius exemplar obtigerit, is Bernaldum integriorem edat.




[APOLOGETICAE RATIONES CONTRA SCHISMATICORUM OBIECTIONES.]





MONITUM EDITORIS PATROLOGIAE.

Opusculis Bernaldi iam ex Gretsero editis iungimus alia que primus in lucem emisit doctissimus Germanie sacre editor. Deinde Chronicon Bernaldi, in quo multa de Gregorii uII rebus gestis, subiiciemus. Tengnagelii Syllogen sic ampliatam claudent opuscula que in indice Collectioni prefixo inscribuntur ultima.





MONITUM EDITORIS GERMANIAE SACRAE. 

Hactenus edita Bernaldi opuscula; his iam illa subiungimus que publicam lucem necdum aspexerunt, ex membranacco sec. XII codice qui in bibliotheca nostra asseruatur, deprompta. Est hic is ipse antiquus codex quo Simlerus in sua Bibliotheca, p. 96, sequentia Bernardi seu Bernaldi opera recenset, que inter primo loco occurrunt Apologetice rationes contra schismaticorum obiectiones ad Adalbertum Nemetensem prepositum; in quibus precipue defendit quod ipse et alii monachi S. Blasii merito ab excommunicatis abstineant.  Hic se manifeste S. Blasii monachum fatetur, tacito tamen presbyteri titulo, etsi tum talis iam fuerit, quippe defuncto iam Gregorio uII ann. 1085 scribens, adhuc tamen ante annum 1088, quo obiit Bernardus Corbeiensis, ad quem est Bernaldi epistola , in qua sacramenta excommunicatorum admittit, que hic adhuc fluctuans reiicit. Ipse stylus eumdem precedentium opusculorum scriptorem arguit, uti attento lectori suapte patebit; argumenta quoque tam hic quam in sequentibus opusculis passim adducta idipsum satis euincunt.





BERNALDI APOLOGETICAE RATIONES CONTRA SCHISMATICORUM OBIECTIONES.

 Domino ac uenerabili ADELBERTO Nemetensi preposito  BERNALDUS ultimus fratrum de S. Blasio.

I. Littere uestre, quas ad S. Blasium per fratrem nostrum Adelberonem direxistis, non parum nos notare uidentur, quasi a recta uia deuiauerimus, nosque satis fideliter admonent ut errorem corrigere non erubescamus. Sed nos nequaquam hoc quasi errorem corrigere presuminus, quod ex euangelicis et apostolicis sanctionibus obseruandum didicimus. Non enim hoc esset errorem corrigere, sed multo periculosius et detestabilius errare; nec de Gregoriano anathemate possemus enodari, cum in tali correctione sacris canonibus inueniremur aduersi. Quapropter in huiusmodi causis ecclesiasticas  sanctiones necessario sequimur, quas et uobis, etsi admonitore non egeatis, summatim recordari uolumus, ut tanto facilius apud uos de errore expurgemur, quanto minus a uestigiis sanctorum Patrum, in his que notastis, exorbitasse monstramur.

II. Et primum quidem nos nimis ad dexteram declinare notatis in negligentia fraterne compassionis: unde tamen nobis conscii non sumus. Est enim consuetudo nostra ut, iuxta euangelicam institutionem non minus oleum quam uinum fraternis infirmitatibus adhibere studeamus. Nec in hoc a quolibet quasi nimis inhumaniter uelut a recta uia deuii merito notabimur, si illius uestigia pro modulo nostro sequi nitimur, qui arguit et castigat  quos diligit, qui omnem filium flagellat quem recipit . Nunquam tamen, Deo miserante, ad illam inhumanitatem perueniemus, ut ad omnia fratrum peccata nos truces et rigidos exhibeamus, sicut notare uidemini sub nomine S. Hieronymi.

 III. Miramur autem de uestra prudentia quod uos nescire dissimulatis cur nostrates abstinere se studeant ab excommunicatis. Nunquid enim alicui in sacris canonibus erudito latere poterit quod ipsi apostoli Romanique pontifices, eorum in sede et in potestate successores, de uitanda excommunicatorum communione statuerunt? Ex quibus B. Callistus papa et martyr, decimus septimus a B. Petro, in decretis suis  modos enumerat quibus excommunicatos uitare debemus, uidelicet in salutatione, in osculo, in oratione et in conuictu. Deinde inferendo sententiam: Quicunque, inquit, in his uel in aliis prohibitis scienter excommunicatis communicauerit, iuxta apostolorum institutionem et ipse simili excommunicationi subiacebit. Hanc sententiam  S. Fabianus papa et martyr in decretis suis  indetrectabiliter obseruandam iudicauit. Hanc sacratissimum Nicenum concilium ratam esse uoluit  ; quod B. Gregorius papa in synodica sua ut Euangelia comprobat, et omnes ab eo dissentientes anathematizat  . Hanc B. Augustinus in tantum amplexatus est, ut ipsam in concilio 217 episcoporum  sua subscriptione confirmasse legatur. Ergo et nos necessario excommunicatos deuitare debemus, ne simili excommunicationi institutione apostolorum subiaceamus.

Iu. Est autem indubitanter excommunicatus Rauennas Guibertus  cum omnibus suis fautoribus, uidelicet apostolice sedis inuasor, et domini sui, pape inquam Gregorii, cui obedientiam iurauit,  supplantator. Qui utique Gregorius sepius eumdem pro certis criminibus in generali synodo  anathematizauit, etiam antequam ille apostolicam sedem inuasisset, dum adhuc principes  uestre partis, ut nostre, eidem apostolico debitam obedientiam communiter exhibuissent. Nec de illo anathemate unquam exire curauit, sed ita anathematizatus atque periurus sedem domini sui inuadere, et caput omnium excommunicatorum fieri presumpsit. Hunc ergo et omnes eius complices, iuxta statuta Patrum sanctorum, necessario deuitamus, quia, iuxta B. Gelasium , omnes complices, sectatores, communicatores damnate semel prauitatis pari sorte censentur, nec potest peruersitas refutari complice peruersitatis admissa.

u. Illud autem, quod Isaac Palestinis et Dominum nostrum publicanis communicasse scribitis, nequaquam hoc approbare poterit ut et nos excommunicatis  communicare debeamus, cum eosdem Palestinos siue publicanos, etsi criminosos, nusquam tamen anathematizatos fuisse legamus. Nempe mali, quandiu non fuerint excommunicati, nullum exteriori communione maculabunt; quod indubitanter facient, postquam sententiam excommunicationis pro suis criminibus iudicialiter excipient. Nec nos utique, ut notatis, penitus abhorremus, pro quorum conuersione, si oportet, etiam aliqua dura pati non fugeremus, illa tamen in quibus a statutis sanctorum Patrum non deuiaremus. Sed et hoc, quod quidam apud nos peccant, non approbamus; imo, in quantum possumus, eos ad penitentiam inuitare satagimus, quos nequaquam ut excommunicatos deuitare  iubemur, quandiu in catholica unitate detinentur. Nec christianum esse dicimus quod peccant: plus tamen de eorum salute speramus, quam si a corpore Christi eos omnimodis separatos esse sciremus. Nam et membra quantumlibet infirma, quandiu in corpore fuerint, facilius curari sperantur, quam si bene sana penitus a corpore prescindantur.

uI. Scimus sane sanctos Patres sub excommunicatione multa prohibuisse, ex quibus S. Gregorius papa etiam omnia sacris canonibus aduersa prohibuit. Si quis tamen modo aliquid contra canones egerit, non statim illum pro excommunicato uitabimus, antequam in illum sententiam excommunicationis ordine iudiciario prolatam audiamus. Unde beatus Augustinus in libro De penitentia : Nos, inquit, a communione quemquam prohibere non possumus, nisi aut sponte confessum, aut in aliquo siue seculari siue ecclesiastico iudicio nominatum atque conuictum. De qua nominatione Apostolus: Si quis frater nominatur fornicator , et reliqua, cum huiusmodi nec cibum sumite. Quod beatus Augustinus  ita exponit: Nominationem eam intelligi uoluit Apostolus, que in  quemquam cum sententia ordine iudiciario profertur.

uII. In primis quidem admonendi sunt criminosi, ut resipiscant: deinde, si resipiscere noluerint, iuxta canonicas sanctiones excommunicandi, et tunc demum ab omnibus pro excommunicatis deuitandi. Sic et nos quoslibet sacrilegos uitamus, postquam illos a prelatis suis canonice excommunicatos audierimus. Ita et Guibertum heresiarcham, et omnes fautores eius, post sententiam uenerabilis pape Gregorii I  necessario deuitamus, quos tamen nullo modo pro excommunicatis uitaremus, si nondum in illos specialem aliquam excommunicationem depromptam cognosceremus. Criminosis quippe, sed nondum excommunicatis, licite communicamus:  nec hoc utique quasi loco nostro  et religioni precauendo, ut scribitis, facimus; sed potius ideo quia nichil nos in hoc contra canonicam auctoritatem agere cognoscimus: quod procul dubio ille facit quicunque malis ecclesiastico more excommunicatis communicare presumpserit.

uIII. Multum quoque miramur de uestra prudentia, quod reges ecclesiastice potestati subtrahere in tantum conamini. Nunquid Dominus noster iehsu Christus aliquid excepit, cum B. Petro concesserit, imo sancte Ecclesie in persona Petri, iuxta quod B. Augustinus exponit, ut in celo ligatum uel solutum existeret quodcunque ipsa in terra ligasset uel soluisset?  Quis, inquam, se de tam  uniuersali potestate poterit emancipare, nisi forte ille qui potius sub tyrannide diaboli perire, quam sub suaui iugo Domini regnare delegerit? Cui tamen hoc ad miseram libertatem non proderit, quia sub ecclesiastica potestate, etsi non ad salutem, ad damnationem semper manebit. Ergo nec imperatores de hac potestate poterunt se emancipare, B. Gelasio papa Anastasium imperatorem ita protestante : Duo sunt, imperator Auguste, quibus principaliter hic mundus regitur, auctoritas sacrata pontificum, et regalis potestas; in quibus tanto grauius est pondus sacerdotum, quanto etiam pro ipsis regibus hominum in diuino reddituri sunt examine rationem. Nosti enim, fili clementissime, quantum licet presideas humano generi dignitate, tamen  presulibus diuinarum rerum deuotus colla submittis, atque ab eis causas tue salutis exspectas. Hinc te illis subdi debere cognoscis religionis ordine potius, quam preesse: inter hec ex illorum te pendere iudicio, non illos uelle ad tuam redigi uoluntatem.

IX. Hac igitur potestate B. Innocentius papa Arcadium imperatorem excomunicasse legitur  , quia consensit ut S. Ioannes Chrysostomus a sede  sua pelleretur. Item B. Nicolaus papa I Lotharium regem, a quo Lotharingia cognominatur, excommunicauit, eo quod propriam uxorem pro quadam concubina repudiauerit  . Sed et inferioris ordinis episcopi imperatores et reges excommunicasse leguntur; sanctus enim Ambrosius Mediolanensis episcopus maiorem Theodosium imperatoremm excomunicasse, et post satisfactionem reconciliasse legitur. Item S. Germanus Parisiorum episcopus Heribertum  regem Francorum libidini debitum excommunicauit, qui et ita excommunicatus diem clausit extremum. Generaliter etiam B. Adrianus papa  omnes reges excommunicauit, quicunque apostolice sedis statuta uiolare presumpserint. Sanctus quoque Gregorius papa decreuit  ut reges  a suis dignitatibus caderent, et participatione corporis et sanguinis Domini carerent, si sedis apostolice decreta contemnere presumerent  .

De hac ergo prerogatiua ecclesiastice potestatis si aliud documentum non haberemus, istud sufficere nobis deberet quod tam sanctos uiros illam super reges et imperatores exercuisse legimus: quod nullo modo facerent, si non hoc se canonice posse facere cognoscerent. Quid autem mirum quod sancta Ecclesia seculares principes, utpote membra sua, iudicare potest, que, iuxta Apostolum, etiam angelos indubitanter iudicatura est? Nescitis, inquit, quoniam angelos iudicabimus? quanto magis secularia?  Nequaquam ergo reges siue imperatores  ecclesiastico iudicio subiacere denegabimus, si euangelicis et apostolicis sanctionibus credere et assentire uoluerimus.

X. Nimium autem in uerbis excedere uidemini, cum religiosos confratres nostros Iudeis comparare conemini; qui minime cum Iudeis ut Christus interficiatur clamant, sed ut fides eius in cordibus fidelium roboretur, et a contagio anathematis defendatur exoptant. Et nos utique sanctum Chalcedonense concilium ueneramur, quod tamen apostolice dignitati uel auctoritati nullo modo prescribit quin  quelibet monasteria sue potestati uindicare ualeat, ut non episcopo ciuitatis, sed apostolice sedi specialiter subiaceant  . Nec miremini si monachis nostri temporis officium predicationis non omnino intercluditur, ut antiquis, de quibus Chalcedonense concilium et S. Leo papa scripserunt; nam illi ecclesiasticos ordines non habuerunt, ut ex statutis eiusdem concilii coniectare possumus. In his enim adequantur laicis, cum pro contemptu canonum non degradentur ut clerici, sed excommunicentur ut laici: quod utique non fieret, si ecclesiasticos ordines haberent; nam canones precipiunt ut ordinati pro culpis suis degradentur, non autem excommunicentur. Moderni autem monachi cum ecclesiasticos ordines habeant, quis inficiari potest quin eorumdem  graduum officia, cum iubeantur, exercere ualeant, presertim cum in perceptione consecrationis nichil distent a clericis? Aut ergo ecclesiasticos gradus illis penitus adimitis, aut administrationem eorumdem graduum eis intercludere non potestis  . Nimium etiam pro episcopo uestro  zelatis, si plus sibi quam apostolice sedi obediendum putatis, cui et uos necessario plus quam proprio episcopo obedietis, si iuxta S. Gregorium rei apostolice auctoritatis esse non uultis.

XI. Hoc, quod Apostolus quosdam nouissimis temporibus a fide discessuros  predicit, non aliquibus Catholicis, sed quibuslibet excommunicatis competentius ascriberetis, qui attendentes  spiritibus erroris et doctrinis demoniorum a catholica unitate in manus Satane discesserunt. Horum crudelitas iamdudum excreuit, ut sancta Ecclesia contra eorum infestationem militaribus auxiliis sepissime eguerit, nec sine sanguinis effusione de eorum tyrannide liberari potuerit. Militares ergo, qui ea necessitate aliquem excommunicatum occiderint, compulsi sunt, et hoc non tam pro se quam pro ecclesiastica defensione fecerunt, et nullo modo damnationem primi fratricide Cain in hoc promeruisse uidentur, qui iuxta Ioannem: Ex maligno erat et occidit  fratrem suum: et propter quid occidit eum? quia opera eius maligna erant, fratris autem iusta ; quippe pro inuidia occidit eum. Isti autem nec inimicos occidere uellent, si alio modo sanctam matrem Ecclesiam contra improbos defendere possent. Et in hoc ipso negotio etiam proprias animas pro fratribus ponunt, quos per excommunicatorum uiolentiam in anima et in corpore periclitari perspiciunt. Nequaquam ergo eos nefandissimo fratricide Cain comparabimus, si iuste iudicare uoluerimus. Scimus quidem, homicidium in S. Scriptura prohibitum; sed hoc minime ita intelligere debemus, ut Phineen et Eliam et zelotes, aliosque sanctos Patres, qui zelo Dei multos occiderunt, damnationi homicidarum obnoxios esse iudicemus. Nunquam enim in eo delinquitur,  ubi Deo uel per se uel per legem precipienti specialiter obeditur.

Beatus quoque Augustinus in libro primo De ciuitate Dei : Miles, inquit, cum obediens potestati, sub qua legitime constitutus est, hominem occidit, nulla ciuitatis sue lege homicidii reus est. Nec nos utique omnes, qui excommunicatos occiderint, omnimodis expurgamus, sed nec tam dure, ut uestratibus placeret, eos iudicamus: et illud, primum quidem, quia tale opus uix aut nunquam sine culpa perficitur; hoc autem secundum, quia eos zelo Dei ductos hoc agere pro ecclesiastica necessitate cognoscimus  .

De predicatione monachorum quod iterum notatis, et nobis placet, ut non nisi ordinati predicent,  catholicoque obediant presuli, nisi ab apostolica sede fuerint emancipati.

XII. Quid autem miramini, si sacramenta Ecclesie apud excommunicatos esse negantur  , cum B. Augustinus  locum ueri sacrificii extra Ecclesiam non esse protestetur? Item S. Gregorius de consecratione Maximi presumptoris scribens : Quam rem, inquit, nullo modo possumus dicere consecrationem, quia ab excommunicatis celebrata est. Item predecessor eius papa Pelagius : Extra Ecclesiam, inquit, non consecratur, sed exsecratur episcopus. Item B. Innocentius  papa : Qui, inquit, honorem amisit, honorem dare non potest. Et post pauca: Damnationem ergo quam habuit, per prauam manus impositionem dedit. Item S. Leo papa Leoni Augusto scribens de quodam Timotheo  damnato eiusque sequacibus, omnia sacramenta se eorum sacrilegis manibus subtraxisse testatur. Si beato quoque Augustino credere uolumus, omnes hereticos et ex communicatos extra Ecclesiam esse non dubitamus quamuis et adhuc infra aream cum frumento multam paleam toleremus  .

XIII. Frustra dominum nostrum pie memorie  Gregorium papam arundineo baculo comparatis, quem usque ad finem uite in sua sententia stabilem et inflexibilem perstitisse multum  doluistis: qui non omnes prouincias, quas enumeratis, in integrum anathematizauit, sed Guibertum et omnes eius complices, in quacunque prouincia fuerint. Nec tamen paucos extra hanc excommunicationem remansisse dicatis, cum tanti in solo Teutonico regno remanserint, ut multitudini excommunicatorum sepissime uiriliter restiterint, et adhuc resistere possint.

XIu. Nos ad periurium, ut notatis, dominus noster Gregorius papa non impulit, sed a iuramento subiectionis eadem auctoritate absoluit  , qua et prelatos eorum deponere et excommunicare potuit. Sic sacratissimum Ephesinum concilium auctoritate S. Celestini pape congregatum et confirmatum subiectos Nestorii ex potestate ipsius absoluisse legitur.  Sic Chalcedonense concilium Alexandrinos emancipauit de subiectione Dioscori patriarche. Sic semper sancta mater Ecclesia filios suos de manibus depositorum et excommunicatorum absque omni nota periurii emancipare consueuit, etiamsi eis subiectionem iuramento promiserint.

B. Augustinus scribens ad Bonifacium seueritati canonum in hoc aliquid detrahendum esse iudicauit, ut clerici Donatistarum cum ordinibus in catholicam reciperentur, non utique in hoc, ut sententia anathematis in quibuslibet anathematizatis nichili penderetur. Aurelium Carthaginensem episcopum a B. Bonifacio et Celestino pontificibus excommunicatum  legimus  , non S. Aurelium  , cuius corpus Hirsaugie fouemus; iste enim sanctus, in quantum ex Chronicis colligere potuimus, ante tempora horum apostolicorum migrauit ad Dominum. Nec unquam ita Deo annuente a ueritate deuiabimus, ut aliquem simul et sanctum et excommunicatum dicamus. Nam iuxta B. Augustinum ab Ecclesia separati nequaquam sancti, sed eterno incendio creduntur mancipandi.

Xu. Si egregio doctori et fidelissimo martyri, beato inquam Cypriano, credere uolumus, apud Guibertum et eius complices Ecclesiam nullatenus esse credemus. Ipse enim scribens De ciuitate [l., unitate] Ecclesie ad Magnum presbyterum  : Ecclesia, inquit, una est, que intus et foris esse non  potest. Si enim apud Nouatianum siue Nouatum est, apud Cornelium non fuit. Si uero apud Cornelium fuit, qui Fabiano episcopo legitima ordinatione successit, Nouatianus in Ecclesia non est. Ac si diceret: Si apud Gregorium papam Ecclesia fuit, quod et ipsi Guiberto constitit, apud Guibertum non est, nec eius complices. Eodem enim modo, excepto quod non sine periurio Guibertus Gregorio, sicut Nouatus Cornelio adulterina supplantatione subrepsit. Nam de Nouato non legimus, quod obedientiam S. Cornelio unquam iurauerit, quod Guibertus Gregorio pape fecit. Et ut de domino nostro Gregorio dicamus, quod de S. Cornelio scripsit B. Cyprianus : Factus est episcopus de Dei et  Christi eius iudicio, de clericorum omnium testimonio, de plebis, que tunc adfuit, suffragio, de sacerdotum antiquorum et bonorum uirorum collegio, nemo ante illum factus esset, cum locus Petri et gradus sacerdotalis cathedre uacaret. Quo occupato, et Dei uoluntate atque omnium consensu ordinato, quisquis iam episcopus uoluerit fieri, foris fiat necesse est, nec habeat ecclesiasticam ordinationem, qui Ecclesie non tenet unitatem; profanus est, alienus est, foris est. Et cum post primum secundus esse non possit, quisquis post primum, qui solus debet esse, factus est, non iam secundus ille, sed nullus est.

XuI. Sententias autem de uniuersalitate Ecclesie nequaquam ita intelligere debemus, ut omnes  gentes in Ecclesia esse dicamus. Nunquid enim aliquis Christianus paganos siue Iudeos in ecclesia esse contenderit, quamuis ipse Dominus Abrahe  promiserit: In semine tuo benedicentur omnes gentes?  Sed et quoslibet hereticos siue excommunicatos iuxta attestationem SS. Patrum foris esse non dubitabimus: quibus procul dubio satius esset, nunquam Ecclesiam intrasse, quam iuxta Euangelium duplo factos esse filios gehenne . Ipse quoque S. Augustinus schismaticos extra Ecclesiam esse sepenumero asseruit, licet de uniuersalitate Ecclesie nusquam dubitauerit. Est ergo ita intelligendum, sanctam Ecclesiam esse per omnes gentes diffusam in membris suis; non utique in illis, qui uel nunquam ei incorporati sunt, uel qui post incorporationem suam ecclesiastico iudicio ab ea dismembrati sunt.

XuII. Nequaquam uero peruersum, sed sanum  nobis uidetur esse consilium, ut monachi non tam secularibus obediant, quorum conuersationem abrenuntiauerunt, quam suis abbatibus, quibus obedientiam promiserunt. Hocque omnes generaliter tam spirituales quam seculares firmissime attendant, ut nulli unquam contra Deum et apostolicam auctoritatem obediant: Oportet enim plus obedire Deo quam hominibus . Unde quantumcunque imperatoria maiestas excelsa uideatur, non est tamen equum, ut contra Deum ei obediatur.

XuIII. Nec indignemini, si sancta Ecclesia eorum eleemosynas non recipit, quos externe communionis esse perspexerit; nam et sancti canones precipiunt, ut oblationes dissidentium fratrum nec in sacrario, nec in gazophylacio recipiantur; sed et  ipse eleemosyne ecclesiasticis orationibus sunt recompensande. Quapropter sancta Ecclesia eorum eleemosynas necessario deuitat, quibus in ecclesiasticis orationibus non communicat. Hec autem omnia testimoniis SS. Patrum latius approbare possemus, sed prudentie uestre nimis graues esse timemus, quam per se copiosius et diligentius hec omnia inuestigare posse non dubitamus.

XIX. In his ergo et in aliis huiusmodi SS. Patrum sententiis pro modulo nostro usque in finem perseuerare cupimus, nec de fide eorum, imo de fide Christi ipso opitulante unquam erubescemus, qui in Euangelio se de illo erubiturum predixit, quicunque ipsum eiusque sermones coram hominibus  erubuerit. His quoque sententiis et uos assentire optamus, Deumque pacis et solatii, ut det uobis idipsum sapere nobiscum, imo cum SS. Patribus,  indesinenter rogamus. Sed inter hec omnia caritas, que non irritatur, nec querit que sua sunt, nec unquam excidit, multum nos de uestra salute sollicitos facit. Scimus enim, B. Iacob protestante, quia amicitia huius mundi inimica est Dei, et quicunque uoluerit amicus esse huius seculi, inimicus constituitur Dei . Unde ille discipulus quem diligebat iehsu, hausto consilio de ipsius Dominici pectoris arcano, informat nos ita: Nolite, inquit, diligere mundum, neque ea, que in mundo sunt. Si quis diligit mundum, non est caritas Patris in eo; quoniam omne, quod est in mundo, concupiscentia  carnis est, et concupiscentia oculorum, et superbia uite, que non est a Patre, sed ex mundo. Et mundus transit et concupiscentia eius; qui autem facit uoluntatem Dei, manet in eternum. Filioli mei, nouissima hora est, et totus mundus in maligno positus est . Hec omnia optime nostis, nec ad hec insinuanda nostra relatione indigetis. Rogamus autem uos in Domino ut eruditionem uestram ad salutem anime uestre studeatis exercere, ne hanc uitam, que tentatio est et uapor ad modicum parens , tanti pendatis, ut futuram, que eterne felicitatis est, infeliciter perdatis.





BERNALDI EPISTOLA AD ADELBERTUM ARGENTINENSEM PRAEPOSITUM DE LEGE EXCOMMUNICATIONIS Obedientiam magis pape quam proprio pastori prestandam esse.





MONITUM.

Tractauit idem hoc argumentum Bernaldus iam supra, cap. 24 apologetici, col. 1140, quod paucis denuo reuoluit Adelberto familiari suo, ut eum in obedientia pape confirmaret contra Othonem episcopum Argentinensem ann. 1085, electum, sed schismaticum, uti eum in suo Chronico ad ann. 1100 appellat. Ceterum hic Adelbertus haud legitur inter prepositos illius Ecclesie in Gallia Christiana t. u, p. 822, bene autem in Necrologio sec. XII, uti testatur Cl. Grandidier, qui eum in chartis illius temporis frustra inquisiuit. In Historia Alsatie t. II, tit. 501, ad annum 1089, sistit Burchardum prepositum, quem utrum precesserit aut subsecutus sit Adelbertus, incertum est. Quamuis eum precessisse debuit, si Burchardus preposituram ab anno 1089 usque 1104 obtinuerit, ut uolunt Gallie Christiane scriptores. Epistolam hanc scripsit Bernaldus iam presbyter, adeoque post annum 1084, et mortuo iam Gregorio uII, uti ad calcem huius epistole notabimus.

 Domino ac cautissimo apostolice auctoritatis astipulatori ADELBERTO Argentinensi preposito, non tam mente quam corpore super ollas carnium Aegypti collocato, BERNALDUS presbyter utinam solo corpore infirmus.

Cum nuper nobiscum essetis, omnia statuta sanctorum Romanorum pontificum siue conciliorum uobis placere monstrastis. Unde Deo condignas grates referre non sufficimus, qui uobis in tam periculoso tempore sue legis amorem inspirauit; qui Danielem cum sociis suis in Babylonica persecutione, ne statuam Nabuchodonosoris adorarent, confortauit.

Erat tamen aliquid, quod uos moueret, uidelicet, si subiectus se quoquomodo de obedientia superioris potestatis excusare posset, si inferiori potestati obediret:  unde uobis multas rationes et exempla SS. Patrum dare possemus, si non epistolarem breuitatem excedere timeremus. Dicemus tamen breuiter, ne et scientibus nimium loquaces esse uideamur.

Natalis Salonitanus episcopus  Honoratum diaconum suum contra preceptum sedis apostolice ab archidiaconatu deposuit, aliumque in locum eius subrogauit. Unde S. Gregorius eumdem Honoratum, inuito eodem episcopo, in archidiaconatum restituit,  et alium, qui ei subrogatus est, deposuit, eo quod ipse proprio episcopo in eadem subrogatione contra preceptum domini pape obediret. Hec itaque summatim tetigimus, uobisque ea in Registro  ipsius diligentius consideranda committimus. Ibi inquam euidentissime patebit, quod nullus subiectus cum obedientia sui prelati potest se excusare, quin potius apostolice sedi, quam proprio episcopo uel decano debeat obedire, que ipsum etiam inuito eius episcopo canonice potest damnare.

Amplius: Tertium Carthaginense concilium, cui S. Augustinus cum Aurelio Carthaginensi episcopo interfuit et prefuit, ipsum inquam concilium capitulo septimo testatur, ut episcopo damnato et excommunicato nec a propria Ecclesia communicetur.  Si ergo prouincialis concilii iudicio magis obediendum est, quam proprio episcopo, quanto magis sanctissime sedis apostolice generalissime synodo. Preterea sanctissimi Patres Ecclesiarum, scilice apostoli, nunquid non deuotissime sui temporis sacerdotibus obedierunt, precipue cum Dominus preciperet: Supra cathedram Moysi sederunt Scriba et Pharisei; omnia que dicunt uobis, seruate et facite . Cum autem ipsi a ueritate discederent,  et apostolos secum seducere uellent, nequaquam apostoli exspectasse leguntur, ut Dominus eos de Phariseorum obedientia specialiter absolueret; imo statim eis obedire spreuerunt dicentes: Obedire magis oportet Deo quam hominibus . Unde B. apostolus Petrus in ordinatione S. Clementis firmissime decreuisse legitur, ut ille, cui ecclesiasticus pastor sentitur auersus, ab hominibus deuitetur. Nec ad hoc exsequendum aliquod speciale preceptum a prelato exspectetur, sed statim se ab illo auertant, cui ecclesiasticum pastorem aduersum percipiant. Nulli, inquam, contra Deum et statuta SS. Patrum est obediendum: imo prelato suo, qui pro inobedientia a superiore potestate damnatus  est, omnimodis resistendum. Unde in sacratissima uniuersali synodo Ephesina et illi multum laudati sunt, qui proprio eorum episcopo, id est Nestorio, uiriliter restituerunt.

In fine apologetici  , quem dominus Heroldus quondam de Hirsaugia attulit, quem et dominus Henricus, ut opinor, hic descripsit; in fine, inquam, istius apologetici hoc authenticis rationibus declaratur, quod nec proprio episcopo, etiam catholico et religioso, contra dominum papam obedire debeamus. Deus autem pacis et solatii de uobis idipsum sapere  nobiscum, ut abundetis in spe et uirtute Spiritus sancti .






BERNALDI DE uITANDIS EXCOMMUNICATIS, EORUMQUE COMMUNICATORIBUS, AD RECCHONEM.





MONITUM

Clericusne an laicus fuerit hic Reccho, ad quem directe sunt he epistole, incompertum est. Id solum euincitur, illum a partibus schismaticorum stetisse, a quibus eum auertere solitis suis argumentis nititur Bernaldus. uid. supra col. 1181. Unde rursus idem utrobique auctor apparet.



EPISTOLA PRIMA. AD RECCHONEM.


Domino ac uenerabili uiro RECCHONI, BERNALDUS solo nomine presbyter, non moribus.

I. Cum nuper simul essemus, nonnulla de uitandis excommunicatorum communicatoribus ad inuicem contulimus; sed quia tunc tue uoluntati satisfacere non potuimus, placuit ut uel scribendo tibi satisfaceremus, quod colloquendo non licuit.

B. Callistus papa et martyr, uir apostolicus, in suis decretalibus epistolis  quatuor res enumerat, in quibus excommunicatum uitare debeamus: uidelicet in salutatione, in osculo, in oratione, in conuictu. Deinde sententiam de communicatore excommunicati  subiungens: Quicunque, inquit, in his uel in aliis prohibitis scienter excommunicatis communicauerit, iuxta institutionem apostolorum et ipse simili excommunicationi subiaceat; quippe ut excommunicati communicator deuitetur eque ut excommunicatus. Hinc B. Gelasius papa scribens orientalibus episcopis  de Acacio communicatore excommunicatorum, ita  discernit: Omnes complices, sectatores, communicatores damnate semel prauitatis pari sorte censentur. Quamuis enim extra Ecclesiam alius alio tolerabilius peccet, in hoc tamen pares reputantur, quia nullus eorum in catholicam societatem recipiendus est, nisi catholico more reconcilietur.

II. Idem in sequentibus ad eosdem de uitandis communicatoribus excommunicatorum : Nihil, inquit, nobis commune cum hominibus communicationis externe. Idem in sequentibus: Quid iauat, si quis alicui euidentiori heretico non communicet, et iis tamen communione iungatur, qui ab illius non sunt communione diuersi? Unde et multi religiosi ex Romanis se a communione Anastasii pape subtraxisse leguntur, eo quod ipse cuidam diacono Thessalonicensi  communicauerit, qui iam Acacio communicauit; sic enim Romanus Pontificalis testatur  .

III. Nec mireris communicatorem excommunicati eque ut excommunicatum deuitari, cum sub eadem sententia, ut predictum est, teneatur obstrictus. Hinc idem, qui supra, Anastasio imperatori scribens : Non potest, inquit, quilibet peruersitatis communicatore suscepto  non pariter peruersus probari, nec potest refutari peruersitas complice peruersitatis admisso. Legibus certe uestris criminum conscii, susceptoresque latrocinantium pari iudiciorum pena constriguntur, nec expers criminis estimatur, qui licet ipse non fecerit, facientis tamen familiaritatem fedusque recepit. Sicut igitur communicator furis eadem damnatione cum fure multatur, nichilominus communicator excommunicati cum eodem eadem lance damnatur. Est autem damnatio excommunicati, quod a Deo et membris eius sequestratur. Tu ipse contexe quod sequitur: nempe SS. Patres communicatores excommunicatorum eque ut excommunicatos ideo deuitari uoluerunt, quia eosdem, quasi qui seipsos damnauerunt, habuerunt.

 Iu. Hinc B. Gelasius ad predictos episcopos scribens de eodem Acacio : Quid, inquit, queruntur Acacium a nobis fuisse damnatum, cum recepta communione Petri se doceatur ipse damnasse? Unde et B. Felix papa, qui Acacium anathematizauit, in eadem sententia signanter posuit : Habe, inquit, cum his, quos libenter amplecteris, portionem; id est cum excommunicatis; ac si diceret: Non tam nouam excommunicationem super te facimus, quam ueterem, qua te communicando excommunicatis innodasti, confirmamus. Nam cum omnis excommunicatus extra Ecclesiam sit, nullusque simul intra et extra esse possit, ille indubitanter se a catholica unitate separat, quicunque  se ab excommunicatorum communione non sequestrat. Iure ergo a Catholicis deuitantur ut excommunicati, qui ab excommunicatorum communione non sunt sequestrati. Hoc autem diligentissime attendas, quod B. Gelasius nobis prescribit, cur apostolica sedes Acacium communicatorem Petri refutauerit : Beati, inquit, Petri sedes, ne per Acacium in Petri consortium duceretur, ipsum quoque a sua communione submouit. Idem Anastasio imperatori . Postquam Acacius communionis externe factus est, non potuit nisi a catholica et apostolica mox societate precidi, ne per eum, si uel paululum cessaremus, nos quoque uideremur subiisse contagia perfidorum.

u. uidesne quam necessario huiusmodi communicatores  deuitemus, ne per eorum consortium contagia perfidorum subiisse iudicemur. Nam iuxta B. Gelasium, quod et supra posui, non potest quilibet peruersitatis communicatore suscepto non pariter peruersus probari, nec potest refutari peruersitas complice peruersitatis admisso. Cessent ergo huiusmodi communicatores ecclesiastice communioni se imprudenter ingerere, ne catholicam sinceritatem sua communione iuxta eumdem Gelasium commaculent. Nam procul dubio leuius apud Deum iudicatur qualibet necessitate quemlibet excommunicationem incidisse, quam post lapsum reconciliationem  non expetisse. Nec hoc sine intimo cordis dolore considerent, quantis offendi Deum prebeant, quos uel sua communione commaculant, uel suo exemplo docent, ut excommunicationem incidere non timeant. Accipiant ergo sanum consilium et ad reconciliationem festinent, ne quandoque cum Acacio excommunicationem cogantur inuiti pati, qua iamdudum se sua sponte non timuerunt obligare. Plura tibi de hac re scribere possem, si epistolarem breuitatem excedere non timerem. Sed et sapienti sat dictum uidetur.



EPISTOLA II. AD EUMDEM. De osculo excommunicatorum uitando, et de Guiberto eiusque communicatoribus.

 Domino ac uenerabili uiro RECCHONI BERNALDUS presbyter indignus.

I. Multum miror cur tantum in rescribendo laboraueris, cum nequaquam assertionem tuam de communione excommunicatorum approbaueris. Nullatenus enim communicatores excommunicatorum recipiendos fore probasti, imo eos sub apostolice excommunicationis obligatione dimisisti: unde et ego tuis scriptis per omnia respondere non necessarium iudicaui.

II. De osculo excommunicatorum uitando facile nos excusatos putas, eo quod in quibusdam decretis te illud non inuenisse testaris; ac si apostolica statuta suam integritatem obtinere non ualeant, etiamsi  ea quilibet mendosus liber minus integre habeat. Nam in emendatioribus et plenariis exemplaribus si quesieris, ipsum osculum in decretis S. Callisti pape, ut ego scripsi, poteris inuenire  Preterea nec laici ignorant hoc, quod excommunicatos osculari non debeant. Quod si fecerint, absque omni contradictione per reconciliationem absolui festinant, nec se nisi per reconciliationem recipiendos iudicant.

III. Hoc utique roboratum est consensu uniuersalis Ecclesie: unde et nos illud iuxta Augustinum secure et ueraciter possumus asserere. Idem quoque uerissime testatur quod nichil firmius sit tenendum, quam illud in quo ueritas consuetudini suffragatur.  Sed et Ioannes papa X  , uir, inquam, apostolicus, iudicio uniuersalis synodi decreuit, ut quicunque deinceps bannum, ab episcopis impositum, et maxime in communione excommunicatorum corrupisset, 40 dies in pane et aqua more homicidarum peniteret.

Iu. De sententia B. Gelasii pape, que dicit : Nihil nobis commune cum hominibus communionis externe, necessario colligitur ut tam communicatorem Guiberti quam ipsum deuitare debeamus, et hoc maxime in illis rebus, quas SS. Patres prohibuisse cognouimus. Nec ego mihi arrogo,  ut iudicare possim canones pro tempore, quod specialiter priuilegio Romani pontificis ascribitur, qui Guibertum heresiarcham, et omnes complices eius iudicio uniuersalis synodi excommunicauit, eosque in salutatione, in osculo, in oratione, in conuictu deuitandos sub pena excommunicationis iuxta apostolorum institutionem denuntiauit. Ergo aut Guibertum de excommunicatione purgabis, aut communicatores eius de obligatione excommunicationis expurgare non poteris, quin necessariam habeant reconciliationem, ut redeant ad catholicam unionem: nec aliquam difficultatem pretendam, quin apostolice auctoritati obedire debeam; quod sicubi non obseruo, statim ad reconciliationem uenire non recuro. Nec mihi succenseas, si B. Gelasio  pius quam tibi credo, qui dicit : Non iuuare, si hereticum deuites, si communicatori eius communices; ac si diceret: Quid iuuat, si Guibertum deuites, et communicatori eius communices? qui iuxta institutionem apostolorum simili excommunicationi subiacere decernitur.

u. Accipe ergo sanum consilium, et catholice communioni reconciliare, et a pertinaci defensione cesses, que B. Augustino attestante schisma in heresim solet conuertere. In Domino rogatus cito resipiscas, teque nobis communicabilem restituas, ne si nimis pertinaciter Ecclesie auctoritati obstiteris, aliquid grauius, quod absit, ab ipsa matre Ecclesia audire merearis.





BERNALDI DE EMPTIONE ECCLESIARUM AD PAULINUM CLERICUM METENSEM.





MONITUM.

Alterum Simonie genus de emptione et uenditione Ecclesiarum erudite et succincte pertractat Bernaldus, prouocatus a Paulino Ecclesie Metensis canonico, ut ex fine huius epistole apparet. Apprime enim catholicis patribus adherebant Metenses, ut etiam intrusum episcopum a. 1088 urbe sua pellerent, et Hermannum ab exsilio reuertentem reciperent. Erat is Metensis episcopus in causa Ecclesie constantissimus, qui cum Adalberone episcopo Herbipolensi fortiter quidem sed incassum in conciliabulo Wormatiensi ann. 1076  exauctorationi Gregorii uII restitit, ut refert Lambertus Schafnaburgensis ad h. a. Ad eum exstat Gregorii uII, epistola 21, l. uIII , circ. ann. 1081 data, qua eum ad labores et pericula pro ueritatis defensione paratum excitat. Sede enim sua ab Henrico rege ann. 1080 pulsus, adhuc ann. 1088 in Tuscia captiuus detinebatur, ut scribit Bernoldus noster in Chronico, cuius etiam ad sedem suam reditum ann. 1089; obitum uero ad ann. 1090, mense Maio narrat. Unde epistola nonnisi alterutro horum annorum scripta esse potuit, ubi Metis iterum erat hic episcopus. S. Gebehardi Salisburgensis archiepiscopi ad eumdem Hermannum epistolam pro Gregorio uII contra eiusdem temporis schismaticos primum edidit Gretserus. Opp. t. uI, p. 434.



EPISTOLA III. AD PAULINUM.


Charissimo fratri PAULINO BERNALDUS solo nomine presbyter, non moribus, bonum indeficiens, quod est Christus.

I. Questionem, frater carissime, quam a me exsoluendam expetis, multum uires nostras excedit, quam etsi competenter explicare nossem, otium tamen librorum ad hoc exsequendum habere deberem: nec de hac causa aliquid prepropere scribere uellem, quod non ex auctoritate SS. Patrum irrefragabiliter probare possem. Sed tu omnis more impatiens ab exactione non desistis: unde et me pro tuo amore nimium festinare cogis. Dicam tamen ad presens, ut possum, salua diligentiori inquisitione  in aliud tempus, et hoc quidem eo pacto, ut et tu interim queras, et si quid inueneris, mihi intimare non graueris.

II. In primis igitur uolo scias, B. Augustinum in libro Retractationum  asserere, se non quinque libros De fide et operibus, sed unum  tantum composuisse, quem ita dicit incipere: Quibusdam uidetur. Unde illud tuum de Simoniaco testimonium non nobis satisfacere poterit, si  ex alio libro B. Augustini De fide et operibus pretitulato excerptum  . Incredibile enim uidetur, Augustinum alium librum De fide et operibus composuisse, nisi cuius mentionem facit in Retractatione. Preterea ipsum testimonium, si bene recolo, uenditionem uel emptionem ecclesiasticarum rerum dicit esse Simoniacam: quod nimis laxum uidetur, cum et legitimas uenditiones et emptiones earum rerum inclusisse uideatur. Quapropter idipsum B. Augustino ascribere non presumo. Nec hoc dictum ita recipias, quasi ego tue preiudicem opinioni, imo a te uolo certius inde doceri.

 III. Est autem tua questio, si uendere uel ecclesias sit Simoniacum? Unde tibi ita respondere possum, quia apud antiquos non ita, ut modo, presbyteri ecclesias iamdudum ordinati acquirere consueuerunt, sed in ipsa ordinatione acceperunt. Nam SS. Patres in Chalcedonensi concilio  irritam ordinationem cuiuslibet iudicauerunt, qui ad certum locum ordinatus non inueniretur; nempe locus, cui minister erat consecrandus, in primis pronuntiabatur. Sicque ordinatio ministri ad designatum locum solemniter celebrabatur, sicut adhuc in ordinatione episcoporum siue abbatum ubique obseruatur. Cum ipsa ordinatione minister incardinabatur Ecclesie, nec alius ei ecclesiam, alius consecrationem, sed idem ipse contulit utrumque, et eodem tempore; nec plenaria deputabatur ordinatio, quam non precederet loci designatio. Unde et apud antiquos Patres non tam specialis prohibitio facta legitur de emptione Ecclesiarum, quas in ipsis ordinationibus comprehensas, et cum ipsis per pecunias obtineri prohibitas nouerunt. Et cum  emptas ordinationes Simoniacas reputarent, emptiones ecclesiarum procul dubio non exceperunt, imo nec excipere potuerunt.

Iu. Postquam autem commendatio Ecclesie ab ipsa consecratione in tantum cepit separari ut post multum tempus Ecclesias acquirerent iamdudum consecrati, necessarium , ut et speciali statuto prohiberetur emptio Ecclesiarum, sicut et ipsarum consecrationum, nec unum minus, quam alterum damnaretur ut Simoniacum. Sed consecrationes per pretium acceptas tibi constat esse Simoniacas; mihi autem nichilo minus de commendatione, id est, de cura animarum itidem uidetur, si per pecuniam obtinetur. Nam Simon Magus, ut legitur in Actibus apostolorum, per pecuniam obtinere uoluit, non ut apostoli  manus ei imponerent, sed ut ipse aliis manus imponere posset . Cui autem Ecclesia siue cura animarum committitur, eidem etiam potestas manus imponendi super catechumenos, energumenos siue infirmos sibi commissos conceditur. Quis ergo hoc Simoniacum esse negabit, si quis tale officium per pecuniam obtinuerit? Preterea officium ostiarii, notarii, siue defensoris, si per pecuniam  acquiritur, a B. Gelasio in decretis suis  , capitulo 24, Simoniacum esse iudicatur, quorum tamen nullus per manus impositionem ordinatur, nec ipsis, ut aliis manus imponant, conceditur. Si ergo emptor ecclesiastici officii, quod per manus impositionem non acquiritur nec exercetur, Simoniacus esse iudicatur; quanto magis emptor pastoralis cure, in qua tot manus impositiones frequentantur?

u. Beatus quoque Alexander papa I in decretis suis  Simoniacum esse iudicauit, qui corruptus pretio penitenti apud episcopum obstat, uel adiuuat ad reconciliationem. Si ergo ille Simoniacus iure dicitur, qui pretio corruptus efficit ut alii ab episcopo manus imponatur, quanto magis ille, qui sibi ipsi tale officium pretio acquirit ut subditis  manus imponere possit? Petrus Albanensis episcopus  , uir mire sanctitatis et fidei, Petrum Papiensem iudicio ignis Simoniacum esse probauit, eo quod inuestituram tantum episcopatus per pecuniam a laico acceperit. Maiores nostri synodali  iudicio pro Simoniaca heresi deputasse leguntur , si quis pecuniam pro chrismate, uel baptismo, uel communione daret uel exigeret. Si igitur hec omnia Simoniaca esse non negamus, itidem de emptione Ecclesiarum iudicare cur dubitamus?

uI. Hec tibi, frater carissime, ad presens, ut potui, satis festinanter collegi. Tu autem quid tibi de his omnibus uideatur, mihi rescribas; sed et tu,  si quid forte de predicta questione certius inueneris, mecum communicare non graueris. Dominum Metensem episcopum tuum  , imo nostrum, ex mea parte humiliter saluta, ipsumque ut de hac tua questione, si ista non sufficiunt, cogitet, inuita. Omnipotentis Dei misericordia semper uos incolumes, nostrique memores in suo sancto seruitio custodiat, domini et Patres in Christo amantissimi.





BERNALDI PRO GEBHARDO EPISCOPO CONSTANTIENSI ECCLESIAE IN LOCUM OTTONIS EXAUCTORATI PRAEFECTO EPISTOLA APOLOGETICA. 





MONITUM.

Iam supra produximus decretalem Gregorii uII epistolam ad Ottonem Constantiensem episcopum pro recipiendis Romane synodi decretis: quibus cum refragaretur, acriter primum obiurgatus, postea ab officio suspensus est, interdicta eius diecesanis prestanda eidem obedientia, ut superius opusculo uI uidimus. Ultimo tandem aperte iam schismaticum anathemate perculit, et exauctorato Gebhardum eius loco episcopum  constituit, uti ad finem anni 1084 narrat Bernoldus in Chronico. Displicuit multis hec ordinatio, quam contra eorum obtrectationes hac epistola defendendam suscepit Bernaldus, unde Constantiensis Ecclesie lata plurimum illustrantur.

 Reuerendissimo sacerdoti, ac dilectissimo Patri R.  B. solo nomine presbyter non moribus, sue qualiscunque orationis certitudinem.

I. Iamdiu est, Pater amantissime, ex quo mihi conquerendo retulisti oblocutionem quorumdam de ordinatione domini nostri Constantiensis episcopi, meque tibi rationem contra eorum obiectionem rescribendo suppeditare rogasti. Sed quia tunc pro tempore breuius respondi  quam res exigeret, iterum tibi, imo per te illis de eadem causa plenius satisfacere non piget.

II. In primis igitur uolo, ut illi nostri oblocutores causam diligenter inuestigent, et intellectam iuxta statuta SS. Patrum fideliter examinare studeant: et tunc demum, si quid in ea sacris  canonibus aduersum perspexerint, canonice reprehendant, si possint. Est autem summa eorum obloquii, ut retulisti, quod dominus noster Gebhardus esse non possit, eo quod antecessori suo Ottoni adhuc uiuo subrogatus fuerit. Sed sacri canones huiusmodi subrogationem, uidelicet ut alius cuilibet deposito subrogetur, sepissime nobis prescribunt, eamque legitimam esse atque authenticam absque omni contradictione constituunt. Sic item sanctum Constantinopolitanum concilium, eque ut Euangelium B. Gregorio attestante uenerandum, Maximo Constantinopolitano patriarche deposito B. Nectarium subrogauit. Itidem sanctum Chalcedonense concilium, itidem Euangelio comparandum, Dioscoro Alexandrino patriarche damnato S. Proterium  decreuit substituendum  . Sic B. Gregorius in Registro suo multis depositis alios subrogare precepit. Sic Hincmarus Remorum archiepiscopus Ebboni deposito substituitur. Sic et in nostro tempore Ruobertus Babinbergensis episcopus  Hermanno damnato subrogatur.

 III. Ergo non contra canones, sed iuxta canonicas sanctiones noster episcopus, Ottone deposito, licet adhuc uiuo, substituitur. Quam canonice autem uel pro quibus causis Otto perpetuam damnationem subierit, ut et noster episcopus canonice ei succedere potuerit, plenius et per ordinem digerere libet, quatenus illis nostris oblocutoribus nulla deinceps dubitatio subrepat uel de illius irretractabili damnatione, uel de istius canonica subrogatione.

Iu. Anno Dominice Incarnationis 1076  , indict. Xu, in prima hebdomada Quadragesime, Gregorius papa uII generali synodo Rome in ecclesia Saluatoris presidens, Ottonem Constantiensem episcopum synodali iudicio officio et communione priuauit, eo quod ipse cum reliquis schismaticis contra  apostolicam sedem conspirasse missis litteris et propria subscriptione manifestauerit. In qua conspiratione idem ipse multo audacius reliquis conspiratoribus contra Romanum pontificem insaniuit, eumque apud secularem principem speciali accusatione contumaciter impetere presumpsit, uidelicet accusans eum quod episcopali eum honore priuauerit, eo quod laicos damnatorum officia presbyterorum recipere uel eis obedire prohibuerit  .

u. Dominus tamen papa multo misericordius eum tractauit quam meruerit: nam misso uenerabili Altmanno Patauiensi episcopo eidem in subsequenti autumno apud Ulmam  sub presentia multorum communionem solam absque officio reddidit: quod tamen ille contra preceptum domini pape  usque ad finem uite sue non cessauit usurpare. Nam dominus papa nunquam postea ei officium reddidit, sicut ipse papa quampluribus inde sciscitantibus sepissime retulit postea. Ad hec idem Otto Simoniacis et incontinentibus presbyteris contra synodale decretum domini apostolici, imo contra  omnium SS. Patrum decreta fauere non cessauit. Unde et dominus papa missis litteris omnes eius subiectos apostolica auctoritate de obedientia eius absoluit  . Super hec autem omnia in partem schismaticorum, relicta Ecclesia catholica, sponte sua penitus demigrare non ueritus est.

uI. Hec itaque singula ad irrecuperabilem eius damnationem iuxta canonum sanctionem sufficere possent, quippe crimen conspirationis, interdicti usurpatio officii, assentatio Simoniacorum siue incontinentium presbyterorum, et quod his maius uidetur, demigratio a Catholicis in partem schismaticorum. Nam beatissimus papa Fabianus et martyr in decretis suis capitulo 2  conspiratorem clericum ante examinatum  iudicium iubet a clero in perpetuum submoueri, et infamia notari. Item S. Callistus papa et martyr, et dein triginta SS. Patres Chalcedonensis concilii , et alii innumerabiles, clericos conspirantes penitus deponunt. Antiochenum autem concilium interdicti usurpatorem officii capitulo 4  tam terribiliter damnat, ut nullam spem ei restitutionis uel locum satisfactionis deinceps concedat. Sanctus item Gregorius in Registro suo, capitulo 240 partis secunde , huiusmodi usurpatorem perpetua excommunicatione damnat, ita ut uix ei uiaticum in fine uite concedat. Idem quoque Gregorius et episcopum illum cum Simone  Mago portionem habere asserit, quicunque contra illam heresim non uehementer exarserit; quanto magis illum, qui eamdem heresim suo assensu nutrire non metuit? Idem quoque Gregorius procul dubio, inquit, facientis culpam habet, qui quod potest corrigere, negligit emendare. Item Damasus papa ad episcopos Mauritanie : Qui potest, inquit, obuiare et perturbare peruersos, et non facit, nichil aliud est, quam eorum fauere impietati. Iuxta Apostolum autem facientes et consentientes par pena complectitur .

uII. In eo autem, quod idem Otto in partem schismaticorum sponte discessit, seipsum iuxta sanctionem SS. Patrum proprio iudicio damnauit. Quapropter dominus papa Gregorius in Romana synodo synodali iudicio, anno Dominice Incarnationis 1080, indictione III, in prima hebdomada Quadragesime, predictum Ottonem iam triennio  frustra premonitum et exspectatum, ut resipisceret, absque spe recuperationis damnauit et anathematizauit, et uenerabili Patauiensi episcopo uices suas commisit, ut ad Constantiensem Ecclesiam  migraret, eique legitimum pastorem ordinare  procuraret. Quod idem episcopus summopere procurauit; sed perpetrata electione infirmitas electum impediuit, ne penitus unquam consecrari potuerit. Unde cum pluribus annis illa Ecclesia pastorali prouisione careret, tandem predictus papa Gregorius e latere suo uenerabilem Ottonem Ostiensem episcopum, non multo post apostolicum  , illuc direxit, qui eidem Ecclesie legitimum pastorem Gebehardum canonice ordinauit anno Dominice Incarnationis 1084, indictione uII, XI Kal. Ianuarii  , eiusque ordinationem in proxima paschali hebdomada in generali concilio Saxonie  et apostolica auctoritate collecto synodali iudicio confirmauit. Non enim iste  episcopus more aliorum per secularem potestatem contra canones intrauit, sed canonice, uidelicet a cunctis clero et populo legaliter electus et postulatus, et ex apostolica auctoritate per legatum sedis apostolice uiduate sedi solemniter inthronizatus est et consecratus reuerendissimis episcopis et  abbatibus desiderantissime astipulantibus, assentientibus quoque catholicis ducibus  et comitibus, reliquisque Christi fidelibus. Tam canonice, inquam, electus est et ordinatus ut eius electioni siue ordinationi nequaquam contradicere possit, quisquis apostolicis et canonicis institutionibus contraire noluerit. Preterea ipse uenerabilis papa Gregorius, cuius auctoritate ordinatus est noster episcopus; item uictor papa successor eius; nostrum episcopum, quoad uixerunt, pro legitimo pastore habuerunt; item reuerendissimus papa Urbanus, qui modo  summe rerum presidet, eum semper pro canonico pastore habuit et habet.  utpote quem a se sub apostolica legatione ordinatum canonice agnoscit. Si igitur alias rationes de eius ordinatione nesciremus, ille nobis possent sufficere, quod tot Romanos pontifices eius ordinationi astipulatos sciremus.

uIII. Quapropter illos nostros oblocutores uoto ut admoneas, quatenus  preceptum Domini ecclesiastico principi detrahere uereantur, ne in hoc non tam ei nocere, quam uitio suo satisfacere a sapientibus merito iudicentur. Omnipotens Deus tuam fraternitatem hic et in eternum custodiat orantem pro me, domine et Pater reuerendissime.






BERNALDI DE PRESBYTERUM OFFICIO TRACTATUS.





MONITUM.

Anonymus Mellicensis cap. 101 hunc tractatum sub nomine libri De potestate presbyterorum eidem Bernardo tribuit, qui cum Alboino conflictum habuit, quem supra col. 1079 seq. dedimus: ubi sicut in ceteris scriptor seipsum Bernaldum appellat; quamuis hic sola littera initiali B. indicatus. Ceterum de eius argumento plura dicta in obseruationibus preuiis, ac in sequentibus porro dicentur, maxime quoad quedam rituum et discipline temporis illius capita, que a moderno usu discrepant.

Que porro hic disputat auctor eiusmodi fere sunt, ut desumpta uideri possent ex damnata Arii doctrina, qui teste Epiphanio heresi 75, nullum inter episcopos et presbyteros discrimen agnouit. uerum Bernaldum longe ab Ario discrepare id euincit, quod per decursum plura munia presbyteris nonnisi ex episcoporum permissione licita esse contendat. Nuspiam quoque inter officia, que aliquando episcopis et presbyteris communia fuisse scribit, potestatem etiam ordinandi recenset; quod palmare est ad episcopalis dignitatis et ordinis eminentiam supra illam presbyterorum comprobandam. Quo sensu S. Hieronymus, quem totum in ere suo esse putauit Blondellus, in epistola ad Euangelium : Quid, inquit, facit excepta ordinatione episcopus, quod presbyter non faciat? Ac S. Ioannes Chrys. hom. 11, in I Tim. III, sola ordinatione ait episcopos presbyteris superiores esse, atque hoc tantum plus quam presbyteri habere. Contrarium certe inualescentes paulatim Arii sectatores nunquam probabunt, etsi argumentis undique corrasis episcoporum dignitatem a primis Ecclesie incunabulis presbyterorum potestate maiorem haud fuisse contendant. Diuina certe ordinatione hanc distinctionem obtinere testatur S. Ignatius apostolorum discipulus epistola ad Philadelphenos n. 7. : Clamaui, cum interessem, locutus sum magna uoce, uoce Dei: Episcopo attendite, et presbyterio et diaconis. Quidam autem suspicati sunt, me ut prescium diuisionis quorumdam hec dicere. Testis autem mihi is est, in quo uinctus sum, quod a carne humana non cognouerim, sed Spiritus annuntiauit dicens ista: Sine episcopo nichil facite. Sibi ipsis tamen imputent plures episcopi, a subiectis sibi presbyteris constitutum a canonibus ordinem hierarchicum non obseruari, cum et ipsi debitam superiori suo pastori subiectionem abiicere moliantur, haud attendentes S. Hieronymum ep. 58 ad Damasum: In tres partes scissa Ecclesia ad se rapere me festinat. Ego interim clamito: Si quis cathedre Petri iungitur, meus est.



[DE OFFICIO PRESBYTERUM.]



OCCASIO ET ARGUMENTUM HUIUS OPUSCULI.


Dominis ac dilectissimis in Christo fratribus apud Reitenboch  apostolice uite formam fideliter seruantibus B. solo nomine presbyter, non moribus, post huius uite legitimum certamen apostolice beatitudinis eternam societatem.

I. Littere dilectionis uestre nuper ad nos peruenerunt, que nobis de potestate presbyterorum quamdam inter uos questionem commotam retulerunt, quam nostre imbecillitati ad soluendum proposuistis, uosque inde nostram, imo per nos SS. Patrum  sententiam expetere significastis. Sed ad hoc exsequendum quamuis infirmitas animi et corporis obsistat, caritas tamen impetrat, ut fraternis petitionibus etiam ultra uires morem gerere non omittamus. Ipsa ergo caritate, que Deus est, opitulante fraternitati uestre tentabimus obedire: non solum hoc quod queritis, id est unde presbyteri habeant, ut penitentes recipere ualeant? sed et alia non pigebit adiicere, que non quesistis, uidelicet, quid presbyteri antiquitus fuerint qualiue priuilegio postea circumscribi meruerint? Deus, qui caritas est et omnipotens,  uos semper incolumes nostrique memores protegat atque custodiat, domini fratres et Patres amantissimi.



INCIPIT UTILIS DESCRIPTIO DE PRESBYTERORUM OFFICIO.

II. B. Paulus apostolus in epistolis suis euidentissime nobis prescribit, quod apud antiquos presbyter et episcopus idem fuerint. Scribens enim ad Titum de ordinatione episcoporum precipit, ut constituat per singulas ciuitates presbyteros; et statim quales debeant ordinari subnectit dicens: Oportet enim episcopum irreprehensibilem esse . Item Timotheo scribit: Noli negligere gratiam que in te est, que data est tibi per prophetiam cum impositione manuum presbyterii . Cui statim in sequentibus  dicit: Nemini cito manum imposueris : quod proprie est episcopi. In his uerbis Apostolus satis aperte notauit quod antiquitus idem presbyter et episcopus fuerint, iuxta quod B. Ambrosius et Hieronymus eumdem Apostolum in eisdem sententiis commentati sunt. Idem in Epistola ad Philippenses, presbyteros sub nomine episcoporum salutat, dicens: Paulus et Timotheus serui Christi Iesu omnibus sanctis qui sunt Philippis, cum episcopis et diaconibus . Nam iuxta Hieronymum Philippis una est ciuitas Macedonie, que plures non potuit habere episcopos. In Actibus quoque apostolorum legitur apostolos uocasse presbyteros Ephesiorum, quos et episcopos a Spiritu sancto positos  esse  non tacuit, uidelicet unius ciuitatis presbyteros uocans episcopos. Item ipse princeps apostolorum Petrus in Epistola sua: Presbyteros, inquit, in uobis precor compresbyter et testis passionum Christi . Item Ioannes apostolus et euangelista scribens ex sui persona Presbyter, inquit, Electe, domine et filiis eius . Idem in alia Epistola: Presbyter Gaio carissimo .

III. His igitur sententiis B. Hieronymo et Ambrosio attestantibus euidentissime probatur eumdem presbyterum et episcopum fuisse. Cur autem postea inter se et nomine et officio discrepare ceperint ita ut inter presbyteros unus specialiter nomen episcopi obtinuerit, idem Hieronymus super Epistolam ad Titum satis aperte exponit: Postquam, inquit,  unusquisque eos, quos baptizauerat, suos esse, non Christi putabat, in toto decretum est orbe, ut unus de presbyteris electus superponeretur ceteris, ad quem omnis cura Ecclesie pertineret, et schismatum semina tollerentur . Et infra: Paulatim, ut dissensionum plantaria euellerentur, ad unum omnis sollicitudo delata est. Sicut ergo presbyteri sciunt, se ex consuetudine Ecclesie ei, qui sibi prepositus fuerit, esse subiectos: ita episcopi nouerint, se magis consuetudine, quam dispositione Dominice ueritatis, presbyteris esse maiores, et in commune debere Ecclesiam regere, imitantes Moysen, qui, cum haberet in potestate solus preesse populo Isrel, septuaginta elegit, cum quibus populum iudicaret.

 Iu. Cum igitur presbyteri et episcopi antiquitus idem fuisse legantur, etiam eamdem ligandi atque soluendi potestatem, et alia nunc episcopis specialia habuisse non dubitantur. Postquam autem presbyteri ab episcopali excellentia cohibiti sunt, cepit eis non licere quod licuit, uidelicet quod ecclesiastica auctoritas solis pontificibus exsequendum delegauit, id est, confectionem chrismatis, consecrationem uirginum, reconciliationem penitentium, et alia huiusmodi, que statuta Patrum eis intercludunt. Nam Carthaginense concilium, cui B. Augustinus interfuit, capitulo 6 , presbyteris interdicit chrismatis confectionem, penitentium reconciliationem, uirginum consecrationem. Sanctus quoque Eusebius in decretis suis 22  , confirmationem neophytorum nonnisi ab episcopis posse uel debere fieri asserit, nec inter ecclesiastica sacramenta illam reputari, que ab aliis presumpta fuerit.

u. Sed de his singulis, que presbyteris non licere ceperunt, postquam illi ab episcopali excellentia separati sunt, B. Damasus papa plenius in decretis suis edisserit, ubi uanam superstitionem chorepiscoporum authenticis rationibus compescuit. Nam scribens omnibus episcopis  primum chorepiscopos nichil aliud esse quam presbyteros probat. Deinde utrosque communiter ab episcopali fastigio hoc modo sequestrat: Chorepiscopis, inquit, non licet sacerdotes consecrare, nec diaconos, nec subdiaconos, nec uirgines; nec altare  erigere, nec ungere uel sacrare, nec ecclesias dedicare, nec chrisma conficere, nec chrismate fontes baptizatorum signare, nec publice quidem in missa quem quam penitentem reconciliare: nec formatas epistolas mittere, nec populum benedicere, nec ante episcopum in baptisterio uel sacrario introire, nec presente episcopo infantem tingere aut signare, nec penitentem sine episcopi sui preceptione reconciliare, nec eo presente, nisi iubente, sacramentum corporis et sanguinis Christi conficere, nec eo coram posito populum docere uel salutare, nec plebem exhortari. Que omnia solis pontificibus pertinere tam ex superioribus, quam ex aliis Patrum statutis atque sacris canonibus edocti estis . . . Similiter et de presbyteris hec habeantur,  ut sine iussu episcopi nichil proprii agant. Item S. Leo papa I omnibus episcopis scribens  eamdem sententiam de chorepiscopis et presbyteris tenuit, ut pariter proprium modum cognoscant, nec episcopale priuilegium usurpare presumant. Sed et B. Gelasius papa in decretis suis capitulo 6  enumeratis his, que presbyterorum officio competunt generalem sententiam subinfert, dicens: Nec presbyter prorsus dubitet, si quidquam ad episcopale ministerium specialiter pertinens suo motu putauerit exsequendum, continuo se presbyterii dignitate et sacra communione priuandum. Patet ergo satis euidenter, quantum episcopalis auctoritas presbyteris emineat, uel quid illis penitus usurpare non liceat.

 uI. Sunt tamen quedam etiam adhuc, que presbyteris ex episcopali arbitrio concedi possunt, ut priuata reconciliatio penitentium, nam a publica reconciliatione sicut a chrismatis confectione penitus prohibiti leguntur. Possunt quidem priuatim confessos penitentes et infirmantes reconciliare, si tamen episcopus iusserit, iuxta quod S. Euaristus papa et martyr in decretis suis  asserit, ita decernens, ut presbyteri de occultis peccatis iussione episcopi penitentes reconcilient, et infirmantes absoluant et communicent. Item Carthaginense concilium  cap. 7 [leg. 4] dicit quod in periculo positi a presbytero possint reconciliari, absente quidem episcopo, sed iubente.

uII. Et notandum quod nec ipsam priuatam reconciliationem  exercere permittuntur presbyteri, nisi specialiter ex iussione episcopi. Ipsi etiam sancte Romane Ecclesie presbyteri non hoc solent exercere nisi permissi: nec hoc Romanus pontifex omnibus, quos ordinat, concedit, sed quibusdam tantum, quod ad hoc opus exsequendum idoneos esse preuiderit. Beatus quoque Anselmus Lucensis episcopus in episcopatu suo paucis presbyteris concessit, ut penitentes susciperent, quamuis plurimos ubilibet ordinasset  . Sic et alii hactenus episcopi in suis episcopatibus facere consueuerunt, qui diligentiores canonum seruatores esse uoluerunt.

uIII. Quapropter satis manifestum esse uidetur,  quod presbyteri non tam ex proprie consecrationis officio, quam ex episcopalis concessionis arbitrio penitentes reconciliare solent. Si enim hoc illi ex propria consecratione haberent ut episcopi, cum eamdem presbyterii acceperint consecrationem, nichilominus et eamdem omnes haberent reconciliationis potestatem; nec magis ad hoc, quam ad officium misse exercendum episcopali iussione indigerent, si in ipsa consecratione hanc potestatem, ut ad officium misse, dudum percepissent  . Quomodo autem illam in consecratione non perceperint, facile quilibet explorare poterit, si modum consecrationis eorum diligenter considerare uoluerit, in quo non more episcoporum ius ligandi atque soluendi  uspiam percipiunt, sed ius offerendi sacrificii tam pro uiuis, quam pro defunctis  .

IX. Et parochiales quidem presbyteri, quibus ab episcopo pastoralis cura in populo committitur, in ipsa commissione etiam hos ius suscipiendi penitentes accepisse non dubitantur, quod uidelicet potissimum ad illam curam pertinere uidetur. Quibus autem consecratis huiusmodi cura non committitur, predictam potestatem usurpare non presumant, antequam eis episcopi hoc concedunt: nam si presumpserint, se potius ex presumptione ligant, quam penitentes sua reconciliatione absoluant; si tamen simpliciter accipientes ignorantia presumptionis non accusat  . Solent enim episcopi ius reconciliandi sacerdotibus a pastorali cura uacantibus sepenumero  concedere, ut uenerabilis papa Gregorius  et S. Anselmus  multis fecerunt, et adhuc quamplures faciunt. Hanc quippe concessionem nos ipsi ab ordinatione nostra suscepimus  : hanc et alios quamplures a suis ordinatoribus percepisse non ignoramus.

X. Sciendum tamen, quod B. Hieronymus potestatem ligandi atque soluendi tam presbyteris quam episcopis indifferenter ascribit in commentario super Mattheum, ubi illud exponit: Quodcunque ligaueris , et reliqua. Istum, inquit , locum episcopi et presbyteri non intelligentes aliquid sibi de Phariseorum supercilio assumunt, ut uel damnent innocentes, uel soluere noxios arbitrentur,  cum apud Deum non sententia sacerdotum, sed corum uita queratur. Legimus in Leuitico de leprosis, ubi iubentur, ut ostendant se sacerdotibus, et si lepram habuerint tunc a sacerdote immundi fiant ; non quod sacerdotes leprosos faciant et immundos, sed quod habeant notitiam leprosi et non leprosi, et possint discernere, qui mundus, quiue immundus sit. Quomodo ibi leprosum sacerdos immundum facit, sic et hic alligat et soluit episcopus et presbyter, non eos qui insontes sunt uel innoxii, sed pro officio suo, cum peccatorum audierit uarietates, scit qui ligandus sit, qui soluendus. Item Hieronymus ad Heliodorum : Mihi, inquit, sedere ante presbyterum non licet: illi, si peccauero,  licet me tradere Satane in interitum carnis ut spiritus saluus sit in die Domini. Sed he sententie superioribus in nullo contradicunt, que itidem presbyteris huiusmodi potestatem circa penitentes ascribunt, non tamen ut episcopis ex eorum consecratione, sed ex episcoporum iussione, ut canones prescribunt. Nec utique B. Hieronymus in predictis sententiis, unde probati hoc ius habeant, signanter expressit, sed eos tantum hoc habere simpliciter notauit. Praterea si ex consecratione etiam more episcoporum hos eos habere dixisset, nos tamen canonicis sanctionibus salua eius reuerentia, in hoc contradicere non presumeremus.

XI. Beatus quoque Gregorius papa scribens ad Ianuarium Calaritanum episcopum   quibusdam presbyteris, ut neophytos confirmarent, permisit, quod utique ab officio presbyterorum penitus extraneum non ignorauit. Peruenit, inquit, ad nos, quosdam scandalizatos fuisse, quod presbyteros eos tangere chrismate, qui sunt baptizati, prohibuimus. Et nos quidem secundum usum ueterem nostre Ecclesie fecimus. Sed si omnino hac de re aliqui contristantur, ubi episcopi desunt, ut presbyteri etiam in frontibus baptizatos chrismate tangere debeant, concedimus. Has sane confirmationes ratas fuisse non dubitamus, quas illi presbyteri ex apostolica concessione, non ex propria presumptione, fecerunt: quod utique si fecissent, iuxta predictum S. Eusebii pape statutum penitus irrite fuissent.  Sicut ergo illi presbyteri ius confirmandi non ex consecratione, sed a domino apostolico habuerunt, ita et quilibet presbyteri non tam ex consecratione  quam ab episcopali concessione habent, quod penitentes reconciliare ualent. Non eorum officio aliquid ascribere presumimus, eorum que in apostolicis statutis penitus eis prohibita legimus.

XII. Benedictionem quoque super populum, quam S. Hieronymus in epistola sua ad Rusticum Narbonensem episcopum  presbyteris ascribit, nos proprie eorum officio ascribere non presumimus,  ne B. Damaso pape sacrisque canonibus, hanc eamdem prohibentibus, aduersari iudicemur. Tutius enim uidetur, ut dicamus, eam illos habere ex aliqua concessione episcopali, quam ex proprietate officii; sicut et subdiaconibus concessum creditur ad missam legere Epistolam, quod ex consecratione non uidentur habere  . Tam late autem huiusmodi consuetudo benedicendi populum in ecclesia presbyteris inoleuit, ut non absque episcopali concessione adeo propagata rite credatur, nec paruum inde scandalum oboriretur, si iam modo a presbyteris intermitteretur

XIII. Beatus quoque Damasus ad compescendam chorepiscoporum insolentiam arctissime officium tam presbyteri quam chorepiscopi circumscripsit,  utpote quos idem esse iudicauit: non tamen sibi uel suis successoribus prescripsit, quin presbyteris quedam concedere possent, que ipse eorum officio proprie non attinere predixit. Nihil autem nos eorum potestati contra canonicam auctoritatem et ecclesiasticam consuetudinem arrogare debemus, etsi in quorumdam sententiis non adeo authenticis quedam eis supra modum concessa legamus, ut in Regensi concilio capitulo 4  presbyteris conceditur, ut uirgines consecrare et neophytos consecrare possint: quod apostolica auctoritas et ecclesiastica consuetudo penitus eis intercludit. Ipsi chorepiscopi et presbyteri etiam caueant sibi, ne illicita temere presumant, ne de eorum presumptione ueraciter  dicatur, quod B. Damasus papa de huiusmodi presumptoribus uerissime protestatur : Chorepiscopi, inquit, siue presbyteri, qui illicita presumebant, quod agebant actum non erat; et propterea multi in securitatem lapsi ecclesiastico fraudabantur et frustrabantur ministerio. Quapropter et adhuc caueant presbyteri in officiis ecclesiasticis illicita et inconcessa usurpare, ne canonica ultione merito multentur, cum per temerariam usurpationem etiam fideles ecclesiastico ministerio defraudare iudicentur.





BERNALDI DE SOLUTIONE IURAMENTORUM TRACTATUS.





MONITUM.

Opusculum hoc in eodem tere argumento uersatur quo superius col. 1219 exhibitum, in facto nempe Gregorii uII quo ann. 1076 Heinrico rege deposito subditos eius a iuramento fidelitatis absoluit, ac etiam Constantiensibus  speciatim interdixit, ne Ottoni excommunicato suo episcopo obediant. Haud tamen integrum est, sed excisis in codice octo paginis in fine mutilum. Omnino autem post illud sequebatur aliud, cuius fragmentum ibi habetur, eiusdem argumenti cum precedente XI de officio presbyterorum. Unde coniectare licet, hunc fuisse librum De confessione, quem Bernaldo tribuit Anonymus Mellicensis, quemue hoc fato intercidisse dolemus: uti et alterum De concordia officiorum, quem idem Anonymus libro De potestate presbyterorum subiicit, qui forte in his ipsis rescissis octo foliis continebatur.

 Reuerendissimo sacerdoti ac dilectissimo fratri WALTHERO euangelice perfectionis et canonice professionis  uiro B. presbyter indignus, utinam solo corpore infirmus, post huius uite stadium eterne beatitudinis brauium.

I. Multum uires nostre imbecillitatis excedit, quod fraternitas uestra sibi a nobis scribendum deposcit. Sed caritas, que non querit que sua sunt , nos uestris uotis annuere compellit, satius esse iudicans, se ultra posse suum quodammodo in periculum mittere, quam uestre dilectionis petitioni non obedire. Petitis enim a nobis ut cuidam uestro amico uice uestra respondeamus, qui nostrates  periuros esse improuide dogmatizat, eo quod depositis et excommunicatis iuramentum  subiectionis seruare non presumant. Sed nos qualitatem illius uestri amici non bene cognoscimus, uidelicet, si canonice auctoritati quoquomodo assentiat, an heretico more quibuslibet rationibus pertinaciter resistat. Quapropter non ad illum, sed ad uestram fraternitatem scribere decreuimus, uobisque rationes suggerere, quibus illum conueniatis, sicut eius qualitati et correctioni magis competere uideatis. Ita autem, Deo annuente, scribere tentabimus, ut eius correctioni sufficere possit, si tamen nondum in heretica prauitate pertinaciter obduruit, quam Paulus apostolus magis deuitandam, quam sepius admonendam iudicauit. Gratia Domini nostri Iesu Christi, et caritas Dei, et communicatio S.  Spiritus sit cum omnibus uobis , domini et fratres dilectissimi.

II. Multi ex aduersariis sancte Ecclesie Catholicos nostri temporis de periurio notare solent, eo quod depositis et excommunicatis iuramentum subiectionis seruare nolint, a quo tamen Romanus eos pontifex synodali iudicio absoluit  . Sed illi eos nequaquam de periurio inculpabunt, quicunque ecclesiasticam et apostolicam auctoritatem fideli consideratione perpenderint, que tam efficaciter subiectos absoluere, quam prelatos eorum deponere hactenus consueuit. Hoc ergo ut euidentius fiat, paulo altius de eadem auctoritate nos fideliter considerare non  pigeat: nam hec bene considerata et nostrates de periurio indubitanter expurgabit, et aduersariorum nostrorum oblocutionem euidentissime confutabit.

III. Dominus noster iehsu Christus in Euangelio hanc uniuersalem et indubitanter efficacem B. Petro dedit potestatem, ut ligatum esset quidquid ipse ligasset, et solutum quidquid ipse soluisset . Nec hec potestas in solo Petro remansit, sed et in alios apostolos, imo in omnes Ecclesiarum principes commeauit, beato Leone I attestante, qui ait : »Quod dicitur B. Petro: Tibi dabo claues regni celorum , et reliqua, transiuit quidem etiam in alios apostolos ius potestatis illius, et ad omnes Ecclesie principes decreti huius constitutio commeauit; sed non frustra  uni commendatur, quod omnibus intimatur. Petro enim hoc ideo singulariter creditur, quia cunctis Ecclesie rectoribus Petri forma proponitur.« Hac igitur auctoritate presules apostolici, uidelicet successores S. Petri specialiter et principaliter sublimati, quoslibet in Ecclesia prelatos pro certis criminibus deponere consueuerunt, et adhuc deponere possunt. Et hoc utique in canonicis et apostolicis sanctionibus tam usitatum inuenitur, ut nulli erudito inde aliquid dubitandum uideatur. Nempe S. Celestinus papa in sacra synodo Ephesina , que ex quatuor principalibus synodis est tertia, Nestorium patriarcham Constantinopolitanum: item Leo Magnus in sancto Chalcedonensi concilio  , ex quatuor principalibus ultimo, Dioscorum patriarcham Alexandrinum per legatos suos apostolica auctoritate damnauerunt. Item Felix papa Acacium patriarcham Constantinopolitanum in Romana synodo  absentem deposuit et anathematizauit, eo quod ipse communionem excommunicatorum declinare noluerit. Item et in nostro tempore uenerabilis papa Alexander  Petrum Florentinum deposuit, eique Reginherium uenerabilem uirum subrogauit. Sed incassum laborabimus, si singulas huiusmodi depositiones enumerare uoluerimus; nam prius nobis diem, quam exempla de talibus deficere non dubitamus.

 Iu. Sicut autem Romani pontifices summos patriarchas deponere possunt, ita et inferiores, utpote mundi principes  , quorum utique dignitas potius ex humana adinuentione, quam ex diuina institutione uidetur processisse  . Quid enim mirum, si apostolica auctoritas reges iudicare posse creditur, que iuxta Apostolum et angelos iudicatura non dubitatur: Nescitis, quoniam et angelos iudicabimus, quanto magis secularia?  Nam reges sacerdotali potestati certum est subiacere, B. Gelasio papa ad Anastasium imperatorem ita protestante : Duo, inquit, sunt, imperator Auguste, quibus principaliter hic mundus regitur, auctoritas sacrata pontificum, et regalis potestas; in quibus tanto grauius  est pondus sacerdotum, quanto etiam pro ipsis regibus hominum in diuino reddituri sunt examine rationem. Nosti enim, fili clementissime, quoniam licet presideas humano generi dignitate, tamen presulibus diuinarum rerum deuotus colla submittis, atque ab eis causas tue salutis exspectas  , hincque te illis subdi debere cognoscis religionis ordine potius quam preesse; inter hec ex illorum te pendere iudicio, non illos ad tuam uelle redigi uoluntatem. Hinc S. Gregorius papa I sepenumero in priuilegiis, que fecit, legitur decreuisse, ut tam reges quam sacerdotes, uel quilibet seculares, a suis dignitatibus caderent, si contra sedis apostolice statuta uenire tentarent  . Eadem autem auctoritate B. Stephanus  papa huius nominis secundus Hildericum regem Francorum pro ignauia sua deposuit, et depositum atque detonsum in monasterium misit, et Pippinum ei in regnum substituit  . Nec mirandum, si Romani pontifices secularibus seculares dignitates possunt auferre, ne Christianis principentur, quos penitus a corpore detruncare possunt, ne uel ultimum locum inter Christianos habere uideantur. Sic enim S. Innocentius papa Arcadium  imperatorem excommunicasse legitur, eo quod consenserit ut S. Ioannes Chrysostomus a sede sua pelleretur. Item B. Nicolaus papa I Lotharium regem pro quadam concubina excommunicauit. Item B. Adrianus papa generaliter omnes reges anathematizauit, quicunque sedis apostolice statuta uiolare presumpserint.

u. Patet ergo satis aperte, quod presules apostolici tam ecclesiasticos quam seculares prelatos ualeant deponere. Unde et necessario consequitur, ut et subiectos de manibus prelatorum possint emancipare; non enim rata posset esse prelatorum depositio, si subiectorum nulla posset fieri subtractio  . Sed et hoc certum est omnibus Catholicis et eruditis, quod B. Petrus a Domino eque generaliter  et efficaciter tam soluendi quam ligandi potestatem acceperit . Unde et uicarii ipsius, qui ex apostolica auctoritate prelatos possunt ligare, ne subiectis presideant, eadem auctoritate etiam subiectos absoluere, ne eisdem prelatis subiaceant. Sic utique S. Celestinus papa in synodo Ephesina Constantinopolitanos in sua auctoritate de manibus Nestorii quondam episcopi emancipauit  . Item S. Leo papa in Chalcedonensi synodo Alexandrinos in sua auctoritate a Dioscoro quondam episcopo synodali iudicio liberauit, eisque, ut S. Proterium sibi eligerent in episcopum, concessit. Hec sane sacratissima concilia, in quibus huiusmodi emancipatiotiones siue solutiones facte leguntur, tantam reuerentiam  ex apostolica auctoritate meruerunt, ut B. Gregorius papa eadem et Euangeliis comparet, et omnes ab eis dissentientes anathematizet, qui etiam de eisdem in synodica sua ad patriarchas  protestatur ita: Se, inquit, et non illa destruit, quisquis soluere presumit quos ligant, uel ligare quos soluunt. Item B. Stephanus papa, de quo prediximus, omnes Francigenas a dominio et iuramento subiectionis Hilderici regis penitus absoluisse legitur   . Item S. Ioannes papa  Ludouicum imperatorem a iuramento, quo ipse Adalgiso tyranno repacificatus est, absoluit, eo quod cum salute reipublice nequaquam posset obseruari.

uI. In nostris quoque temporibus sedes apostolica Babinbergenses ab Heremanno et Florentinos a Petro quondam episcopis absoluit, nec aliquos eis quasi episcopis subiacere permisit, etiamsi eisdem iuramentum subiectionis fecissent. Sic utique semper apostolica auctoritas quoslibet Christianos sibi specialiter commissos de manibus depositorum et excommunicatorum absque omni nota periurii absoluere consueuit, etiamsi eisdem prelatis subiectionem iuramento promiserunt. Sanctus quoque Bonifacius  martyr et episcopus, qui iuniori Gregorio pape omnimodam iurasse legitur obedientiam, eo de iuramento, sed ab eodem apostolico, absolui instantissime rogauit  : quod utique tam sanctus uir et sapiens cur rogaret, si huiusmodi solutionem non ualere, et ob hoc periurium excusare non posse putaret?

uII. Preterea si diligenter considerare uolumus, iuramentum subiectionis non solet exhiberi prelatis, nisi pro respectu prelationis, quod etsi in iuramento uerbis specialiter non exprimatur, in iuratione tamen subintelligendum esse non dubitatur, uidelicet, ut iste illi fideliter subiaceat, quandiu ille isti officio prelationis presideat. Postquam autem  prelatus prelatione fuerit priuatus, nequaquam ille qui subiectus eius fuit iuramentum subiectionis ipsi ulterius seruare debebit, quod ei nonnisi ad officium prelationis iurauit. Non enim pro periuris damnandi esse uidentur, quicunque priuatis prelatione iuramentum subiectionis seruare nolunt, quod eisdem, dum prelati essent, pro officio prelationis quondam iurauerunt. Nec utique multum esset necessarium, ut Ecclesia subiectos ab huiusmodi iuraramento specialiter solueret, quorum prelatos canonice iam deposuisset, nisi propter quorumdam infirmorum dubitationem, qui in talibus causis nichil putant actum, nisi quod specialiter fuerit prenominatum. Est enim cuilibet erudito satis manifestum,  quod prorsus illi subesse non debemus, quem indubitanter depositum, ne nobis preesse debeat, cognoscimus. Nam in ipsa canonica depositione prelatorum itidem et subiectorum absolutio continetur, que semper ibi subintelligitur, etiamsi in sententia depositionis signanter non annumeretur. Sic quippe Felix beatus papa Acacium patriarcham Constantinopolitanum in Romana synodo  deposuit, nec aliquam subiectorum absolutionem ibi specialiter commemorauit. Nec utique necesse fuit, nam nullatenus illi deinceps ut episcopo subiacere debuerant, cum nec subiecti eius essent, quem ab episcopatu, etc.

Hic truncatus est codex integro quaternione octo paginarum exciso, ubi tam finis huius tractatus,  quam alius nouus continebantur; que enim abhinc sequuntur, nonnisi fragmentum seu conclusio diuersi ab hoc operis sunt et cum illo argumento conueniunt, quod superius col. 1243 de presbyterorum officio tractauit Bernaldus. Huius quidem opusculi hoc modo deperditi iacturam dolemus, ob alterius uero codicis defectum restituere haud possumus. Forte feliciores erunt alii mei college, si sua scrinia curatius peruestigare uoluerint.

Obseruandum indubitanter prefixerunt. Hoc utique uenerabilis papa Gregorius huius nominis septimus in suo tempore fecit. Hunc B. Anselmus Lucensis episcopus in suo episcopatu imitari consueuit. Hoc etiam reuerendissimus domnus noster papa Urbanus non dico Romanis, imo aliarum gentium  presbyteris, item et monachis concessit. Quamdam etiam congregationem presbyterorum tali concessione generaliter donasse asseritur. Hanc ergo concessionem et alii uacantes presbyteri ab episcopis accipere non negligant, antequam tale officium circa penitentes exercere presumant. Nihil enim religioni nocebit, si cum auctoritate episcopi etiam illa humiliter agere studeamus, que nos absolute ex officio nostro habere non dubitamus: quanto magis illud, quod canones nos absque iussione episcopi exercere non permittunt? Nec de presumptione nos excusare poterimus, si deinceps, que prohibita sunt, scienter et inobedienter usurpare tentabimus.






BERNALDI TRACTATUS DE REORDINATIONE uITANDA, ET DE SALUTE PARuULORUM, QUI AB EXCOMMUNICATIS BABTIZATI SUNT, Ad Gebhardum episcopum Constantiensem





MONITUM.

Non legimus Gebhardum aliquando Italiam accessisse ante annum 1100, quo obiit Bernaldus, qui hanc ad eum epistolam scripsit, in qua sententiam de sacramentis excommunicatorum, quam opusculo II statuerat,  denuo partim iisdem, partim nouis argumentis confirmat. Hec res demum in concilio Guastallensi ann. 1106 tractata et decisa est, presente tunc etiam Gebhardo, quem Heinricus u priore anno Romam ad pontificem miserat. Arbitror autem Gebhardo iam antea fuisse propositum, concilio cuidam Romano interesse, ac desuper Bernaldum consuluisse, quin tamen id exsequi potuerit uiuente Heinrico Iu, eiusque factione Alpes precludente impeditus. Unde de tempore, quo scripta est hec epistola, nil statui potest, quamuis omnino ante annum 1100 reponenda sit, cum scriptor eodem anno fatis concesserit.

 Domno ac reuerendissimo antistiti GEBEHARDO, apostolice legationis  auctoritate sublimato, BERNALDUS solo nomine presbyter non moribus, sue qualiscunque orationis et seruitii certitudinem.

I. uestre paternitatis excellentia nuperrime per legationem mee paruitati iniungere dignata est, ut uobis breuiter aliqua scribere festinarem, que uobis in proxime futuro domni apostolici concilio  necessaria putarem. Quam quidem iniunctionem quamuis uires meas excedere non dubitem, satius tamen esse iudico, me in periculum mittere, quam uestre petitioni, imo preceptioni non obedire.

II. De his ergo, qui hactenus apud excommunicatos ordinati sunt, in illa synodo uentilandum esse  non dubito, qualiter in Ecclesiam recipiendi sunt. Unde ego uester cliens authenticas sanctiones de hac causa singulari diligentia perquirens satis abundanter usquequaque inueni, quod nullus eorum iuxta rigorem canonicum in Ecclesia officium ordinis administrare debeat, quem in excommunicatione acceperat. Sed quia modo summa necessitas illum rigorem quodammodo emolliri cogit, illud summopere preuideamus, ut ipsam emollitionem nequaquam contra canones, sed secundum canones temperemus: uidelicet, ut si quem eorum de excommunicatione conuersum ecclesiastica necessitas cum officio recipi cogit, nequaquam illum contra canones reordinemus, sed potius secundum canones  cum ordine recipiamus. Sic enim sacratissimum concilium Nicenum, a SS. Patribus Euangelio comparatum, clericos Nouatianorum cum ordine suscipi, non iterum ordinari decreuit, quod, cap. 8, ita precepit : De his, qui seipsos cognominant Catharos, id est, mundos, si aliquando ueniunt ad Ecclesiam catholicam, placuit sancto et magno concilio, ut impositionem manus accipientes sic in clero permaneant. Et post pauca in eodem capitulo:  Qui eorum inueniuntur in clero, in eodem habitu perseuerent. Et iterum. Prouidebit episcopus, ut in clero prorsus esse uideantur. Hi autem Cathari siue Nouatiani sectatores fuerunt cuiusdam heresiarche Nouati  , qui cum B. Cornelio papa per contentionem ordinatus legitur, sicut et Wibertus  heresiarcha cum uenerabili Gregorio papa. Hi etiam non solum ecclesiastico, sed et proprio eorum iudicio condemnati ab Ecclesia discesserunt, et in perpetuam eorum confusionem proprii nominis heresim condiderunt: quos tamen conuersos SS. Patres cum ordine susceperunt, non utique iterum ordinauerunt. Est ergo satis rationabile, ut et nos illum modum in receptione Wibertistarum  teneamus, quem sanctos Patres in  eorum similibus tenuisse, et tenendum prescripsisse legimus.

III. Sic etiam et Africanum concilium, cui legatio sedis apostolice et B. Augustinus interfuit, clericos Donatistarum cum ordine recipiendos, non iterum ordinandos prescribit, quod in capitulo 35  ita decernit: Placuit, ut ex ipsis Donatistis quicunque clerici correcto consilio ad catholicam unitatem transire uoluerint, secundum uniuscuiusque episcopi catholici uoluntatem atque consilium, qui in eodem loco gubernat Ecclesiam, si hoc paci catholice prodesse uisum fuerit, in suis honoribus suscipiantur, sicut prioribus eiusdem diuisionis temporibus factum esse manifestum est; quod  multarum et pene omnium Africanarum Ecclesiarum exempla testantur. S. Augustinus de eisdem Donatistis scribens ad Bonifacium: Sint, inquit, in Ecclesia clerici, sint episcopi utiliter, qui contra illam fuerunt hostiliter. Beatus quoque Innocentius I papa, quamuis ordinationem hereticorum damnationem potius quam consecrationem esse iudicauerit , sententiam tamen Niceni concilii de receptione Nouatianorum  in decretis suis  uenerabiliter suscepit, non reordinauit  : quem tamen ipse ab excommunicatis et in excommunicatione ordinatum declarauit, cuius ordinationem nec consecrationem dicendum esse asseruit, ita protestatus: Quam rem, inquit, nullo modo possumus dicere consecrationem, quia ab excommunicatis celebrata est. Hunc tamen ipse conuersum et per penitentiam purgatum cum ordine recepit, non reordinauit, ne illi sue sententie quoquomodo aduersaretur, in qua reordinationem penitus ut rebaptizationem proscripsisse uidetur, uidelicet quam scribit ad Ioannem archiepiscopum Rauennatem : Sicut, inquit, semel baptizatus iterum baptizari non debet, ita consecratus  semel in eodem ordine non ualet iterum consecrari.

Eamdem quoque sententiam de cauenda reconsecratione S. Innocentius papa Naisitano episcopo  scribens tenuisse non dubitatur; qui eidem episcopo clericos summopere suos reconciliari studuit, quos zelo iustitie ductos pro quodam reconsecrato in Ecclesia retento rationabiliter doluisse cognouit. Item Africanum concilium apostolica auctoritate congregatum et confirmatum, cui B. Augustinus interfuit et subscripsit, capitulo 15 firmissime constituit ut reordinationes eque ut rebaptizationes penitus fieri non liceat . Item canones apostolorum : Si quis episcopus,  presbyter uel diaconus secundam manus impositionem acceperit ab aliquo, deponatur et ipse et ordinator eius  . Nec hoc temere dixerim, quod nusquam in authenticis statutis aliquos ex heresi conuersos esse legimus ordinandos, nisi Paulianistas et alios huiusmodi, qui non more catholicorum inuocationem sancte Trinitatis faciunt, qui etiam iterum baptizandi sunt, cum ad nos ueniunt.

Iu. Sunt tamen quidam simplices nimiumque zelotes, qui quoslibet in excommunicatione ordinatos, si resipuerint, non cum ordine recipiendos, sed omnino reordinandos esse putant: et hoc ideo, quia sacramenta in excommunicatione usurpata penitus exsufflare non dubitant. Sed nos magis B. Anastasio presuli apostolico credere debemus, qui ad Anastasium  imperatorem scribens sacramenta Ecclesie tam in ordinatoribus quam in ordinatis rata esse comprobauit, que Acacius patriarcha Constantinopolitanus, licet a Felice papa damnatus, in excommunicatione administrauit. Scribit enim ita ad eumdem imperatorem : »Secundum, inquit, Ecclesie catholice consuetudinem sacratissimum serenitatis tue pectus agnoscat, quod  nullum de his, quos uel baptizauit Acacius, uel quos sacerdotes uel leuitas secundum canones ordinauit, ulla eos ex nomine Acacii portio lesionis attingat, que forsitan per iniquum tradita sacramenti gratia minus firma uideatur. Nam et baptismum, quod procul sit ab Ecclesia siue ab adultero siue a fure fuerit datum, ad percipientem munus peruenit illibatum, quia uox illa, que per columbam sonuit omnem maculam humane pollutionis excludit, qua declaratur et dicitur: »Hic est, qui baptizat in Spiritu sancto et igni .« Et post pauca: »Acacius, cuius nomen dicimus esse reticendum, male bona ministrando sibi tantum nocuit; nam inuiolabile sacramentum, quod per illum datum est, aliis perfectionem sue uirtutis obtinuit. Quod si est aliquorum  in tantum se extendens curiosa suspicio, ut imaginetur, prolato a Felice papa iudicio  postea inefficaciter in sacramentis, que Acacius usurpauit, egisse, ac perinde eos metuere, qui uel in consecrationibus uel in baptismate tradita mysteria susceperunt, ne irrita diuina beneficia uideantur, meminerint, in hanc quoque partem similiter tractatum preualere superiorem, quia non sine usurpatione nominis sacerdotii adiudicatus hoc egit, in quo uirtutem suam obtinentibus mysteriis in hoc quoque rea sibi persona, aliis non nocuit. Nam ad illum pertinuit, quod tuba Dauidica canitur: »uerumtamen Deus conquassabit capita inimicorum suorum, et uerticem capilli perambulantium in delictis  suis .« Nam superbia semper sibi, non aliis facit ruinam, quod uniuersa celestium Scripturarum testatur auctoritas, sicut per Spiritum sanctum dicitur in prophetia »: Non habitabit in medio domus mee, qui facit superbiam . Unde cum sibi sacerdotis nomen uindicauerit condemnatus, in ipsius uerticem superbie tumor inflictus est, non populus Dei, qui in mysteriis donum ipsius sitiebat, exclusus est.«

Beatus etiam Augustinus itidem sentire non dubitatur, qui ad uincentium Donatistam  scribens ita protestatur: »Ecclesie, inquit, sunt omnia sacramenta Dominica, que sic habetis et datis, quomodo habebantur et dabantur etiam antequam exiretis; non tamen ideo non  habetis, quia non estis ibi, unde sunt, que habetis.« Et post pauca: »Nobiscum estis in symbolo, in baptismo, in ceteris sacramentis; in spiritu autem unitatis et in uinculo pacis, in ipsa denique catholica Ecclesia nobiscum non estis.« Item in epistola ad Festum : »Neque, inquit, sacramenta hereticorum nobis inimica sunt, que in illis nobis sunt communia, quia  non humana sunt sed diuina. Proprius eorum error auferendus est, que male imbiberunt, non sacramenta, que similiter acceperunt, que ad penam suam portant et habent, quanto indignius habent, et tamen habent.« Item in epistola ad Emeritum hereticum : uos, inquit, mutamini ex ea parte qua dissentiebatis, quamuis sacramenta, que habetis, cum eadem sint in omnibus, sancta sunt. Quapropter uos mutari uolumus a peruersitate, ut denuo radicetur precisio uestra. Nam sacramenta que non mutastis, sicut habetis, approbantur a nobis, ne forte, cum uestram prauitatem corrigere uolumus, illis mysteriis Christi, que in uestra prauitate deprauata non sunt, sacrilegam faciamus iniuriam.« Item in libro ad Constantinum  De unico baptismo : »Hoc est iustum, ut cum mala hominum reprobamus, quecunque in illis bona Dei reperimus, approbemus. Hoc, inquam, iustum est, ut etiam in sacrilego non uiolem, quod uerum inuenio sacramentum, nec ita emendem sacrilegum, ut in eo perpetrem sacrilegium.« Item in eodem : »Cum ad nos uenit schismaticus uel hereticus, ut catholicus fiat, schisma eius et heresim dissuadendo et destruendo rescindimus; sacramenta uero Christiana, si eadem in illo inuenimus, et quidquid aliud ueri tenet, absit ut uiolemus, absit, ut si semel data nouimus, iteremus, ne dum uitia humana curamus, diuina medicamenta damnemus; aut querendo sanare quod uulneratum non est, hominem saucium  et ubi sanus est uulneremus.« Item in libro I contra Donatistas, De baptismo  tam ordinem quam baptismum extra Ecclesiam haberi posse pronuntians: »Nulli, inquit, sacramento iniuria facienda est; si discedit a malis, utrumque discedit; si permanet in malis, utrumque permanet.« Item in eodem : »Sacramenta, que schismatici et heretici non aliter habent, nec aliter agunt, quam uera Ecclesia, cum ad nos ueniunt, non emendamus, sed potius approbamus.« Item in tertio : »Non ideo non sunt sacramenta Christi et Ecclesie, quia eis illicite utuntur non solum heretici, sed etiam iniqui offerunt et impii; sed tamen illi corrigendi aut puniendi, illa uero agnoscenda et ueneranda sunt.« Item in eodem cap. 19:  »Heretici sacramenta et Scripturas tenent ad speciem, non ad salutem.« Item in eodem, cap. 15: »Sacramenta si eadem sunt, ubique sunt integra, etiam si praue intelligantur, et discordiose tractentur; sicut scriptura ipsius Euangelii  eadem ipsa  ubique integra est.« Item in quarto, cap. 11: »Intus et foris peruersitas hominum corrigenda est, diuina uero sacramenta et eloquia non hominibus tribuenda.« Item in quinto, cap. 19: »Deus adest sacramentis et uerbis suis, per qualeslibet administrentur, et sacramenta Dei ubique recta sunt, et mali homines, quibus nichil prosunt, ubique peruersi sunt,« id est, intus et foris. Item in eodem, cap. 27: »Munera diuinitus concessa partim sunt propria  bonorum, sicut in hoc tempore infatigabilis caritas, et in seculo futuro uita eterna; partim uero cum malis peruersisque communia, sicut omnia cetera, in quibus sunt et sacrosancta mysteria.«

Sed epistolarem breuitatem obseruare non possem, si omnia huiusmodi testimonia colligere uoluissem. Ceterum si quis hec plenius explorare uoluerit, scripta B. Augustini contra Donatistas fideliter perscrutetur, et deinceps dubitare non permittitur sacramenta Ecclesie tam extra Ecclesiam quam intra Ecclesiam dari et haberi posse, sed extra utrumque omnino perniciose. Hucusque de clericis in excommunicatione ordinatis

u. De infantibus quoque itidem in excommunicatione baptizatis aliquam mentionem in futura synodo  faciendam puto, id est, si salui sint, etiamsi ante reconciliationem obierint? Unde nobis itidem auctoritas S. Augustini satisfacere poterit, si fideliter legerimus quid ipse censuerit. De maioribus post huiusmodi baptismum statim obeuntibus scribit itidem ita in primo libro De baptismo : »Si quem forte cegerit extrema necessitas, ubi catholicum, per quem accipiat, non inuenerit, et in animo pace catholica custodita per aliquem extra unitatem catholicam positum acceperit, quod erat in ipsa catholica unitate accepturus, si statim etiam de hac uita migrauerit, nonnisi eum catholicum deputamus. Si autem a corporali morte liberatur, cum se catholice congregationi etiam presentia corporali reddiderit, unde nunquam corde  discessit, non solum non improbamus quod fecit, sed  securissime uerissimeque laudamus. quia presentem Deum credidit corde suo, ubi unitatem seruabat, et sine sacri baptismi sacramento, quod ubicunque inuenit, non hominum sed Dei esse cognouit, noluit ex hac uita migrare. Si quis autem, cum possit in ipsa catholica percipere, per aliquam mentis peruersitatem elegit in schismate baptizari, etiamsi postea uenire ad catholicam cogitat, quia certus est ibi prodesse sacramentum, quod alibi quidem accipi potest, prodesse autem nichil potest, procul dubio peruersus et iniquus est, et tanto perniciosius, quanto scientius.« Item in sexto libro De baptismo : »Omnes mali spiritualiter a bonis seiuncti sunt, si autem etiam corporaliter  aperta dissensione separentur, peiores fiunt. Sed ut dictum est, nichil interest ad baptismi sanctitatem, quando quisque peior id habeat et quanto peiori tradat. Potest tamen tradere separatus, sicut potest habere separatus; sed quam perniciose habere, tam perniciose tradere. Ille autem, cui tradit, potest salubriter accipere, si ipse non separatus accipiat, sicut plerisque accidit aliqua necessitate mortis.«

uI. Si hoc ergo de maioribus et scientibus, quanto magis credendum est de infantibus, qui penitus heresim nesciunt, nec a separato baptismum recipiunt? Nam auersio cordis ubilibet solet impedire donum remissionis: que cum in paruulo baptizato  non inueniatur, mirum, si non saluari posse per uim sacramenti credatur, quod et in adultis, si absit auersio cordis, salutem operari non dubitabatur? Nempe bapstismus hereticorum maius preiudicium adultis quam paruulis solet inferre, cum illos iuxta canones ab ecclesiasticis ordinationibus prohibeat, hos autem, postquam adoleuerint, canonice ordinari non renuat. Sic enim Africanum concilium capitulo 24 testatur. Preterea B. Augustinus nullum paruulum ecclesiastico more baptizatum in libro XXI De ciuitate Dei  excepit, ubi generaliter de salute paruulorum ita tractauit: »Tanta, inquit, misericordia Dei est in uasa misericordie que preparauit in gloriam, ut etiam etas hominis prima, id est infantia, que sine ullo  renisu subiacet carni; et secunda, que pueritia nuncupatur (ubi nondum ratio suscepit hanc pugnam, et fere sub nullis [, si sacramenta mediatoris acceperit, etiamsi in eis annis uitam finiat, translata scilicet a potestate tenebrarum in regnum Christi, non solum penis non preparetur eternis, sed ne illa quidem post mortem purgatoria tormenta patiatur. Sufficit enim sola spiritualis regeneratio, post mortem ne obsit quod carnalis generatio cum morte contraxit.« In hac sententia B. Augustinus nullum in infantia baptizatum excepisse uidetur; unde nec nobis  tutum est, aliquem paruulum excipere, quem integro mediatoris sacramento initiatum absque cordis auersione nequaquam possumus denegare.

uII. Preterea si quis etiam ex maioribus ab heretico, heresin penitus nesciendo, et corde non ficto, catholico more baptizatus statim moreretur, nunquid non ille catholicus et Christiane saluti idoneus merito crederetur? Nam plane iuxta Augustinum nullum contaminant, nedum damnent, aliena peccata, si penitus fuerint incognita; ita enim ad uincentium Donatistam scribens : Nullius, inquit, crimen maculat nescientem. Item ad Emeritum : Illud, inquit, nunc attendat uigilantia mentis tue, neminem posse contaminari ignotum ignotisque criminibus.  Idem in libro De fide et operibus  uirginem etiam de adulterio excusat, si alieno nescienter nupserit, et hoc tandiu, quandiu ipsa ignorauerit. Si ergo hoc rite creditur de maioribus, quanto magis de paruulis omnia mala ignorantibus, uidelicet ut alienis peccatis baptizantium non condemnentur, per quos diuina sacramenta cum nulla fictione cordis ignoranter perceperunt.

uIII. Sed obiicitur, quod heretici nec Spiritum sanctum dare ualeant, nec peccatorum remissam. Et nos quoque itidem de hereticis dicimus, quod B.  Augustinum etiam de quibuslibet membris diaboli infra Ecclesiam baptizantibus asseruisse legimus. Nimis est autem longum, et huic questioni non adeo necessarium, ut pleniter discutiatur, unde baptizati remissam peccatorum accipiant, etiam cum perfidi eos baptizant. Sufficienter tamen ita respondere possumus ad obiecta, ut et paruuli inde remissam peccatorum accepisse credantur, unde et homines magni ab hereticis non ficto corde uel ignoranter baptizati. Si quis autem pleniter de gratia Spiritus sancti, siue de remissa peccatorum, unde accipiatur scire uoluerit, in libris B. Augustini contra Donatistas sufficienter inuenire poterit: in quibus et hoc satis euidenter asseritur quod diuina sacramenta per quoslibet reprobos administrata percipientibus salutifera  esse possint, quicunque ea non ficto corde uel auerso corde perceperint.

IX. Adhuc fortasse et hoc obiicitur quod SS. Patres paruulos in heresi baptizatos per manus impositionem in catholicam recipiendos fore non dicerent, si penitus illos inculpabiles esse iudicarent. Sic ergo B. Gregorius papa I paruulos ab Arianis baptizatos reconciliari precepit , sicut Africanum concilium a Donatistis baptizatos reconciliari debere notauit  . Nec nos utique his contradicimus, imo libentissime acquiescimus; uidelicet ut paruuli apud hereticos baptizati per manus impositionem recipiantur, si tamen tandiu uixerint, ut ad reconciliationem peruenire possint.  Si autem mors illos in ipsa infantia preoccupauerit, mirum est, si necessitas mortis eos de culpa ignorantie non poterit excusare, que et maiores natu de culpa industrie excusare consueuit, sicut B. Augustinus supra demonstrauit. Sic multi sepissime de multis obseruationibus pro necessitate mortis excusantur, quos tamen, si superuixerint, ecclesiastico more merito persoluere iubentur. Sic quippe penitentes ante peractam penitentiam pro periculo mortis sepenumero communioni sociantur, qui tamen iuxta Nicenum concilium , si superuixerint, legitimo ordine penitentiam peragere iubentur. Nec hoc utique SS. Patres ita iussisse credendi sunt, quasi penitus de salute penitentium desperarent, etiamsi ante peractam  penitentiam communione donati obirent. Nam iuxta S. Leonem papam : Diuine pietati mensuram ponere nec possumus nec debemus; cum et latro in cruce penituerit, et de cruce statim ad paradisum transierit. Scriptum est item: In quacunque die peccator conuersus ingemuerit, saluus erit . Sic ergo nec nos de paruulis in heresi baptizatis desperare debemus, si mors eos preoccupauerit, antequam ad legitimam manus impositionis reconciliationem peruenerint: quam tamen nullus in heresi baptizatus  negligere debebit, si necessitas mortis non impedierit.

X. Hec ergo ego uester cliens uestre paternitati libentissime obediens breuiter et fideliter notare festinaui, que uobis futura in synodo necessaria non  dubitaui. Deus autem pacis et solatii iter uestrum in sua prosperitate disponat, uestramque beatitudinem semper incolumem nobis cito reducere dignetur, domine Pater amantissime.






BERNALDI TRACTATUS DE PRUDENTI DISPENSATIONE ECCLESIASTICARUM SANCTIONUM.





MONITUM.

Egit partim de hoc ipso argumento Bernaldus supra, opusculo De auctoritate canonum. Bernaldum munus penitentiarii apostolici accepisse ac obiisse, certos nos reddunt eminens in omnibus reliquis eius scriptis doctrine prestantia et ardor religionis. Quam caute uero, circumspecte et sagaciter uersandum sit hac in re tantis animarum periculis exposita, in quamcunque partem quis nimium declinet, exponit in opusculo inscripto uenerabili Gebehardo, ut uidetur, Scafhusensi ad S. Saluatorem postea abbati, non uero Constantiensi episcopo, quamuis nemini magis quam huic nuncupandum fuisset. Sic ergo, postquam pauca de lege excommunicationis, ut eius petitioni satisfaceret, premisisset, alterum illud aggressus argumentum: »Sed, ait, quia non sine fenore tam carissimo fratri et domino debitum persoluere debemus, et alia non minus placitura uobis supererogare uolumus, uidelicet quid sit intelligendum de rigore canonum super damnatione uel depositione lapsorum, nec non de reconciliatione eorum. Nam in huiusmodi causis magna discretione indigemus, ne uel nimium rigidi cum Nouatianis desperare uideamur de salute lapsorum, uel nimium remissi zelum Dei non habere iudicemur.«

Et primum quidem de rigore canonum auspicatus illud primo loco ponit, quod »locus penitentie semel tantum antiquitus concessus,« fuerit »in Ecclesia, nec alicui post penitentiam iterum lapso concedendus.« Hec uero »non desperatione uenie, sed pro cautela discipline« instituta esse iterato deinceps inculcat, perinde etiam in similis argumenti tractatu, qui nunc primum ex ms. Blasiano prodit , de prudenti dispensatione sanctionum pontificiarum, canonumque penitentialium. Quod secundo loco articulatim in citato priore opusculo tractat, atque antiqua etiam dispensationum exempla in medium profert, »scilicet  ut rigor discipline generatim ubique timeretur; nec tamen illicitum iudicaretur, sicubi ecclesiastice utilitati in restitutione lapsi alicuius consuleretur.« Afferuntur in utroque laudato opusculo alia seuerioris discipline exempla, eadem addita ratione: »Sicut ergo,« ut habetur in nostro exemplari, »post penitentiam lapsis locum penitendi a SS. Patribus non desperatione uenie, sed rigore discipline penitus denegatum legimus, sic et lapsis uirginibus sacris penitentiam aliquandiu denegatam, imo in tempus dilatam satis competenter intelligimus.« Est et alia causa, pro qua SS. Patres quosdam ab huiusmodi penitentia suspendendos esse iudicarunt, uidelicet iuuenilis etas et carnis fragilitas.

Ob oculos hic probe ponenda est ueteris et posterioris penitentie ratio ac discrimen, quatenus illa uelut lorum quoddam externum erat, hec uero internum confessione arcana; perinde ac secreta seu priuata satisfactione ac absolutione, antiquato sensim usu penitentie publice, qua absolutio post satisfactionem peractam concedebatur. Penitentie uero hec actio uti ritu antiquo alicubi negata fuit relapsis quibusuis, ita ob enormitatem sceleris etiam lapsis uirginibus sacris, ob lubricitatem quoque iuuenilis etatis, non desperata tamen uenia. Hanc igitur a Deo uenie largitore, et cordis contriti penitentie actione priuata obtinendam reliquit sancta mater Ecclesia, sollicita, ne profanatione augeretur magis culpa, fieretque damnationis uinculum grauius: »Non ut homines a penitentia,« cum Bernaldo loquor, »sed a peccato deterreret, nec ut minus, sed humilius post lapsum peniterent, qui se et ipsis penitentibus inferiores reputari uiderint.« Et postea: »Apud modernos tamen locus penitentie quibuslibet lapsis non negatur, quia usquequaque humana prauitas inualuit, et iugum antique discipline abiecit, ut sancta Ecclesia iam multum gauderet, si aliquo modo resipiscere uellent. Nouit enim Dei misericordiam ad indulgendum promptissimam: nec multum distare apud Deum, qua seueritate uel lenitate iuxta diuersitatem temporum peccata puniantur, si tantum peccator ex toto corde conuertatur.«

Ecclesia soluenda ligat atque ligata soluit, prout assistente sibi usque ad consummationem seculi Spiritu sancto uisum fuerit utilitati fidelium magis expedire. Qua in re amplitudinem potestatis clauium in primis demonstrant allata a Bernaldo exempla, uarietasque anterioris et posterioris discipline declarata; que ab eius etate magis adhuc sese exeruit, donec in capit. Omnis utriusque sexus ab Innocentio III in concilio Lateranensi Iu, cap. 21  ratio inita est ad eum usum et obseruantiam, que in sacro penitentie tribunali nunc obtinet, ut non tantum ad articulum necessitatis sed etiam pro exercitio pietatis fidelibus iugiter pateat. Huius salubritatem consilii, uarietatemque discipline publice et priuate cum pluribus declarare, ut olim mihi proposueram, per tempus non licuerit, breuiter saltem attigi in libello De eo quod est iuris seu instituti diuini et ecclesiastici circa sacramenta. Ad quod argumentum facit multiplex illa manuum impositio, quam Bernaldus noster distinguit, ac triplicem quidem in totidem sacramentis, confirmatione, penitentia et ordine. Idem porro Bernaldus de lapsis clericis, aut in Ecclesiam ex heresi, schismate, uel excommunicatione receptis multa ad rem presentem habet in fusiore opusculo ad Gebehardum monachum, que in sequenti tractatu, qui ex ms. Blasiano editur, De prudenti dispensatione ecclesiasticarum sanctionum desiderantur.

 I. Omnia decreta sanctorum Romanorum pontificum omni reuerentia sunt recipienda, quorum auctoritas ipsa generalia concilia canonizauit, que  B. Gregorius in synodica sua  et Euangeliis comparat, et omnes ab eis dissentientes anathematizat. Sanctus quoque Adrianus papa et  reges anathematizat, qui sedis apostolice decreta uiolare non formidant . Ipsa uero decreta sobrium lectorem et circumspectissimum intellectorem requirunt, qui patienter ferre sciat, etiamsi non omnia in primo aditu pleniter intelligat. Nam multa in eis diuersa reperiuntur, que ueritati nequaquam repugnantia deputanda sunt, si competenter intelligantur

II. Sed ad hoc dignoscendum non solum excerptiones decretorum sufficere possunt, imo integre eorum considerationes studiosis uix satis sufficiunt, ut consideratis eorum originalibus causis a quolibet pleniter dignoscatur, quid eorum generaliter dispensatorie tenendum esse uideatur. uerbi gratia: In generalibus statutis coniugia consanguineorum  apertissime prohibentur, que tamen S. Gregorius papa neophytis Anglorum dispensatorie legitur concessisse  ; hoc enim ipse testatur ad Felicem Menesatem [leg. Messanensem] episcopum , uidelicet quod hoc non generaliter instituerit, sed tantum neophytis Anglorum, quousque in fide conualuerint. Est utique sedis apostolice priuilegium, ut iudex sit canonum siue decretorum, et ipsa pro tempore nunc intendat, nunc remittat, sicuti ad presens ecclesiastice utilitati magis competere uideat.

III. Sunt autem multa SS. Patrum statutis falso ascripta, ut scriptum Widonis musici de Simoniacis, et illud sub nomine S. Gregorii, quod coniugium duarum sororum cum duobus fratribus prohibere  uidetur, quod ipse Gregorius scribens Augustino  licitum esse testatur. Sic quoque et illud capitulum, quod mulieri pre infirmitate coitum sustinere non ualenti, aliam permittit superinduci, quidam falso eidem Gregorio ascribunt. Hoc itaque intelligere uolunt, ut mulier illa, que primum uiro mista fuerit, sed postea cum pre infirmitate misceri non potuerit, uir aliam non illicite superinduxerit. Sed iste sensus Euangelio aduersatur, in quo hoc indubitanter pro adulterio damnandum esse iudicatur. Unde B. Gregorio incongrue ascribitur  , et ab ecclesiasticis uiris merito respuitur. Quidam tamen aliter de illa muliere uolunt  intelligere, uidelicet, ut uiro nunquam pre infirmitate misceri potuerit cui ille aliam superinduxerit. Quod si circumstantia lectionis hunc intellectum admittit, et nobis placere debebit, quia in hoc Euangelio nec repugnabitur, nec indigne cuilibet apostolico ascribitur. Inuenitur autem idem capitulum S. Bonifacio Maguntiensi episcopo ab apostolica sede transmissum, quem S. Gregorius plusquam centum annis precessisse legitur. Unde eidem capitulo non facile credendum, et hoc minime, quod Euangelio deputetur aduersum.

Iu. Illa uero sententia B. Innocentii pape , que lapsam sanctimonialem ad penitentiam non admittendam esse dicit, quandiu corruptor eius uixerit, nequaquam ita  intelligenda uidetur, eo quod uirginitas eidem recuperanda desperetur. Si enim B. Innocentius hoc ita intelligi uoluisset, nequaquam ei penitentiam post obitum corruptoris concederet, cum illam non magis postea, quampridem gradum uirginitatis recuperare posse constaret. Est autem hec sententia eo modo intelligenda, quo et alie huiusmodi sententie, que terrorem peccantibus uidentur intentare  . Nam etiam multo seueriores inueniuntur, que penitentiam non ad tempus tantum, sed penitus proscribere uidentur: ut illa B. Siricii pape de his, qui post peractam penitentiam iterum criminaliter peccauere; scribens enim ad Himerium Tarraconensem episcopum  indubitanter affirmat, quod ipsi deinceps suffugium  penitendi non habeant. Sic utique B. Ambrosius in libro suo contra Nouatianos  testatur, quod sic una debeat esse penitentia  sicut unum est baptisma. Item B. Augustinus scribens itidem ad Macedonium  dicit, quod semel tantum in Ecclesia locus penitendi conceditur.

u. Hec autem SS. Patres non desperatione uenie, sed rigore discipline non dubitantur instituisse, non ut homines a penitentia, sed a peccato deterrerent, ut nec minus, sed humilius post lapsum peniterent, qui se et ipsis penitentibus inferiores reputari uiderent. Et hoc quoque in aliis criminaliter lapsis  quasi pro lege obseruatur, ut ab ordine deiiciantur, quem ante lapsum habuisse, et in quo peccasse deteguntur. Sic nimirum in ordine penitentium constituti, si denuo labuntur, pristino ordini non immerito iudicantur indigni. Non tamen hoc SS. Patres desperatione uenie tam acriter instituisse uidentur, precipue cum Dominus omnes homines uelit saluos fieri, et peccator, in quocunque die ingemuerit, saluus erit . Non, inquam, desperatione uenie, sed pro cautela discipline hoc constitutum intelligimus, sicut ex uerbis B. Augustini ad Macedonium  approbare possumus; dicit enim quod caute salubriterque prouisum sit, ut locus penitendi post penitentiam lapsis non concedatur, ne medicina uilis minus utilis esset egrotis,  que tanto magis salubris, quanto minus contemptibilis. Et hoc utique pro rigore discipline, non tamen usque ad desperationem uenie. Nam idem Augustinus in eadem epistola dicit in sequentibus: Quis audeat post penitentiam lapsis denegare, quin Dei patientia ad penitentiam eos adducat, quin etiam beati sint, si in Domino confidant? Sicut ergo post penitentiam lapsis locum penitendi a SS. Patribus non desperatione uenie, sed rigore discipline penitus denegatum legimus, sic et lapsis uirginibus sacris penitentiam aliquandiu denegatam, imo in tempus dilatam satis competenter intelligimus.

uI. Est  alia causa, pro qua SS. Patres quosdam ab huiusmodi penitentia suspendendos esse  iudicarunt, uidelicet iuuenilis etas, et carnis fragilitas. Hinc S. Siluester papa constituit , ut nemo penitentiam det homini, nisi quadraginta etatis annos habenti. Item S. Ambrosius in libro contra Nouatianos : Si caro, inquit, repugnat menti, nec subdita est animi gubernaculo, non querens opera penitentie, ne in ipsa penitentia fiat, quod postea indigeat penitentia; que si semel fuerit usurpata, nec rite celebrata, nec prioris fructum obtinet, et aufert usum posterioris. Item SS. Patres in concilio Agathensi capitulo 17 : Iuuenibus, inquiunt, penitentia non est facile committenda. Quid ergo mirum, si B. Innocentius  etiam hanc quoque causam attendit, cum uirginem a proposito lapsam non debere admitti ad penitentiam dixerit? precipue cum addat: Quandiu corruptor eius uixerit. Nam eo tempore maxime eius fragilitati cauendum fuit eo uiuente, cum quo peccauit. Est enim usitatissimum, ut homines facillime ad eos redeant, cum quibus ante peccauerant, multoque pronior est humana fragilitas ad usitatum uolutabrum redire, quam aliquod nouum scelus in primis presumere. Non ergo mirum, si S. Innocentius huiusmodi lapsam usque ad obitum corruptoris a penitentia suspendit, ne in ipsa penitentia  aliquid committeret, unde iuxta Ambrosium et fructum penitentie perderet, et deinceps iuxta antiquum morem penitendi locum non obtineret.

uII. Apud modernos tamen locus penitentie quibuslibet lapsis non negatur, quia adeo usquequaque humana prauitas inualuit, et iugum antique discipline abiecit, ut sancta Ecclesia iam multum gauderet, si aliquo modo resipiscere uellent. Nouit enim Dei misericordiam ad indulgendum promptissimam, nec multum distare apud Deum, qua seueritate uel lenitate iuxta diuersitatem temporum peccata puniantur, si tantum peccator ex toto corde conuertatur.

uIII. De uirgine autem sacra a proposito lapsa, que in gradum uirginitatis non putatur reuocanda,  non est nimis contendendum, ne ipsa hac contentione contra B. Hieronymum uenire uideamur, qui dicit  , Deum uirginem non posse post lapsum reparare. Nam scripta S. Hieronymi a B. Gelasio in Romana synodo  ex apostolica auctoritate adeo canonizata sunt, ut quicunque illis pertinaciter contradicere conatur, etiam apostolice auctoritati contraire non dubitetur. Sunt ergo a nobis eius uenerabiliter scripta recipienda, nec ab aliquo temere iudicanda. Quod autem ipse, Deum uirginem reparare post lapsum non posse dixit, non magis mirandum, quam multa alia, que Deus libere legitur et creditur non posse, ut illud in Epistola Ioannis: Deus fidelis est, seipsum negare non potest . Hinc inquit Apostolus: In  Deo non est EST et NON, sed in illo est EST . Dicitur etiam libere malum non posse facere, non posse mutari, non posse falli, non posse mori. Unde Augustinus in libro u De ciuitate Dei : Sic enim hoc  dicitur, ut potius, si posset, minoris utique potestatis esset. Recte itaque omnipotens dicitur, qui tamen mori fallique non potest; dicitur enim omnipotens, faciendo quod uult, non patiendo quod non uult; quod si ei accideret, omnipotens nequaquam esset. Unde propterea quedam non potest, quia omnipotens est. Sic utique nec rationalis creature potestas in eterna uita minuitur sed augetur, cum penitus plurima ibi non posset; que tamen in hac uita degens euidentissime potuit.  Potuit etenim esurire, sitire, corrumpi, fallere, falli et alia huiusmodi sexcenta; que tamen in eterna uita non poterit, et ob hoc etiam ibi indubitanter potentior erit. Nam talia hominem posse non est auctio potestatis, sed certissime indicium infirmitatis.

uerba autem illa S. Hieronymi, quod non possit Deus uirginem post ruinam resuscitare, ipsemet ibidem exposuit, cum subiunxit: ualet quidem de pena liberare, sed non ualet corruptam coronare: quia iustus iudex est, cuius dispositio mutari non potest. Hanc quoque sententiam de amissa uirginitate sancti martyres Nereus et Achilleus a B. Petro  edocti leguntur habuisse, et cum ipsa ad seruandam uirginitatem S. Domitillam Domitiani imperatoris neptem incitasse; dixerunt enim illi  : »uirgo, si uirginitatem perdiderit, huius reatum per penitentiam euadere potest, ipsam uero uirginitatem adipisci nequaquam ualet; omnis namque sanctitas quolibet modo amissa per penitentiam recuperari potest; sola uero uirginitas, si semel perierit, ad pristine integritatis stabilitatem pertingere non ualebit.« Sic ergo et nobis tutum est, ut sententiam S. Hieronymi interpretemur, ne si quid indignum de illo interpretari conemur, non tam eius auctoritatem, quam nostram tarditatem infamare iudicemur.

IX. Est autem nobis summopere prouidendum, ut  de reparatione uirginitatis tam moderate contendamus, ne uiduas et coniugatas, siue quaslibet corruptas, ipsis uirginibus secundum heresim Iouiniani adequare uideamur. Nam hoc catholica fides non admittit, que iuxta euangelicam auctoritatem hos gradus ita distributos nouit, ut coniugatis trigesimus tantum fructus, continentibus uero sexagesimus, ipsis uero uirginibus ascribatur centesimus. Et hoc utique diuinitus ab initio ita predestinatum non dubitamus; unde et B. Hieronymo in hoc parere debemus,  qui Deum contra suam predestinationem facere non posse dixit, qui seipsum negare non potest, in quo iuxta Apostolum non est EST et NON, sed semper est EST .

X. Illud autem satis admirandum, cur tantopere uirgines sacrilegas lapsas in gradum suum reuocari non posse contendamus, et ueras uiduas et legitime coniugatas in suis gradibus remanere patienter feramus, cum he, iuxta Apostolum, in amissione uirginitatis non tantum peccauerint sicut ille, que pro magnitudine peccati ad penitentiam non meruerunt admitti. Sanctissimus papa Leo in decretis suis capitulo 49  protestatur, quod nec ille uirgines, que barbaricam uim corpore tantum non animo sunt perpesse, perseuerantibus  uirginibus ullo modo sunt annumerande  iuxta illud propheticum: uirgo Isrel cecidit, non est, qui resuscitet illam . Hoc plane SS. Patres uirginibus lapsis, et pro peccato suo infra maritatas deputatis sufficere uoluerunt, si per penitentiam et ipsis legitime coniugatis preferri, et ueris uiduis siue continentibus quandoque meruerunt associari. Sufficiat ergo et hoc nobis, nec libeat eousque disputando procedere, ut terminos SS. Patrum aliquo modo notemur excedere.






DE SACRAMENTIS MORIENTIUM INFANTUM. ALIUS. *





MONITUM.

uox alius hic premissa diuersum a Bernaldo auctorem uidetur innuere, etsi tractatulus hic satis eius dicendi generi congruat, saltemque eidem collectori tribui queant, quos in usum amicorum suorum se congessisse infra n. 4 fatetur. Potest uero illa uoce etiam alius tractatus denotari.

 I. Si quis paruulum nouiter baptizatum, sed infirmitate correptum, oleo sancto ungere uoluerit, non necesse habebit ut totum unctionis officium recitet, et minime illas orationes, que de remissione peccatorum agere uidentur. Nam fides catholica hoc habet, ut paruulus nouiter baptizatus remissionem peccatorem accepisse credatur. Contra quam fidem indubitanter ageremus, si pro paruulo quasi nondum absoluto, ut absolueretur, oraremus, quem, uidelicet B. Augustinus sine peccato esse testatur libro XX De ciuitate Dei : Excepto, inquit, uno mediatore, et post lauacrum regenerationis quibusque adhuc paruulis, nemo mundus a sorde. Si quis ergo huiusmodi paruulis infirmantibus ministerium unctionis  adhibere uoluerit, illas orationes competenter adhibere poterit, que sanitatem uel uitam eternam infirmantibus exoptant, non illas que penitentibus indulgentiam implorant. Et psalmos quidem usuales ad huiusmodi unctionem satis congrue dicimus, quia in illis uox Ecclesie pro quibuslibet membris suis generaliter orare uidetur.

 II. Sciendum autem, quod quidam paruulis morientibus uiaticum non putant esse necessarium, cum Dominus generaliter dicat omnibus ad se pertinentibus: Nisi manducaueritis carnem Filii hominis, et biberitis eius sanguinem, non habebitis uitam in uobis . Unde B. Augustinus in libro De baptismo paruulorum  : »An, inquit, quisquam etiam hoc dicere audebit, quod ad paruulos hec sententia non pertineat, possintque sine participatione corporis huius et sanguinis in se habere uitam eternam?« Et post pauca: »Si non manducauerint carnem Filii hominis, nec ipsi habebunt uitam  .« Unde Romanus ordo statim post baptismum illis communionem dari precipit  , quanto magis in extrema necessitate, cum de hoc seculo transire  ceperint? Nam iuxta canonicam auctoritatem nulli uel quam perditissimo extrema communio deneganda uidetur. Nusquam sane paruulis ecclesiasticam communionem plusquam aliis Christianis siue in uita siue in extremis denegabimus, si SS. Patrum institutionem sequi uolumus. Nunquam item ipsi paruulos exceperunt, ubicunque generalem communicandi consuetudinem omnibus Christianis prescripserunt, qui etiam ipsos inter communicandum osculari consueuerunt, ut S. Cyprianus in scriptis suis non solum testatur, sed etiam ut fiat fidelissime exhortatur  . Preterea ipsa uerba, cum quibus sacra communio dispensatur, optime competere paruulis uidentur; non enim ibi dicitur, ut sacra communio  in remissionem peccatorum proficiat, quod solis maioribus competeret, sed in uitam eternam, quod paruulorum innocentie nemo dubitat congruere.

III. Quandiu autem paruuli in illa innocentia permaneant,  nos ignoramus, nisi quantum ex uerbis Augustini libro XXI De ciuitate Dei ; scribit enim ibi de paruulo baptizato, si in prima etate, id est infantia, siue in secunda, id est pueritia, moriatur; quod nec aliqua purgatoria tormenta post mortem patiatur. Ex his utique uerbis non inepte colligitur, quod paruuli post baptismum suam innocentiam usque in pueritiam seruare credantur, cum post mortem nullam uel purgatoriam penam subituri esse legantur. Quapropter si huiusmodi infirmantibus paruulis unctionem facere uoluerimus, non pro eorum, sed pro maiorum peccatis deprecari necesse haberemus, quos usque ad illam horam innocenter uixisse credamus.

Iu. Sed nos superflue de eorum unctione uidemur  laborare, cum iam nec maiores, preter admodum paucos, de hoc uideantur curare. Nec nos utique ideo tam diligenter ista digessimus, quasi iam in generalem usum Ecclesie redacta uel redigenda esse putaremus; sed potius ideo, ut amicis nostris satisfaceremus, qui etsi ipsi talia facere non soleant, libentissime tamen sciunt, quid in talibus sit faciendum, si forte aliquando cuiuslibet fidelis indefessa postulatio hoc ab eis exigat, ut paruulum eius infirmum oleo sancto perungant. Nec utique desperandum, quin et unctio paruulorum alicubi ueniat in usum, sicut et unctio maiorum, que itidem usque ad nostra tempora penitus uidebatur abolita. Si autem nunquam illa unctio in usum uenerit, nequaquam  tamen nos inquisitioni simplicium fratrum in his scriptis satisfecisse pigebit  .

u. Si quando autem ipsa infirmitas huiusmodi paruulum de hac uita transire cegerit, non uidetur  esse necessarium, ut omnia in eius obsequio dicantur, que in maiorum commendatione mortuorum usitantur, et ille minime orationes, que specialiter agunt de peccatorum remissione, sicut et supra notauimus de unctione. Credimus enim illos a peccatis a Deo absolutos, ut in illa etate si moriantur, certissimum nobis sit quod nec purgatoriam penam experiantur. Tales ergo cum ad sepeliendum deferuntur, quidam satis caute usuale obsequium non ex integro dicunt, sed psalmos tantum, quibus tres illas orationes  subiiciunt, que annos temeritatis precedunt que uidelicet orationes de huiusmodi absolutione nichil uidentur agere; sic enim et honeste illos sepelimus, nec aliquid tamen contra fidem nostram postulare uidemur. Hoc autem canones generaliter precipiunt, ut corpora defunctorum cum psalmis ad sepulturam deducantur: et hoc satis congrue, quia in illis uox Ecclesie pro omnibus membris suis non dubitatur orare.






BERNOLDI CHRONICON.






OBSERuATIONES PRAEuIAE.

 Inter reliquas superioris Germanie dieceses Constantiensis precipue schismate quod seculo undecimo exeunte imperium et Ecclesiam lacerauit agitata, scriptorem edidit qui res suo tempore gestas et ab ipso uisu audituue perceptas  ad laudem et gloriam Dei fidelibus annuntiare suscepit. Bernoldus iuuenis  , clerici coniugati, ut uidetur, filius  , et Bernhardo preceptore  religione et prudentia insigni  in scholis Constantiensibus eruditus, atque in celeberrimo tunc Sancti Blasii cenobio monachum professus  , anno post Carolum episcopum Simoniacum in synodo Moguntina depositum scilicet 1072 exeunte aut primis anni 1073 mensibus, Chronica sua incepit  , et inter grauissimas rerum quibus intererat uicissitudines  per duodetriginta annos ad duodecimi seculi initium usque deduxit. Bernhardus preceptor, in causa sancti Petri feruentissimus, discipulum non minus feruentem ecclesiastice libertatis uindicem enutriuerat. Nam cum ipse questiones que inter imperium et Ecclesiam, inter Gregorium et Wibertum, inter Heinricum et Ruodolfum, eorumque sequaces agitabantur, ex iure publico et canonico diiudicande  essent, Bernoldus fontibus historie ecclesiastice et sacris canonibus diligenter euolutis, totus in Gregorii uII castra transiit, et acerrimus deinceps decretorum eius contra Simoniacos, contra clericos incontinentes et inuestituras laicorum defensor et propugnator exstitit. Talem per totum Chronicorum decursum conspicimus, talem se tum aliis multis scriptis, tum uerbo et facto exhibuit. Nam anno 1076, dictante  Adalberto presbytero et monacho epistolas ad discipulum eius  Bernhardum preceptorem suum de damnatione schismaticorum scripsit  , atque cum Alboino presbytero Constantiensi presens et per litteras de incontinentia clericorum disputauit  ; a. 1077 apologeticum pro decretis Gregorii uII aduersus Simoniacos  et incontinentes scripsit  . Biennio post Romane synodo contra Berengarium Turonensem habite interfuit, et Berengarium in media synodo constitutum, heresimque de corpore Domini proprie manus sacramento abdicantem uidit  . Cumque iam antea familie Bertholdi ducis admiratione Hermanni filii eius coniunctus esset  , anno 1084 in festiuitate sancti Thome cum Gebehardo,  Bertholdi filio, in episcopum Constantiensem electo, auctoritate Ostiensis episcopi a Gregorio uII ablegati, presbyter consecratus est, et potestatem suscipiendi penitentes ex apostolica auctoritate accepit  ; quo tempore et de canonum auctoritate librum Gebehardo, postea abbati Scafhusano, inscripsit  . Sed paulo post Gebehardo episcopo aduersariis perurgentibus in exsilium pulso, Bernoldus anno 1086 prelio apud Bleichfelt et oppugnationi ciuitatis Wirzeburgensis interfuit  . Quo etiam tempore ad Bernhardum monachum de sacramentis excommunicatorum  , ad Albertum prepositum Argentinensem de lege excommunicationis  , et ad Albertum Spirensem prepositum apologiam contra schismaticos conscripsit   , cum iam ipse fratrum Sancti Blasii catalogo se inscribendum impetrasset  , exemplum secutus uirorum nobilium et prudentum plurimorum, qui bellorum per Alamanniam deseuientium discrimina uitabundi, in monasteria precipue Sanblasianum, Hirsaugiense et Scafhusanum se proripuerunt  . Nec sequenti etiam tempore scriptis contra hostes Ecclesie abstinuit. Nam a. 1088 de Berengarii multiplici damnatione  , tum de uitandis excommunicatis ad Rechonem  , a. 1089 uel 1090 de emptione ecclesiarum ad Paulinum clericum Mettensem  , nec non pro Gebehardo episcopo  de presbyterorum officio ad fratres Raitenbuchenses scripsit  , atque de reordinatione  uitanda et de salute paruulorum ab excommunicatis baptizatorum  Gebehardum episcopum interpellauit. Anno 1091, cum monachorum apud Sanctum Blasium numerus ita incresceret, ut noua edificia ueteribus addenda esse constaret, et paulo ante quam complures inde colonie in monasteria Wiblingense, Murense, Gottwicense, Engelbergense aliaque deducerentur, Bernoldus Scafhusam in monasterium Sancti Saluatoris transmigrasse  , ibique reliquum uite deguisse uidetur. Apud Sanctum Blasium exemplar tamen Chronice medio anno 1091 subsistens reliquit, et postea etiam authentico quem secum tulit libro continuam operam impendit, antea scripta mutauit et emendauit, nec  nisi ipso quo defunctus est anno stylum deposuit. Amicorum Adalberti  , Bernhardi  , Wilhelmi Hirsaugiensis abbatis  per complures annos superstes, anno Domini 1100 libro usque ad d. III Nonas Augusti producto, in cenobio Scafhusano cui cum tradiderat die 16 Septembris defunctus, atque in eodem cum Adalberto tumulo depositus est  .

Operum eius precipuum, Chronica scilicet, ita comparatum est, ut, Necrologio premisso, cui post completum opus catalogum pontificum Romanorum subiecit, primum Bede Chronicon de sex etatibus mundi exscriberet, tum Herimanni Chronico decerpto historie filum inde a Christo nato usque ad a. 1054 deduceret: inde ab a.  1054 proprio Marte sui temporis acta subiecit  . Prioris partis auctores ipse prodit: Hi sunt auctores cronicorum: Eusebius, Ieronimus, Prosper, Dionysius, Iordanis, Beda et nostri temporis Heremannus, et deinceps quilibet sui temporis descriptores. Quorum quidem Bedam ab orbe condito usque ad regnum Domitiani dictando  ad litteram expressit, ita ut ea libri parte plane carere possimus; deinde Iordanis sententias de regnis principalibus ex libro De regnorum successione et Bedam De temporibus cap. 16 de sex mundi etatibus excerpsit, atque a Christo nato iterum exorsus Eusebii chronicon ab Hieronymo in Latinam linguam uersum, quale apud Herimannum legimus, et  Herimanni chronicon usque ad a. 1054 transcripsit, additis tamen nonnullis ex Chronico Eusebii ipso, paucisque ex eius Historia ecclesiastica, Hieronymo De uiris illustribus, Cassiodori Chronico, Orosio, Historia miscella, Beda De sex etatibus, interspersis etiam per totum opus notitiis ex Romanorum pontificum Gestis  et catalogis diuersis, ex collectione conciliorum Dionysiana ab Adriano I papa Carolo Magno transmissa  , Ansegiso, et conciliis Moguntino a. 847, Altheimensi a. 916, Aquisgranensi a. 992, iam deperdito, Seligenstadensi a. 1023, ex Einhardi uita Caroli et Chronico Reginonis decerptis. Igitur in tota parte operis anteriore iis tantum locis proprio Marte rem agit Bernoldus,  ubi annis 1044 et sqq. pontificum Romanorum partes tuetur; sed plane alia ratione inde ab anno 1055 procedit. Nam altera libri parte nullius ducis uestigia legit; adiutus tamen publicis Ecclesie imperiiue monumentis, epistolis Gregorii uII, res annorum 1054-1072 uno tenore conscripsit, quas postea textu annorum 1054, 1055, 1056, 1060 addito expleuit, reliqua omnia, annorum scilicet 1072-1100 historiam ipso quo res contigerunt uel ei innotuerunt tempore litteris tradidit. Nec ea tamen eque ac priori parte corrigendo  , explicando addendoque abstinuit, prout codex autographus uel post obitum auctoris additionibus auctus demonstrat.

Scripsit animo in imperatorem eiusque assectas  laicos iuxta atque clericos inimico, clades ei illatas ad laudem et gloriam Dei fidelibus Ecclesie annuntiaturus  , stylo simplici, perspicuo, in prioribus ipsis auctorum uerbis plerumque usus et nexu sententiarum seruato, ubi et raro tantum  a temporis computatione qualem apud Hieronymum et Herimannum inuenerat recedit; at qua res ipsi compertas tradit, narrationem iustam, succinctam, nullo fuco turbatam laudaueris. A regulis Latine lingue bis terue recedit, dum genitiuo et accusatiuo uocabulorum Saxonia et Longobardia  loco in Saxonia, in Saxoniam et in Longobardia utitur; et adiuuare cum datiuo  , et a Heinrico coniungit. In singulis uocibus scribendis sepe ab Herimanno  recedit, ubi Alemannia, Longobardia, Lotharius, Ludowicus, Luitoldus  , litera, eclesia in nostro constanter obuias, frustra quesiueris; in aliis, e. g. Bertaldus  et Berthaldus  , Gundharius  et Guntharius  , ipse sibi non constat.

Bernoldi liber cum nonnisi ad annum 1091 per ductus esset, ipso anno in cenobio Sancti Blasii excerptus, integer autem Bernoldo superstite aut non diu defuncto in monasteriis Gengenbacensi et sancti Georgii uillingano descriptus, eodem fere tempore ab Ekkehardo Uraugiensi, Chronici Wirzeburgensis ut uidetur auctore, quod in annales Hildesheimenses et Chronicon Wirzeburgense deriuatum nuper a u. cl. Moltero accepimus, a scribis  Annalium Sancti Blasii seu Engelbergensium, et Chronici Sancti Georgii in Nigra Silua, necnon ab auctore librorum sex de decursu temporum quos a.  1135 Ensdorfi conscriptos in bibliotheca Argentoratensi euolui, tum a scriptoribus codicis Ekkehardi Zwifaltensi  et Annalium Zwifaltensium et Chronici Peteshusani medio seculo XII exscriptus est. Primam eius editionem ope codicum uillingani et Basiliensis curauit Urstisius a. 1585, sub nomine Hermanni Contracti et Bertoldi presbyteri, expresso e latere codice Herimanni Sangallensi [ Codex autographus, qui ab auctore olim Sancto Saluatori Scafhusano contraditus, ibique circa annum 1118 notitiis hisce in margine annorum 1009, 1052 et 1064 auctus est:



ANNALES SCAFHUSENSES.

 1009. Temporibus his Ebbo comes de Nellenburc [1 1Kb] consobrinam Heinrici regis, Hedewigam nomine, de curia regis duxit uxorem.

1052. Hoc anno beatus Eberhardus comes de Nellinburc Scafhusensem locum construere cepit, in quo sanctus papa Leo IX, 10 Kal. Decembris altare in honore dominice resurrectionis consecrauit, et locum suis sanctis benedictionibus initiauit et confirmauit.

1064. Hoc etiam anno a Ruomuldo Constanciensi episcopo ecclesia sancti Saluatoris dedicatur in cenobio Scafhusensi [2 1Kb] , quod comes nobilis Eberhardus de Nellemburc construxerat et prediis suis dotauerat.

Seculo XIu, quo ineunte Scafhuse seruabatur   , in Fabariense monasterium transiit  2Kb] , posteaque bibliothece Bauarice illatus, et inter Latinos numero 432 signatus hodieque post Liudprandi  autographon nulli secundus eminet, atque iubente serenissimo Bauarie rege flagitanti mihi transmissus est. Continet paginas ueteris membrane 81, in quaterniones octonarum paginarum, primo, penultimo et ultimo qui 11, 10 et 4 paginis constant exceptis, distributas, scriptura seculi XI exeuntis  2Kb] gracili, sed compluribus locis euanida et recenti seculi fere XuII manu resuscitata aut plane obnubilata. Diuersus atramenti color  et scriptura [ C. olim monasterii Gengenbacensis mbr. in fol. optime exaratus, scripturam seculi XI exeuntis uel XII ineuntis tam aperte exhibet, ut ea de re dubietas nulla intercedere possit. Exploraui eum a. 1833, in bibliotheca regia uniuersitatis Wirzburgensis, et concedente uotis meis liberalissime uiro cl. Ludewig, bibliothece ei prefecto et professore publico  Wirzburgensi, in rem nostram conuerti. Scriba quem priori parte authenticum accurate secutum uidimus, in parte secunda operis haud pauca omittit, alia addit; Heinrico Iu addictus, in narratione ei inimica dignitatem saltem imperatoriam tueri conatur, et conuiciis eque in eum asseclasque eius a Bernoldo prolatis ac laudibus Gregorio, Mathilde et eorum sequacibus tributis haud raro abstinet  ; annales monasterii sui primo in margine deinde uero textui ipsi illatos exhibet, quos hic serie continua sistere placuit:



ANNALES GENGENBACENSES.

1027. Obiit Reginaldus abbas.

1034. Rousteinus abbas obiit.

1052. Bertholdus abbas obiit.

 1071. Obiit Poppo abbas.

1074. Acelinus abbas obiit.

1075. Roupertus  Gengenbacensis cenobii uenerabilis abbas, cum cerneret cunctos qui noualia possidebant illius loci inlegitima iura sibi uendicare, moleste ferens detrimentum monasterii, constrinxit omnes ad persoluendum censum. Quod factum cum inuiderent omnes, contigit etiam, ut quidam milites eius H. et C. filius eius edificarent molendinum in pago quod dicitur Anteresbach contra eius uoluntatem, et uiam per publicum agrum facerent iuxta pontum monasterii; set molendinum auctoritate aduocati destructum est, ipso abbate hoc impetrante. Agrum uero precepit per se circumuallare. Cumque operatores foderent, a militibus inde expulsi sunt. Hoc uidens abbas, zelo commotus, uenit illuc cum capellano suo. At illi ira concitati, insurrexerunt  aduersus illum, et uulnerauerunt grauiter. Capellanus uero eius, nomine Otto, condolens neci eius, cum increpasset quendam militem Eggehardum nomine cur non subueniret domino suo, ab eodem gladio animaduertitur, sicque ille quieuit in pace 19 Kalend. Ianuarii. Abbas autem ad monasterium exanimis delatus, dispositis ordinatisque rite omnibus, 2. Idus Decembris migrauit ad Dominum. Cui successit Willo.

1085. Willo abbas cum pauco tempore preesset monasterio Gengenbacensi, expulsus causa excommunicationis, set ut postea claruit magis ex inuidia. Et prepositus quidam clericus B. nomine ab eo constitutus, qui etiam de eius expulsione infamatus est, eundem locum per plures annos obtinuit. Ipse uero abbas hoc anno 3 Nonas Iulii Mogontie in monasterio sancti Iacobi solutus est carne, ubi et functus est officio abbatis.

1096.  Hugo religiosus  abbas Gengenbacensis cenobii, electus uidelicet anno dominice incarnationis 1089, set fraude Bertholfi prepositi atque canonici, cuius et auctoritate promotus est, non solum honore priuatus, set etiam claustro expulsus, septem annos permulta incommoda passus, tandem hoc anno annuente Bertolfo duce, qui illo tempore eundem locum per uiolentiam obtinebat, potitus est honore suo, atque a cunctis honorifice susceptus est 11 Kal. Mai.

Scribendi ratio in ipso codice ab autographo paulisper recedit, ita ut constanter sollempniter, assumpto, inposuit, inprouiso, inmittere, sed et immitti et a. 1083 suueuia habeat [ Codex olim Sancti Georgii uillingani ab O. c. ad annum 1052 pertingens, et alter Francisci Rechburgeri tribuni plebis Basileensis annorum 1053-1100, quos Urstisius in editione sua euulgauit, non  ex Gengenbacensi  sed eque atque ille ex autographo descripti sunt, antequam huic Scafhusane notitie adderentur. Textus, qualem codice Sancti Georgii in incendio monasterii Sancti Blasii a. 1768 absumpto  apud Urstisium legimus, uocibus omissis, additis, mutatis haud raro ab autographo recedit; anno 1054 quod iure exspectari poterat elogium Herimanni, cuius loco in membrana arrasa autographum alia iam exhibet, in uno 3 legitur, et a. 1088, prioris uestigia lectionis hodieque in autographo apparent  . Digna igitur fuit editio, cuius lectiones, ubicumque anteriore Bernoldi textu nituntur, integras exhiberem; quod ibi tantum omisi, ubi apertus librarii uel editoris error, e. g. in primis loco imperatoris  , patebat,  uel uox aliqua notaue  negligentia scribe omissa uidebatur; qui nonnullis in locis et sibi propria inseruit [ Sangallensis, supra pagg. 73, 74, 264, 265 notati, qui Bernoldum secuti plurimas eius sententias transcripserunt; quorum quidem Sangallensis in media sententia anni 1066, Gottwicensis a. 1081, Murensis et Engelbergensis anno 1091. desinunt. Notitias codicibus 4, 4b, 4b* peculiares indicandas statuimus.

 Editionem nouam ita institui, ut textu Bernoldi ad fidem autographi quam fidelissime fieri poterat expresso, reliquorum codicum supplementa et lectiones precipuas in ima pagina indicarem, adnotationes Ussermanni uel partem earum si quam utilitatem afferre possent retinerem, measque adderem.

Chronico in codice autographo Bernoldus premisit Necrologium, diuerso atramento passim auctum, et notas chronologicas, unde quedam hic inseri placuit; tum catalogum Romanorum pontificum, ad Gregorium uII, et decursu temporis ad Paschalem II, usque productum, quem monachus quidam Scafhusanus usque ad Calistum II, postea continuauit. Que ab Oefelio in SS. Bauar. I, 640 sqq. primum edita, hic, auctoritate codicis autographi successione  notitiarum textui primario a Bernoldo additarum numeris indicata et subiectis additionibus codicis Gengenbacensis, proponimus.



NECROLOGIUM.


     10. Kal. Febr. Otto IIIus imperator obiit  .
    6. Kal. Febr. Reginnaldus episcopus  obiit. 
    5. Kal. Febr. Karolus magnus imperator  obiit.
    3. Non Febr. Kraft [3 1Kb] obiit. 
    13. Kal. Mart. Widerolt, Marcuart, cum 113 Ierusalem tendentes naufragio emundati dormierunt  . 
    8.  Kal. Mart. Petrus Damiani cardinalis episcopus requieuit in pace. 
    5. Kal. Mart. Depositio Waltpurge uirginis  .
    2. Kal. Mart. Gerunch uere monachus discessit. 
    Kal. Mart. Marchuart obiit. 
     6. Id. Mart. Diethalmus laicus migrauit ad Dominum. 
    4. Id. Mart. Bertoldus doctor egregius requieuit in pace  . 
    Idus Mart. Bernhardus monachus obiit  
    15. Kal. April. Depositio  beati Anshelmi Lucensis episcopi. 
    14. Kal. April. Iohannis abbatis. Erchinbertus presbyter obiit. 
    6. Kal. April. Riwinus presbyter obiit. 
    4. Kal. April. Stephanus papa  obiit. 
    Kalendis April. Chouno de Cella  obiit. 
    12. Non. April. Imma obiit  . 
     14. Kal. Mai. Beatrix comitissa obiit. 
    13. Kal. Mai. Leonis pape noni  , 153ii.
    11. Kal. Mai. Alexander papa II discessit  . 
    9. Kal. Mai. Adelberti episcopi et martyris  . 
    7. Kal. Mai. Sigeboto presbyter obiit. 
    6. Kal. Mai. Anacleti II pape et martyris. 
     Heremannus ex marchione monachus obiit  . 
    5. Kal. Mai. Oudalricus clericus obiit. 
    Nonis Mai. Primus Otto imperator obiit  .
    2. Idus Mai. Miginfredus presbyter obiit. 
    15. Kal. Iun. Bertaldus  dux Alemannie obiit.  Reginlindis obiit. 
    8. Kal. Iun. Depositio  Gregorii pape uII a beato Petro 159ni. 
    3. Kal. Iun. Ordinatio Gregorii pape uII anno dominice incarnationis 1073. 
    Kal. Iun. Chonradi martyris et episcopi Treuirensis  .
    3. Non. Iun. Walto uere monachus obiit.
    2. Non. Iun. Chonradus imperator  obiit.
     5. Idus Iun. Magna [4 1Kb] cedes facta est apud Saxones  .
    17. Kal. Iul. Gebehardus [5 1Kb] Iuuauensis episcopus obiit  .  Poppo Treuerensis episcopus  obiit.
    12. Kal. Iul. Ludowicus imperator obiit  .
    9. Kal. Iul. Pilgerin monachus, uere seculo peregrinus, requieuit in pace. 
    6. Non. Iul. Heinricus rex [6 1Kb] obiit  . 
    4. Non. Iul. Oudalrici episcopi et confessoris  .
    3. Non. Iul. Willihelmus abbas Hirsaugiensis  . 
    5. Idus Iul. Pobbo comes obiit  .
    3. Idus Iul. Prior Heinricus imperator obiit  . 
     13. Kal. Aug. Berhardus abbas Massiliensis requieuit in pace  .
    5. Kal. Aug. uictor II papa obiit  .
    Idus Aug. Richinza soror obiit. 
    16. Kal. Sept. Oudelscalcus monachus obiit. 
    6. Kal. Sept. Gebehardus episcopus obiit  .
     3. Kal. Sept. Othere monachus obiit. 
    5. Idus Sept. Marchuart adolescens obiit.
    8. Kal. Oct. Heremannus doctor egregius  obiit. 
    7. Kal. Oct. Hugo religiosissimus coniugatus obiit  . 
    4. Kal. Oct. uenezlai martyris  .
    3. Kal. Oct. Gebino obiit. 
    3. Non. Oct. Heinricus  imperator obiit  .
    7. Id. Oct. Guntharii heremite. Clemens II papa obiit  . Idus Oct. Roudolfus rex, sancti Petri miles, migrauit ad Dominum  .  Gisilbertus presbyter discessit  . 
     14. Kal. Nou. Hezel laicus obiit.
    5. Kal. Nou. Sigefridus abbas obiit  . 
     2. Kal. Nou. Wolfgangi episcopi et confessoris  .  Kal. Nou. Amezo et Fridericus, frater eius, obierunt. 
    8. Idus Nou. Bertoldus, pie memorie dux Carinthiorum, obiit  . 
    4. Idus Nou. Frater Kadalaus obiit  .
    9. Kal. Dec. Sancti Columbani abbatis. 
    3. Non. Dec. Adelbertus presbyter et uere monachus migrauit ad Dominum  . 
    8. Idus Dec. Geraldus Ostiensis episcopus  obiit. 
    6. Idus Dec. Arnolphus [7 1Kb] imperator  obiit.
    19. Kal. Ian. Agnes imperatrix obiit  . 
    15. Kal. Ian. Reginlindis obiit. 
     14. Kal. Ian. Adelheida Taurinensis comitissa obiit [8 1Kb]  . 


[Figure: [Table] 23Kb]

 De lunaribus regularibus.

Aegiptii et Romani, a quibus calculandi peritiam sumpsimus, quem primum decennouenalis cycli annum habere instituerunt, eiusdem anni kalendarias lune etates pro regularibus per totum eundem cyclum tenere decreuerunt; et a quacumque Kalendarum annum eundem iniciati sunt, prius saltum lune absumpserunt. uerbi gratia: Romani a Ianuario, Aegiptii uero a Septembri, scilicet quatuor mensium altius inchoantes, alteri, id est Romani, in tricesima Nouembris, alteri, id est Aegiptii, in tricesima Iulii saltum eundem perfecerunt; et ita utrique primi sui anni kalendares lune etates pro regularibus instituentes, ut prescriptum est, ordinauerunt.


 De regularibus patrum.

Sed iam notum est, Herimanno compotistarum subtilissimo dilucidante, primum decennouennalis cycli annum a paschali nouilunio in 2. Non. Aprilis patres antiquos, Aegiptiis etiam quinque mensium altius inchoasse, scilicet eo anno, quo in Kalendis Ianuar. uicesimam septimam lunam pronunciant, in quo et saltum lune in 3. Kal. Augusti absumunt, quem etiam usus uulgaris decimum nonum computat. Quamuis igitur eodem anno secundum antiquos patres primo, cuique Kalendarum suarum lunaris etas secundum epactas semper sufficiat, uel etiam Maio superhabundet, scilicet Aprili uicesimo octauo, Maio uicesimo nono, Iunio tricesimo, Iulio primo,  Augusto tercio, Septembri quinto, et reliquis ad Apriles usque Kalendas, quicumque tamen easdem kalendarias lune etates pro regularibus tenere decernit, singulis etatibus Kalendarum quatuor mensium primorum, quia in his saltus lune, qui se subsequentes semper maiores efficit etates. nondum transactus est, monadem unum augendo addat; sicque prefatas eiusdem anni kalendares lune etates pro regularibus, maxime ut per embolismorum ordinem elucescit principalibus, in primo regularum prescriptarum ordine ab Aprili exordiens disponat. Hec de regularibus patrum.

Primum uero embolismum mensem tercio abhinc anno 4. Non. Decembres, secundum sexto anno 4. Non. Septembres, tercium octauo anno 2. Non. Martias,  quartum undecimo anno 2. Non. Decembres uel 3. Non. Ianuarias, quintum decimo quarto anno 4. Non. Nouembres, sextum decimo septimo anno 4. Non. Augustas, septimum undeuicesimo anno finientem 3. Non. Martias interponunt.


De controuersia embolismorum.

Hinc etiam ut putamus exercitato ac diligenti satis patet calculatori, patres antiquiores, annos lunares a pascalibus nouiluniis uerius incoasse, et ordinasse, quod secundum Aegiptios et Romanos embolismi priori semper anno quam debuerant occurrunt, id est cum interseri debeant tercio sexto et undecimo anno, et similiter ceteris, apparent contra regulam in secundo quinto et decimo et ceteris in  hunc modum. Quod autem duo embolismi scilicet ogdoadis et endecadis tam secundum Aegiptios et Romanos quam etiam secundum patres antiquos stabilem sui tenoris ordinem retinent, id ob hoc euenit, quod in fine annorum patrum antiquorum innectuntur. Finis enim anni cuiuslibet secundum antiquos pene principium est secundum Romanos, quia qui a paschalibus nouiluniis lunarem annum incoant, et ad eadem reducunt, Ianuarium Februarium et Martium ultimos annorum eorundem esse deprehendunt. Sunt quidam qui inquisiti prefatis embolismorum controuersiis hac ratione medentur, quod postquam a Septembre epactas sequentis anni a Ianuario secundum uulgarem usum inchoandi inceperint, quamuis in martirologiis aliquibus anno  precedenti annotentur, non incongrue ad subsequentem pertinere uideantur. Sed huic defensioni libens consentirem, si embolismis cunctis hanc prodesse perspexissem. Sit, si aliquo modo fieri possit. Set sextum embolismum 4. Non. Aug. interpositum cui rogo annorum ascribere uolunt? An cui attitulatus est? scilicet sexto decimo an septimo decimo? Si sexto decimo, sciant eum nunquam regulari ordine embolismum recipere. Si septimo decimo, meminerint, se epactas anni ipsius nondum inchoasse. Set hanc questionem cum nullo modo preualeant enodare, fateantur necesse est rationis sue medelam non proficere, sed errasse, et huius rei ueritatem hactenus ignorasse, eosque posthac necesse  est in huiusmodi computationibus patres antiquos sequi potius quam Romanos. Huius igitur questionis perplexio facile soluitur, si diligentius ad sententie nostre superiora animus reducatur. Nam sic undeuicesimus Romanorum annus dinoscitur esse primus, sic primus esse secundus, et secundus tercius; eodemque regulari tramite deducto, sextus decimus ratione necessaria deprehenditur esse decimus septimus.


De utilitate lunarium regularium.

Si forte et hoc requiritur, quid prefati lunares omnes per se ualeant regulares, sciendum est, hoc specialiter intimare, quota luna sit in Kalendis eo anno quo nulle sunt epacte, exceptis quatuor primis patrum antiquorum regularibus, qui ob predictam  saltus nondum transacti rationem eodem semper anno minorantur; ceteris uero annis ad regulares eosdem adiiciantur epacte anni presentis, et quotus infra triginta remanserit, uel ultra triginta numerus excreuerit, reiecto tricenario tota lunatio in Kalendis erit.


De saltu lune.

Saltus lune crescit annis singulis hora et puncto et undeuicesima parte unius puncti. Non ergo unis eisdemque uel articulis temporum uel celi climatibus lune celebratur accensio, set semper aliquanto citius quam precedente mense prouenerat, ut sit unde unus transiliatur dies.

Anni ab origine mundi mutantur in 15. Kal.  Aprilis, anni dominice incarnationis in 8. Kal. Ianuar. Initium decennouenalis cicli in 2. Non. Apr. inchoat eo anno quo in Kal. Ian. uigesima septima luna pronunciatur. Cycli decennouenalis annus semper in paschali nouilunio et communis et embolismei anni, ciuilis siue uulgaris et lunaris annus in Kal. Ian., cicli solaris annus in Kal. Mart. innouatur.  Annus bissextilis in 5 Kal. Mart. Concurrentes in Kal. Mart. Epacte secundum Romanos in Kal. Ian., secundum Aegiptios in Kal. Sept., secundum antiquos patres in Kal. April., quod et ueritas est. Indictio 8. Kal. Oct. Ciclus solaris a primo concurrente naturali numero sic ordinato, primus secundus tercius quintus cum bissexto.
[Table: 2Kb]

 Nota [9 1Kb] hic Romanos pontifices iuxta pontificalem librum esse digestos, in quo Linus et Cletus non tam successores quam coadiutores sancti Petri fuisse leguntur. Nam et Linus ante obitum sancti Petri discessisse, et Cletus non solum sancti Petri set et Clementis tempore legitur fuisse. Nichil enim sanctus Petrus apostolice potestatis Lino uel Cleto concessit, set successori suo Clementi, sicut decreta pontificum testantur, quibus sicut et predicto pontificali magis credendum uidetur quam Eusebio.



CATALOGUS SANCTORUM ROMANORUM PONTIFICUM.

    1. Beatus Petrus apostolus sedit annis 25, mensibus ferme tribus, usque ad decimum quartum Neronis annum.
     2. Linus martir, ab ipso ordinatus episcopus, annis 11, mensibus ferme 4, usque ad duodecimum Neronis annum, uel iuxta chronica Eusebii ad secundum Titi annum.
    3. Cletus martir, a sancto Petro ordinatus episcopus, annis 12, mensibus ferme duobus, usque ad primum Domitiani annum, uel iuxta Eusebii chronica usque ad duodecimum Domitiani annum.
    4. Clemens martir, a beato Petro ut aiunt ordinatus, annis 9, mensibus ferme tribus, usque ad octauum uespasiani annum. Iuxta chronica Eusebii usque ad quartum Traiani annum.
    5. Anacletus martir 9 annis, mensibus duobus, usque ad decimum Domitiani annum; qui in  chronicis Eusebii non habetur.
     6. Euarestus martir annis 9, mensibus 10, usque ad septimum Traiani annum. Iuxta chronica Eusebii ad undecimum Domitiani annum.
    7. Alexander martir annis 10, mensibus 7, usque ad decimum quintum Traiani annum. Iuxta Eusebium ad tertium Adriani annum.
    8. Sixtus martir annis 10, mensibus duobus, usque ad sextum Adriani annum. Iuxta chronica Eusebii ad duodecimum Adriani annum.
    9. Telesphorus martir annis 11, mensibus ferme quatuor, tempore Antonini et Marci. Iuxta Eusebium usque ad primum Antonini annum.
    10. Yginus annis 4, mensibus 3, iuxta chronica Eusebii usque ad quintum Antonini annum.
    11. Pius annis 19, mensibus 4. Iuxta chronica  Eusebii annis 15, usque ad uigesimum Antonini annum.
    12. Anacetus annis 11, mensibus 4. Iuxta chronica Eusebii usque ad octauum ueri annum.
    13. Soter annis 9, mensibus ferme 7, usque ad decimum ueri annum. Iuxta chronica Eusebii annis 8, usque ad decimum sextum ueri annum.
    14. Eleutherus annis 15, mensibus tribus, usque ad sextum Commodi annum. Iuxta chronica Eusebii ad decimum tertium Commodi annum.
    15. uictor martir annis 10, mensibus duobus, usque ad quartum Seueri annum. Iuxta chronica Eusebii ad nonum Seueri annum.
    16. Zepherinus annis 18, mensibus 7, usque ad sextum Antonini Caracalle annum. Iuxta chronica  Eusebii ad secundum Aurelii annum.
     17. Kalistus martir annis 5, mensibus 2. Iuxta chronica Eusebii usque ad tertium Alexandri annum.
    18. Urbanus martir annis 8, mensibus 10. Iuxta chronica Eusebii usque ad undecimum Alexandri annum.
    19. Pontianus martir annis 6, mensibus 5. Iuxta chronica Eusebii usque ad tertium Maximini annum.
    20. Antherus martir mense uno; qui in tertio Maximini anno passus est.
    21. Fabianus martir annis ferme 15; qui sub Decio passus est.
    22. Cornelius martir annis duobus, mensibus duobus; qui sub ualeriano, uel ut alii sub Decio,  passus est.
    23. Lucius martir annis 3, mensibus 3, usque ad primum ualeriani annum. Iuxta chronica Eusebii tantum 8 mensibus.
    24. Stephanus martir annis 6, mensibus 5. Iuxta chronica Eusebii annis tribus.
    25. Sixtus 2us martir anno uno, mensibus ferme 11, post hunc prefuerunt presbiteri. In chronicis Eusebii annis 11, usque ad 14um Gallieni annum.
    26. Dionisius annis 6, mensibus duobus, usque ad 15um Gallieni annum. In chronicis Eusebii annis 9, usque ad primum Probi annum.
    27. Felix martir annis 4, mensibus ferme 4, usque ad tertium Aureliani annum. In chronicis Eusebii  annis 5, usque ad quintum Probi annum.
    28. Eutichianus martir anno uno, mense uno, anno Aureliani quarto. In chronicis Eusebii mensibus 8 tantum, id est quinto Probi anno.
    29. Gaius martir annis 11, mensibus 4, usque ad secundum Dioclitiani annum. In chronicis Eusebii 15 annis, usque 13um Dioclitiani annum.
    30. Marcellinus martir annis 9, mensibus 4, usque ad 17um Dioclitiani annum. In chronicis Eusebii usque 20um Dioclitiani annum; post quem iuxta Romanum pontificale cessauit episcopatus annis 7, mensibus 6, diebus 25.
    31. Marcellus martir annis 5, mensibus ferme 8; qui in chronicis Eusebii non habetur.
    32. Eusebius annis 6, mense uno. In chronicis  Eusebii mensibus 8, anno 20mo Dioclitiani.
    33. Melciades annis 4, usque ad quartum Constantini annum.
    34. Siluester annis 23, mensibus 10. In chronicis Eusebii annis 22, usque ad 25tum Constantini annum.
    35. Marcus annis duobus, mensibus 9. In chronicis Ieronimi mensibus 8, 25o anno Constantini.
    36. Iulius annis 15, mensibus duobus. In chronicis Ieronimi annis 16, mensibus 9, usque ad 12um Constantii annum.
    37. Liberius annis 6, mensibus 4. In chronicis Ieronimi 17 annis, usque ad secundum ualentiniani annum.
     38. Felix 2us martir anno uno, mensibus tribus, inter exulatum Liberii, anno Constantii 2Co.
    39. Damasus annis 18, mensibus tribus. In chronicis Prosperi annis 19, usque ad quintum Gratiani annum
    40. Siricius annis 15; qui in chronicis Prosperi Ursinus nomine sedit annis 14, usque ad tertium Archadii annum.
    41. Anastasius annis tribus. In chronicis Prosperi annis 4, usque ad 7um Archadii annum.
    42. Innocentius annis 15, mensibus ferme 4. In chronicis Prosperi annis 14, usque ad 8um Honorii annum.
    43. Zozimus annis tribus, mensibus ferme 5, usque ad 11um Honorii annum.
     44. Bonifacius annis tribus, mensibus 8, usque ad 15um Honorii annum.
    45. Celestinus annis 8, mensibus 10, usque ad nonum Theodosii annum.
    46. Sixtus 3us annis 8, usque ad annum Domini 440.
    47. Leo doctor annis 21, mensibus duobus ferme usque ad annum Domini 462.
    48. Hilarius annis 6, mensibus tribus, usque ad annum Domini 467
    49. Simplicius annis 15, mense uno, usque ad annum Domini 482.
    50. Felix 3us annis ferme 9, usque ad annum Domini 491.
    51. Gelasius annis 4, mensibus 8, usque ad annum  Domini 496.
    52. Anastasius annis ferme duobus, usque ad annum Domini 498.
    53. Simmachus annis 15, mensibus ferme 8, usque ad annum Domini 514.
    54. Hormista annis 9, usque ad consulatum Simmachi et Betii, id est ad annum Domini 523.
    55. Iohannes martir annis duobus, mensibus 9, usque ad annum Domini 526.
    56. Felix 4us annis 4, mensibus duobus, usque ad annum Domini 530.
    57. Bonifacius 2us annis duobus, mense ferme uno, usque ad annum Domini 532.
    58. Iohannes 2us, qui et Mercurius, annis duobus, mensibus 4, usque ad annum Domini 534.
     59. Agapitus anno ferme uno; qui Constantinopoli defunctus, Romam relatus est anno Domini 535o.
    60. Siluerius martir anno uno, mensibus 5; qui in exilio obiit 12. Kal. Iul. indictione 15a, anno Domini 537o.
    61. uigilius annis 17, mensibus ferme 7; qui Constantinopoli diu exulatus, et demum relaxatus obiit 554o anno.
    62. Pelagius annis 11, mensibus 10, usque ad annum Domini 565.
    63. Iohannes 3us annis ferme 13, usque ad annum Domini 578. Cessatum est 10 mensibus.
    64. Benedictus annis 4, mensibus ferme 2, usque  ad annum Domini 582. Cessatum est mensibus 3.
    65. Pelagius 2us annis 10, mensibus 2, obiit indictione 9a, anno Domini 592. Cessatum est mensibus 4 fere.
    66. Gregorius doctor annis 13, mensibus 6, obiit indictione 8a, anno Domini 605. Cessatum est mensibus 5.
    67. Sabinianus anno 1, mensibus 5, usque ad annum Domini 607. Cessatum est anno fere 1.
    68. Bonifacius 3us mensibus ferme 9, usque ad annum Domini 609. Cessatum est mensibus 10.
    69. Bonifacius 4us annis 6, mensibus 8, usque ad annum Domini 617. Cessatum est mensibus 7  ferme.
    70. Deusdedit annis 3, mense 1 ferme, usque ad annum Domini 620. Cessatum est mense uno et semis.
    71. Bonifacius 5us annis 5, usque ad annum Domini 625
    72. Honorius annis ferme 13, usque ad annum Domini 638. Cessatum est anno 1, mensibus 7.
    73. Seuerinus mensibus 2, anno Domini 640. Cessatum est mensibus 5.
    74. Iohannes 4us anno 1, mensibus ferme 10, usque ad annum Domini 642. Cessatum est mense uno et semis.
    75. Theodorus annis 6, mensibus ferme 6, usque  ad annum Domini 649. Cessatum est mensibus ferme 2.
    76. Martinus martir annis 6, mensibus 2 ferme, usque ad annum Domini 655; qui in exilio obiit.
    77. Eugenius annis 2, mensibus 10 ferme, usque ad annum Domini 658. Cessatum est mensibus 2.
    78. uitalianus annis 14, mensibus 6, obiit indictione 15a, anno Domini 672. Cessatum est mensibus 2.
    79. Adeodatus annis 4, mensibus 2, usque ad annum Domini 676. Cessatum est mensibus 4 et dimidio.
     80. Donus anno 1, mensibus 5, usque ad annum Domini 678. Cessatum est mensibus 2.
    81. Agatho annis 2, mensibus 6, usque ad annum Domini 681; sub quo sexta uniuersalis sinodus, indictione 9a. Cessatum est anno 1, mensibus 7.
    82. Leo 2us mensibus ferme 11, anno Domini 683; sub quo indictione 11a 16. Kal. Apr. luna eclipsin passa est. Cessatum est anno uno ferme.
    83. Benedictus 2us mensibus 10, post pascha obiit anno Domini 685. Cessatum est mensibus 2 semis.
    84. Iohannes 5us anno 1, anno Domini 686. Cessatum est mensibus 3 ferme.
     85. Conon mensibus 11, anno Domini 687. Cessatum est mensibus 3 ferme.
    86. Sergius annis 13, mensibus 9 ferme, obiit indictione 14a, Tiberio imperatore, anno Domini 701. Cessatum est mensibus 2 ferme.
    87. Iohannes 6us annis 3, mensibus 2, usque ad annum Domini 705. Cessatum est mense uno semis.
    88. Iohannes 7us annis 2, mensibus 8 ferme, usque ad annum Domini 788. Cessatum est mensibus 3.
    89. Sisinnius 20 diebus, qui podagra subito moritur, anno Domini 708. Cessatum est mensibus 2.
    90. Constantinus annis 7, usque ad annum Domini  715; qui in Greciam ad imperatorem uenit indictione 9a, et reuersus est in decima.
    91. Gregorius 2us annis 15, mensibus 9 ferme, obiit indictione 14a.
    92. Gregorius 3us annis 10, mensibus 9 ferme, obiit indictione 10a, anno Domini 742.
    93. Zacarias annis 10, mensibus 3, obiit indictione 5a, anno Domini 752.
    94. Stephanus 2us annis 5, mense 1 ferme, usque ad annum Domini 757.
    95. Paulus annis 10, mense 1, usque ad annum Domini 767
    96. Stephanus 3us annis 4, mensibus 6 ferme usque ad annum Domini 772.
    97. Adrianus annis 24, mensibus 10, usque ad  annum Domini 796.
    98. Leo 3us annis 20, mensibus 10, usque ad annum Domini 816
    99. Stephanus 4us mensibus 7, obiit anno Domini 817.
    100. Paschalis annis 7, mense 1 ferme, usque ad annum Domini 824.
    101. Eugenius 2us annis 4, mensibus 8 ferme, usque ad annum Domini 828.
    102. ualentinus 40 diebus, anno Domini 828.
    103. Gregorius 4us annis 16, usque ad annum Domini 844.
    104. Sergius 2us annis 3, usque ad annum Domini 847.
     105. Leo 4us annis 9, mensibus 3, usque ad annum Domini 856.
    106. Benedictus 3us annis 2, mensibus 6, usque ad annum Domini 859.
    107. Nicolaus annis 9, mensibus 9, usque ad annum Domini 868.
    108. Adrianus 2us annis 5, usque ad annum Domini 873.
    109. Iohannes 8us annis 10, usque ad annum Domini 883.
    110. Marinus anno 1, mensibus 6, usque ad annum Domini 885.
    111. Adrianus 3us anno 1, mensibus 4, usque ad annum Domini 886.
     112. Stephanus 5us annis paulo plus 6, usque ad annum Domini 892.
    113. Formosus, Portuensis prius episcopus, annis 4, mensibus 7, usque ad annum Domini 896.
    114. Bonifacius 6us diebus 15; qui podagra mortuus est eodem anno.
    115. Stephanus 6us, prius Campanie episcopus, anno 1, mense 1; qui digne propter effossum Formosum eiectus periit.
    116. Romanus mensibus 5 ferme, anno Domini 898.
    117. Theodorus 2us diebus 20, anno quo supra.
    118. Iohannes 9us annis 2, usque ad annum Domini 900.
    119. Benedictus 4us annis 3, mensibus 5, usque ad  annum Domini 904.
    120. Leo 5us mensibus 2 ferme, anno Domini quo supra.
    121. Christophorus mensibus 4; qui deiectus est anno Domini quo supra.
    122. Sergius 3us annis 7, mensibus 3, usque ad annum Domini 912.
    123. Anastasius 2us annis 2, mensibus 2, usque ad annum Domini 914.
    124. Lando mensibus 5, anno Domini 915.
    125. Leo 6us mensibus 2 ferme, anno Domini quo supra.
    126. Iohannes 10us annis 14, mensibus 2, usque ad annum Domini 929.
     127. Stephanus 7us annis 2, mense 1, usque ad annum Domini 931.
    128. Iohannes 11us annis 4, usque ad annum Domini 935.
    129. Leo 7us annis 3, mensibus 6, usque ad annum Domini 938.
    130. Stephanus 8us annis 3, mensibus 4 ferme, usque ad annum Domini 942.
    131. Marinus 2us annis 3, mensibus 6, usque ad annum Domini 945.
    132. Agapitus 2us annis 10 ferme, usque ad annum Domini 955.
    133. Iohannes 12us qui et Octauianus, annis 8, mensibus 4; qui Ottonem imperatorem fugit anno Domini 963, et post unum annum periit.
     134. Leo 8us anno 1, mensibus 3; quo depulso Benedictus a Romanis ordinatur.
    135. Benedictus 5us mensibus 2; quo eiecto, Leo ab imperatore restitutus sedit annis plus minus duobus.
    136. Iohannes 13us, prius Narniensis episcopus, annis 7 ferme, qui expulsus, et iterum restitutus et uindicatus, sedit usque ad annum Domini 972.
    137. Benedictus 6us anno 1, mensibus 10; qui a Crescentio relegatus et strangulatus est, eoque uiuente Bonifacius ordinatus, statimque pulsus est, anno Domini 974.
     138. Benedictus 7us, Sutrie prius episcopus, annis 9, usque ad annum Domini 983.
    139. Iohannes 14us, qui et Petrus Papie prius episcopus, mensibus 8, anno Domini 984
    140. Bonifacius 7us, anno 1 ferme, qui prius male ordinatus et expulsus fuerat, et iterum male reuersus, pessime postremo periit.
    141. Iohannes 15us annis 10, mensibus 7, usque ad annum Domini 996.
    142. Gregorius 5us, qui et Bruno, annis 3, mensibus 9, usque ad annum Domini 999.
    143. Siluester 2us, qui et Gerbertus primo Remorum post Rauennatium archiepiscopus, papa promotus sedit annis 5, usque ad annum Domini 1004.
     144. Iohannes 16us anno uno.
    145. Iohannes 17us, qui et Fasanus, annis 6, usque in annum Domini 1010.
    146. Sergius 4us annos 3, usque in annum Domini 1013.
    147. Benedictus 8us annos 11, mensem 1 ferme, usque ad annum Domini 1024.
    148. Iohannes 18us annos 9, usque ad annum Domini 1033.
    149. Benedictus 9us, qui et Theophilactus, annos 12; qui propter scelera pulsus, iterumque reuersus, et uiciis deditus, a papatu sponte recessit anno Domini 1046.
    150. Siluester 3us, qui eiecto Benedicto ordinatus,  statimque depulsus est anno Domini 1044.
    151. Gregorius, qui et Gratianus, quem Benedictus se ipsum deponens pro se ordinari fecit anno Domini 1046.
    152. Clemens 2us, qui et Suidegerus Rabinbergensis episcopus, Gratiano locum dante ordinatus, sedit menses 9, anno Domini 1047. Cessatum est menses 10 ferme.
    153. Damasus 2us, qui et Poppo Brixiensis episcopus, nec 1 mensem sedit anno Domini 1048. Cessatum et menses 6.
    154. Leo 9us, qui et Bruno Leucorum episcopus, annos 5, usque ad annum Domini 1054.
    155. uictor 2us, qui et Gebehardus Aureatensis episcopus, annis ferme 3, usque ad annum Domini  1057.
    156. Stephanus 9us, qui et Fridericus, mensibus 9; qui apud Florentiam sepultus est.
    157. Nicolaus 2us, qui et Gerhardus Florentie episcopus, sedit annis 3 ferme, usque in annum Domini 1061.
    158. Alexander 2us, qui et Anselmus Lucensis episcopus, annis 12, usque in annum Domini 1073.
    159. Gregorius 7us, qui et Hiltebrandus Romane ecclesie archidiaconus, anno quo supra ordinatus, sedit [10 1Kb] annos 12 et mensem unum, usque in annum Domini 1085; cuius merita at  ante obitum eius et postea multis miraculis claruerunt [11 1Kb] . In cuius 7o anno Guibertus Rauennas heresiarcha sedem apostolicam tirannice inuasit, eamque usque post obitum Gregorii pape plures annos infestauit. Unde et duos annos cessauit episcopatus.
    160. uictor 3us, qui et Desiderius Romane ecclesie cardinalis et abbas Cassinensis, anno Domini 1087, ordinatus, menses 4 sedit [12 1Kb] . Cessatum  est menses 5.
    161. Urbanus 2us, qui et Otto prius Ostiensis episcopus, anno Domini 1088, ordinatus [13 1Kb] , sedit annos 11, menses 5, usque in annum Domini 1099. Cessatum est 15 dies.
    162. Paschalis 2us, qui et [14 1Kb] Reginherius presbiter cardinalis ex titulo Sancti Clementis, anno quo supra ordinatus [15 1Kb] .





HAE [16 1Kb] SUNT CRONICA BERNOLDI, QUAE CONTRADIDIT MONASTERIO DOMNI SALuATORIS.



INCIPIUNT CHRONICA uENERABILIS BEDAE PRESBYTERI IUXTA HEBRAICAM uERITATEM.


Prima  est huius mundi etas ab Adam usque ad Ne, continens annos iuxta Hebraicam ueritatem 1656, iuxta septuaginta interpretes 2240 [17 1Kb] generationes iuxta utramque editionem numero 10. Que uniuersali est deleta diluuio; sicut primam cuiusque hominis obliuio demergere consueuit etatem. Quotus enim quisque est, qui suam recordetur infantiam?

Secunda etas a Ne usque ad Abraham, generationes iuxta Hebraicam ueritatem complexa 10, annos autem 292, porro iuxta septuaginta interpretes annos 1072, generationes uero 11. Hec quasi puericia fuit gentis populi Dei, et ideo in lingua inuenta  est, id est Hebrea. A puericia namque homo incipit loqui nosse post infantiam, que hinc appellata est, quod fari non potest.

Tercia [18 1Kb] ab Abraham usque ad Dauid, generationes iuxta utramque auctoritatem 14, annos autem 842 [19 1Kb] complectens. Hec quedam uelut adulescentia fuit populi Dei, qua etate incipit homo posse generare. Propterea Matheus euangelista generationum ex Abraham sumpsit exordium; qui etiam pater gentium constitutus est, quando mutatum nomen accepit.

Quarta a Dauid usque ad transmigrationem Babilonis, habens annos iuxta Hebraicam ueritatem  460 [20 1Kb] , iuxta septuaginta translationem 12 amplius, generationes iuxta utrosque codices 17; quas tamen  euangelista Matheus certi mysterii gratia 14 ponit. A qua uelut iuuenali etate in populo Dei regum tempora ceperunt. Hec namque etas [21 1Kb] in hominibus apta gubernando solet existere regno.

Quinta quasi senilis etas, a transmigratione Babilonis usque in aduentum domini Saluatoris et incarnationem, generationibus et ipsa 14, porro annis 570 [22 1Kb] extenta, in qua ut graui senectute fessa, malis crebrioribus plebs Hebrea quassatur.

Sexta que nunc agitur etas, nulla generationum uel temporum serie certa, set ut etas decrepita, ipsa totius seculi morte consumenda. Has erumnosas plenasque laboribus mundi etates, sancti quique felici morte uicerunt.

Septima iam sabbati perennis etate suscepti, octauam  beate resurrectionis etatem, in qua semper cum Domino regnent, expectant.



Decursus predictarum etatum.

Prima igitur etate seculi nascentis, prima huius die, fecit Deus lucem, quam appellauit diem. Secunda firmamentum celi in medio librauit aquarum, ipsis aquis ac terra cum superiore celo et uirtutibus, que in eo conditorem laudarent, ante horum sex dierum exordium creatis, etc. . . . . . . . ut apud Bedam de sex etatibus mundi.

Iosaphat, filius Asa, annis 25. Helias Thespites tres semis annos pluuiam continuit propter peccata Achab et populi Israhel. Et inter cetera magnalia Heliseum,  filium Saphat, qui fuit de Abelmaula, pro se unxit in prophetam. Ieronimus [23 1Kb] in libro Hebraicarum  questionum asserit, Heliam esse Fineen, qui zelo Domini accensus Zambri cum Moabitide fornicantem transfixit. Proprie autem uocatur Finees, nam ab euentu Helias dicitur. Cum enim idem Finees ab Isrelitico populo mitteretur ad tribum Ruben et Gath, que enormis magnitudinis altare construxerant, hoc ab eis responsum excusationis accepit: Fortissimus Deus Dominus ipse nouit. Ex quorum responso ipse Phinees uocatus est Helias, quod interpretatur: Deus Dominus, etc. . . . . . . . . . . .

Roma condita in monte Palatino, 11. Kal. Maii, a geminis Remo et Romulo, filiis Rhee Siluie, que erat filia Numitoris fratris regis Amulii, uirgo uestalis, set constuprata in salibus ludis [24 1Kb] . Sabine rapte, anno ab urbe condita tercio. Remus rutero [25 1Kb] pastorali  a Fabio, Romuli duce, occisus.

Ezechias, filius Achaz, annis 29. Huius anno sexto Salmanasar rex Assyriorum, capta Samaria, transtulit Israhel in Assyrios. Cuius regnum a primo Ieroboam steterat annis 360, etc. . . . . . . . . .

Qui autem reliqui fuerunt Iudei, transfugerunt in Aegiptum. Qua post annos quinque percussa a Chaldeis, in Babiloniam sunt et ipsi transmigrati.



De quinta etate mundi.

Quinta mundi etas ab exterminio cepit regni Iudaici, quod iuxta prophetiam Ieremie 70 annis permansit etc. . . . . . . . . . . . . . . . . . . .

Consentit his Iosephus, in decimo Antiquitatum libro scribens, templum et Ierusalem et omnem Iudeam  70 annis permansisse desolatam. Qui rursum enumerando reges Babilonis---si tamen [26 1Kb] ipse sic scripsit, et non codex fallit mendosus---centum facere [27 1Kb] annos ab euersa Ierusalem usque ad euersionem regni Chaldeorum facit colligi etc. . . . . . .

Anno 18 imperii Tiberii Dominus sua passione mundum redemit, et predicaturi per Iudee regiones apostoli, Iacobum fratrem Domini Ierosolimis ordinant episcopum. Ordinant et 7 diacones; et lapidato Stephano eclesia per regiones Iudee et Samarie dispergitur [28 1Kb] . Agrippa cognomento Herodes, filius Aristoboli filii Herodis regis, accusator Herodis tetrarche Romam profectus, a Tiberio in uincula coicitur [29 1Kb] ubi plurimos sibi asciuit ad amiciciam,  et maxime Germanici filium Gaium etc. . . . . . .

Domitianus frater Titi iunior, annos 15, menses 5. Hic secundus post Neronem christianos persequitur. Sub quo apostolus Iohannes in Pathmos insulam relegatus est, et Flauia Domitilla, Flauii Clementis  consulis ex sorore neptis, in insulam Pontianam ob fidei testimonium exiliatur.



De  regnis principalibus.

Primum regnum Assiriorum a Nino, Beli filio, et Semiramide uxore eius cepit, et permansit usque ad Thonoscon-coleron regem, qui Grece Sardanapallus uocatur, quem Abarces prefectus Medorum uicit, et regnum illud in Medos transtulit. In eo regnatum est a regibus 36 annis 1240, factis ab initio mundi ante huius regni exortum secundum chronicam Eusebii annis 3142. Huius regni caput Babilon ciuitas extitit. Hoc destructo, regnum Medorum incipit, quod a rege Abarce usque ad Astrigen, quem Cirus superauit, steterat annis 259 sub regibus 8, Chaldeis interim in Babilone non parua potestate regnantibus.  Exin regnum Persarum, quod Cyrus adiecto Medorum Chaldeorumque regno magnifice ampliauit, ab ipso Cyro usque ad Darium regem, Arsami filium steterat annis 231 sub regibus 14. Hoc Alexander Magnus rex Macedonum occiso Dario destruxit, omnemque sibimet orientem subegit, et Alexandriam in Aegipto condidit.

Deinde regnum Grecorum seu Alexandrinorum, ab ipso Alexandro Magno usque ad Ptolomeum Dionisium et sororem eius Cleopatram Iuliique Cesaris monarchiam, permanens annis 281 sub regibus 11, quamuis eadem Cleopatra postea permittente Iulio 20 annis regnauerit, usque ad Octauiani Augusti annum 15.

 Post hoc excellentissimum regnum Romanorum, quod iam pridem sub regibus et consulibus adoleuerat, ab ipso Iulio Cesare et Octauiano Augusto consurgens, omni prope mundo imperauit et usque ad hec tempora paulatim decrescendo perdurauit.

Hec sunt principalia regna per cursum temporum sibi inuicem succedentia, reliquaque regna bellorum tempestatibus quatientia.

Inter hec fuere alia plurima regna, minora quidem supradictis set tamen historicorum stilis celeberrima, de quibus eminentiora sunt hec: Sycioniorum, Aegiptiorum, Argiuorum, Hebreorum, Atheniensium Micenarum, Lacedemoniorum, Corinthiorum, Macedonum, Lidorum, Sirie, Asie, Latinorum qui postea Romani appellati sunt. Set de Latinis quomodo  ad Romanorum excellentiam uenerint, paucis dicamus.

Ante Troianum famosissimum bellum Troieque excidium in Italia regnauerunt: Ianus, Saturnus, Picus, Faunus, Latinus annis 150. Deinde post tercium  annum exterminii Troie, quod 877 [30 1Kb] regni Assyriorum contigit anno, Aeneas profugus inde in Italiam ueniens, filiam Latini Lauiniam accepit uxorem, regnoque succedens ipse et posteri eius 15, qui omnes Siluii cognominati sunt, usque ad Amulium Siluium, Numitoris fratrem, in Alba ciuitate, quam Ascanius Aenee filius condidit, regnauerunt annis 426. Interea regnante Amulio, Rhea Siluia que et Alia [31 1Kb] Numitoris filia, uirgo uestalis, se a Marte compressam mentita, ex stupro Remum et Romulum geminos enixa est. Quos Lupa quedam, Faustuli regii pastoris uxor, nutriuit. Qui adolescentes Romam condiderunt, occisoque Remo, Romulus Amulio Siluio succedens, ipse et sex successores eius usque ad Tarquinium Superbum regnauerunt annis  243. Deinde Tarquinio expulso, regioque nomine abdicato, consules a Bruto esse ceperunt. Post hos tribuni plebis ac dictatores, et iterum consules, rem publicam obtinuerunt per annos 464 usque ad Iulii Cesaris dictatoris monarchiam, in quibus diuersis bellis Romanum regnum excreuit. Deinde a Iulio Cesare et Octauiano Augusto amplificatum, totum pene orbem suis legibus subiecit, multoque tempore singulare imperium in orbe tenuit, donec succedentium ignauia principum, et undique [32 1Kb] insurgentium immanitate bellorum ad hunc quem hodie uidemus perueniret defectum.



DE SEX MUNDI AETATIBUS.

 Sex mundi etatibus  tempora distinguuntur. Prima etas ab Adam usque ad Ne, continens generationes 10, annos uero 1656, que tota periit diluuio, sicut infantiam mergere solet obliuio. Secunda a Ne usque ad Abraham, generationes similiter complexa 10, annos autem 296, que in lingua inuenta est, id est in Hebrea. A puericia namque homo incipit nosse loqui post infantiam que fari non potest. Tercia ab Abraham usque ad Dauid, generationes 14, annos uero 940 continens; et quia ab adolescentia incipit homo posse generare, Matheus generationum ex Abraham sumpsit exordium, qui et pater gentium constitutus est. Quarta a Dauid usque ad transmigrationem Babilonis, generationes eque 14 iuxta Matheum, annos autem 483 complexa, a qua regum tempora ceperunt.  Iuuenilis enim dignitas regno est habilis. Quinta deinde usque ad aduentum Saluatoris in carnem, generationibus et ipsa 14, annis autem 589 extenta. In qua ut graui senectute fessa malis crebrioribus plebs Hebrea quassatur. Sexta que nunc agitur, nulla generationum uel temporum serie certa, set ut etas decrepita, ipsa totius seculi morte ferienda.

Anno 42 Octauiani Augusti Cesaris, ex quo autem Aegiptus in prouinciam redacta est et Cleopatra cum Antonio uicta 28o anno, ab Urbe uero condita  752o, olimpiadis 193e anno tercio, dominus noster iehsu Christus in Bethleem Iude nascitur, transactis ab inicio mundi secundum Hebraicam ueritatem annis 3952, secundum septuaginta interpretes uero 5199.

44.  Infantes pro Domino trucidantur ab Herode.

46. Asinius Pollio orator moritur.

47. Herodes rex Iudee cum magno cruciatu obiit, pro quo Archelaus regnauit annis 9.

48. Fames magna facta est Rome .

50. Tyberius Cesar Dalmatas Sarmatasque [33 1Kb] subegit.

53. Iani porte 12 annis iam ab Augusto clause aperiuntur.

 54. Messala Coruinus orator moritur.

55. Eclipsis solis facta est.

56. Archelaus in uiennam Gallie urbem ab Augusto relegatur, et Augustus moritur, anno etatis sue 76o, et Iudea tetrarchis committitur .

TYBERIUS 2us, priuignus Augusti, regnauit annis 23.

1. Herodes tetrarcha Iudeorum regnum tenuit annis 24.

2. Mathematici Urbe pelluntur.

3. Liuius historiografus moritur. Ouidius peta in exilio moritur.

4. Germanicus a Tyberio missus Germanos uicit.

5.  Tredecim urbes terremotu corruerunt. Germanicus cesar moritur.

 6. Fenestella historiographus et peta moritur.

7. Tyberius multos reges ad se uocatos dolo nunquam remisit.

8. Pompeii theatrum incensum est.

9. Tyberius Drusum consortem regni fecit, qui eodem anno ueneno periit.

12. Pilatus preses Iudee a Tyberio mittitur.

15. [34 1Kb] Dominus iehsu Christus a Iohanne baptizatur, tricesimo anno etatis sue inchoante et predicare cepit .

17. Iohannes baptista ab Herode thetrarcha decollatur.

18. Dominus Ierosolimis passus est et resurrexit. Eclipsis solis et maximi terre motus facti sunt.

 19.  Iacobus frater Domini, Ierosolimorum episcopus ab apostolis ordinatus, sedit annis 30. Stephanus lapidatur. Paulus conuertitur [35 1Kb] .

20. Pilatus imaginem cesaris in templo statuens, seditionem excitauit .

21. Pilatus Romam uenit, et de miraculis Domini cesari nunciauit.

22. Tyberius ea que a Pilato audierat senatui nunciauit, set senatus contempsit.

23. Tyberius populum Romanum grauiter afflixit, et ipse ueneno periit.

 GAIUS CALICULA 3us, annos 4 [36 1Kb] , menses 6, dies 8, uir scelestissimus.

1. Herodes Agrippa rex Iudee a Gaio constitutus, regnauit annis 7.

2. Iudei apud Alexandriam profligantur ; pro quibus Philo clarissimus scriptor apud Gaium interpellans, nichil profuit.

3. Pilatus semetipsum interfecit, magnis a Gaio calamitatibus oppressus.

4. Matheus euangelium hebraice scripsit. Gaius occiditur a protectoribus suis.

CLAUDIUS 4us, annos 13, menses 8, dies 28.

2. Petrus apostolus Romam uenit, ibique per 25 annos predicans, episcopatum tenuit.

3. Herodes Agrippa ab angelo percussus expirauit;  pro quo filius eius Agrippa regnauit annis 26. Marcus in Aegipto predicauit .

4. Fames magna facta est, Claudius Britanniam subegit.

5. Noua insula 30 stadiorum in mari aparuit.

6. Ciues Romani a Claudio numerati inuenti sunt sexagies nouies centum et quadraginta quatuor milia [37 1Kb] .

7. Iudeorum in seditione 30,000 necantur in diebus azimorum .

9. Claudius Iudeos Urbe expulit.

10. Magna fames Rome facta est.

11. Claudius Felicem procuratorem Iudee fecit.

12. His temporibus Symon magus, symoniace hereseos auctor extitit. .

 13. Aegiptius quidam pseudopropheta Iudeorum plures seducens, a Felice opprimitur.

14. Claudius ueneno mortuus est, anno etatis 64o.

NERO 5us, annos 13, menses 7, dies 28. Iste flagitiosus in cunctis, primam in christianos persecutionem exercuit.

1. Seditio in Cesarea orta, plures Iudeorum perdidit.

2. Paulus apostolus Romam a Festo preside mittitur.

3 [38 1Kb] . Hucusque liber Actuum apostolorum, continens a passione Domini annos 27.

4. Statius peta clarus habetur .

 5. Nero Agripinam matrem suam et sororem patris interfecit.

6. Nero infinita luxuria et lasciuia ignauiaque bachatur.

7.  Iacobus frater Domini a Iudeis lapidatur.

8. Marcus euangelista apud Alexandriam passus est.

9. Neroniane therme a Nerone edificantur.

10. Nero ut similitudinem Troie ardentis uideret,  magnam partem Rome concremauit .

11. Nero Senecam magistrum suum interfecit [39 1Kb] Ieronimus in libro de uiris illustribus: Lucius Annius Seneca Cordubensis, Fotini stoici discipulus, patruus Lucani pete, multas epistolas scripsit ad Paulum apostolum et Paulus ad illum; qui se talem inter suos fore optauit, qualis Paulus habebatur inter christianos.

12. uespasianus dux exercitus aduersus Iudeos rebellantes a Nerone mittitur.

13. Petrus et Paulus a Nerone propter Symonem magum trucidantur 3. Kal. Iul. [40 1Kb] et pestilentia Rome facta est, Neroque seipsum interfecit .

[Cod. in marg.: Hec cronica in successione Romanorum  pontificum sequitur Eusebium, non pontificalem librum, cui tamen magis in hac descriptione esset credendum, ut puto quem Damasus papa rogatu sancti Ieronimi [41 1Kb] diligentissime descripsit.]

Linus primus a beato Petro papa sedit annis 12, passus 6. Kal. Decemb. [42 1Kb] .

Anthiochie secundus episcopus ordinatur Ignatius.

GALBA 6us, menses septem. OTHO menses 3. uITELLIUS menses 8.

uESPASIANUS 7us, in Iudea pugnans, imperator ab exercitu constituitur, et regnat annos 9, menses 11, dies 22, uir militari uirtute precipuus.

1. Titus [43 1Kb] Iudeos inenarrabili fame cruciatos obsedit.

 2. Ierusalem a Tito expugnata destruitur, anno a passione 42 [44 1Kb] , a prima uero conditione templi sub Salomone anno 1089 [44 1Kb] .

5. Hoc tempore Iosephus historiografus clarus habetur.

7. Colossus erectus est, habens altitudinis pedes 107.

9. Pestilentia Rome facta est; et terremotus tres ciuitates Cipri subuertit.

10. uespasianus profluuio uentris in uilla circa Sabinos obiit.

TITUS 8us, uespasiani filius, annos 2, menses 2, uir omni genere uirtutum mirabilis, ita ut delitie [45 1Kb] et amor humani generis diceretur.

 1. Titus anphitheatrum Rome construxit, in cuius dedicatione 5000 ferarum occidit.

2. Anacletus papa 2us, sedit annis 12, passus [46 1Kb] 6. Kal. Maii. Post [47 1Kb] Linum papam quidam libri habent Cletum et post Clementem Anacletum, set historia Eusebii Cletum papam omnino preterit.

Titus in eadem uilla qua et pater obiit, anno etatis sue 42.

DOMITIANUS 9us, frater Titi, annis 15, mensibus  5. Hic omnibus infectus sceleribus, secundo persequitur christianos.

1. Domitianus eunuchos fieri prohibuit.

2. Decreto senatus Titus inter deos refertur.

3. Tres uirgines ueste ob stuprum damnantur .

4. Anianus primus post Marcum euangelistam episcopus Alexandrie, post annos 22 obiit; pro quo Abilius 2us sedit annis 13.

6. Domitianus se Deum et dominum apellari iussit

8. Quintilianus rethor Rome clarus habetur .

9. Hic heresis Menandri magi et Hebionitarum et Cherinthiorum et Nicolaitarum exoritur.

 10. Hoc tempore Romani plurima mala a cesare et ab hostibus pertulerunt.

11. Domitianus de Dacis et Germanis triunphat.

12. Clemens 3us papa, sedit annis 9. Cornelia uirgo uestalis ob stuprum uiua defossa est.

[Cod in marg.: Nota [48 1Kb] repugnantia uideri, Clementem papam 32o anno post mortem Iacobi fratris Domini intronizari apostolice sedi, et ad eundem aliqua decretalia constituisse.]

13. Domitianus multos nobilium occidit.

14. Iohannes apostolus in Pathmos insulam a Domitiano in exilium missus, apocalipsin scripsit.

15. Domitianus Flauiam Domitillam cum multis aliis in exilium pro fide Christi relegauit.

16. Domitianus cum multa mala egisset, crudeliter  a suis interfectus est.

NERuA 10us, senex, annum 1, menses 4, dies 8. Hic primo edicto suo omnes exules reuocauit.

1. Sanctus Iohannes apostolus ab exsilio rediens, euangelium scripsit. Nerua morbo confectus obiit.

TRAIANUS 11us, genere Hispanus, annos 19, menses 6, dies 15, uir rei publice utilis, sed errore deceptus, tercio persequitur christianos.

1. Alexandrie Cerdo episcopus tercius, sedit annis 12.

2. Iohannes apostolus apud Ephesum dormiuit in pace, anno a passione Domini 68.

3 [49 1Kb] . Liber sancti Ieronimi de uiris illustribus asserit, Clementem papam hic obisse 9. Kal. Dec. [50 1Kb] et quartum a beato Petro fuisse.

 4. Euarestus papa 4us, sedit annis 8 passus [51 1Kb] 6. Kal. Nouembr. Traianus de Dacis et Scithis triunphat.

5. Traianus multas gentes Romano subiecit imperio.

6. Hoc tempore Symeon, Cleope filius, Ierosolimis episcopus crucifigitur. Ignatius Antiochie episcopus clarus doctor habetur. .

8.  Terre motus magnus [52 1Kb] . Adhuc floruit  Policarpus Smyrne episcopus, apostolorum discipulus.

9. Hoc tempore Plinius Secundus, philosophus clarus, pro christianis Traianum mitigat.

10. Terre motus multas urbes subuertit, et aurea domus Neronis incendio periit, et pantheum fulmine concrematum est .

12. Alexander papa 5us, sedit annis 10 [53 1Kb] , qui 5. Nonas Matii martirio coronatus est.

13. Alexandrie Primus episcopus quartus, sedit 12 annis.

14. Post Iustum Ierosolime episcopum Zacheus sedit.

15. Terre motus pene totam Antiochiam subruit.

 16. Traianus Armeniam, Assiriam et Mesopotamiam prouincias facit .

17. Ignatius Antiochie episcopus martirizatur.

18. Iudei commoti magnas cedes hominum faciunt, set in Alexandria uicti ab omnibus ubique trucidantur.

19. Traianus apud Seleuciam profluuio uentris moritur, anno etatis 64.

HELIUS ADRIANUS 12us annis 21. Hic per Quadratum discipulum apostolorum et Aristidem uicum sapientem libris apologeticis edoctus, mitis efficitur christianis.

1. Adrianus Alexandriam publicis restaurauit expensis.

 2. Adrianus iterum Iudeos profligat .

 3. Sixtus papa 6us, sedit annos 12. Adrianus plurima tributa relaxat.

4. Terre motus factus est. Bellum contra Sauromatas gestum.

5. Adrianus in Libiam, que a Iudeis uastata fuerat, colonias deducit.

6. Alexandrie Iustinus episcopus 5us, sedit annis 11. Adrianus legem dedit Atheniensibus.

7. Ierosolimis post Philippum episcopus Seneca 10us. .

8. Hoc tempore Aquila interpres habetur.

9. Adrianus apologeticis nostrorum acceptis, literas pro christianis misit.

11. His temporibus Saturninus Basilides et Carpocrates  heresim condiderunt.

12. Adrianus pater patrie primus appellatur .

13. Antiochie Cornelius episcopus constituitur. Nicopolis et Cesarea terre motu corruerunt.

14. Sixtus [54 1Kb] papa sub Adriano imperatore passus est, 8. Idus Aprilis.

15. Thelesphorus papa 7us, sedit annis 7; iuxta [55 1Kb]  hystoriam  Eusebii annis 11. Passus [56 1Kb] 4. Non. Ianuarii.

16. Iudei in arma uersi, Palestinam depopulantur.

17. Alexandrie Eumenes episcopus 6us, sedit annis 13 .

18. Iudei iterum commoti, magnis ubique cedibus enecantur.

19. Ierusalem ab Helio [57 1Kb] Adriano reparata est. et ex eius nomine Helia nuncupata, et Iudeis ne introirent interdicta.

20. Primus ex gentibus Ierosolimis episcopus Marcus ordinatur, cum iam 15 de Iudeorum gente obissent.

21. Adrianus morbo intercutis aque moritur, maior  sexagenario

ANTONINUS, cognomento Pius 13us, annis 23 [58 1Kb] , mensibus 3. Iste per apologeticum Iustini, christiani philosophi [59 1Kb] et postea martiris, edoctus, clemens efficitur nostris.

1. Yginus papa 8us, sedit annis 4 [60 1Kb] . Hic discessit 4. Idus Ian. .

2. Antoninus pater patrie apellatur.

3. ualentinus et Cerdo, et post hos Marcion et Marcus eclesiam heresi impugnant.

4. Iustinus [61 1Kb] philosophus pro christianis apologeticon Antonino scripsit.

5. Pius papa 9us, sedit annis 15 [62 1Kb] . Hic discessit 4. Idus Iulii.

6. Antiochie constituitur episcopus Heros .

9. Alexandrie Marcus episcopus 7us, sedit annis 10.

10 [63 1Kb] . Pius papa iuxta baptisterium sancte Praxedis consecrauit titulum sancti Herme, de quo Apostolus ad Romanos: »Salutate Phlegontham, Hermen,« cuius creditur esse liber ille Pastoris; licet apocrifus, qui apud Grecos multum usitatur.

13. Apollonius et Basilides philosophi clari habentur .

17. Crescens Cinicus philosophus, Iustino nostro philosopho persecutionem commouit, in qua ille pro Christo occubuit.

18. Alexandrie Celadion episcopus 8us, sedit annis 14.

 19. Anicetus papa 10us. sedit annis 11. Martirio [64 1Kb] coronatus 16. Kal. Maii: Cuius [65 1Kb] tempore memorat Egesippus, se Romam uenisse, ibique usque ad Eleutrum papam permansisse.

 21. Ierosolymis post Marcum factus est episcopus Cassianus 17us .

22. Antoninus Pius apud Lorium obiit, anno etatis 77 [66 1Kb] .

MARCUS ANTONINUS uERUS 14us, cum fratre Lucio Aurelio Commodo, annis 19, mense 1.

1. Hi primum equo iure administrauerunt imperium.

2. Lucio cesari Athenis sacrificanti, ignis ab oriente occidentem in celo ferri uisus est.

3. Fronto orator insignis habetur .

4. Cesares de Parthis triunphant.

5. Sub his principibus quarta persecutio orta, apud Asiam Policarpum cum plurimis, et in Gallia nultos sanctorum coronauit.

 7 [67 1Kb] . Hoc tempore maxima lues multas uastauit urbes, et exercitum Romanum pene deleuit.

8. Sother papa 11us, sedit annis 9 [68 1Kb] . Hic [69 1Kb] discessit 11. Kal. Maii. Antiochie Theophilus episcopus, uir sapiens, ordinatur .

10. Alexandrie 9us Agrippinus episcopus sedit annis 10. Lucius cesar apoplexi extinctus est.

11.  His temporibus Egesippus, Dionisius Corinthi episcopus, Pynitus Crete episcopus, Theophilus Antiochie episcopus, Modestus  Melito, Apollinaris et alii plurimi doctores clari habentur.

13. Katafrigarum heresis oritur.

14. Hoc tempore Datianus [70 1Kb] heresim Encraticarum condit.

15. Antoninus Commodum filium consortem regni  fecit.

16. Imperatores de hostibus triumphant et debita plebi relaxant.

17. Eleutherus [71 1Kb] papa 12us sedit annis 13. Hic [72 1Kb] discessit 8. Kal. Iun. Lucius Britannie rex ab Eleutero papa ut christianus efficiatur, impetrat.

18. Antoninus in Pannonia moritur .

LUCIUS ANTONINUS COMMODUS 15us post mortem patris annos 13 regnauit. Hic Germanos feliciter uicit; ceterum obscenus et prauus fuit.

1. Alexandrie Iulianus episcopus 10us sedit annis 10.

2. Serapis templum Alexandrie incensum est.

3. Hoc tempore Pantenus et Clemens Alexandrie  clari habentur .

4. Ierosolimis Maximus episcopus ordinatur 27us.

5. Commodiane therme Rome facte sunt.

6. Origenis apud Alexandriam nascitur

 7. Hoc tempore Montanus quidam catafrigarum heresim condit.

8. Hireneus, Lugdunensis episcopus, et alii doctores claruerunt.

9. Capitolium Rome et bibliotheca fulmine cremantur .

10. uictor [73 1Kb] papa 13us sedit annis 11. Demetrius Alexandrie 11us episcopus, annis 43. Commodus colossi capite sublato, sue imaginis caput iussit imponi.

12. Magna questio de pascha oritur, et in dominica die celebrari iubetur.

13. Commodus cunctis incommodus, in domo uestali strangulatur. HELIUS PERTINAX 16us, mensibus 7. Hunc IULIANUS iuris peritus occidens,  regnauit menses 7.

SEuERUS 17us, genere Afer, annos 17. Hic Iulianum ciuili prelio uicit, et se Pertinacem appellauit.

3. [74 1Kb] Hoc tempore Narcissus Ieroselimorum episcopus, et Theophilus Cesariensis, Policarpus quoque et Bacchilus Asiani, et alii episcopi insignes habentur.

5. Iudaicum et Samariticum bellum motum est.

6. Seuerus Parthos et Adiabenos Arabasque superauit .

8. Therme Seueriane apud Antiochiam facte sunt. [75 1Kb] uictor papa Martirizatus est 12. Kal. Maii.

9. Zepherinus papa 14us [76 1Kb] , qui discessit 7 Kalend.  Septembris, sedit ann. [77 1Kb] 17f.

10. Seuerus quinta persecutione plurimos sanctorum coronauit. Inter quos pater Origenis Leonides cum multis aliis martirizatur.

12. Perpetua et Felicitas hac persecutione apud Carthaginem bestiis deputantur.

13. Hoc tempore Simmachus et Theodocion interpretes habentur.

14. Seuerus uallum apud Britannos per 132 milia passuum a mari ad mare fecit.

16. Tertullianus Afer clarissimus habetur .

17. Seuerus in Britannia moritur.

ANTONINUS CARACALLA 18us, annis 7.

1. Antiochie Asclepiades episcopus ordinatur  nonus.

2. Hoc tempore Alexander episcopus Capadocie a Narcisso Ierosolimorum episcopus constituitur.

3. Antoninus Caracalla, propter genus uestis quod Rome erogabat, cognominatur.

5. Antoninus Rome thermas sui nominis edificauit.

6. Antoninus impatientia libidinis nouercam suam Iuliam duxit uxorem.

 7. Antoninus interficitur, anno uite 43.

OPIINUS [78 1Kb] MACRINUS 19us, annum 1.

1. Macrinus cum filio Diadumeno occiditur. Antiochie [79 1Kb] Philetus episcopus 10us constituitur.

MARCUS AURELIUS ANTONINUS 20us, annos 4.

1. Calistus papa 15us, sedit annos 5, qui [80 1Kb] passus est sub Alexandro imperatore 2. Idus Octobris .

2. Ypolitus episcopus clarus habetur.

3. In Palestina Nicopolis, que prius Emaus uocabatur, condita est.

4. Aurelius tumultu militari Rome occiditur.

AURELIUS ALEXANDER 21us, annos 13. Hic in matrem suam unice plus fuit et cunctis carus.

 1. Alexander Xerxen regem Persarum uicit.

2. Urbanus papa 16us, sedit annos 8. Hic multos nobilium ad fidem Christi conuertit, qui 8, Kal. Iunii ex hac luce discessit [81 1Kb] .

4. Ulpianus iuris consultus insignis habetur.

5. Neroniane therme Alexandrine uocantur.

6. Geminus presbyter, Ypolitus et Berillus episcopi et Bostrenus clari habentur.

7. Antiochie episcopus Zebennus 11us.

8. Mammea, mater Alexandri, Origenem celeberrimum doctorem ad se uocatum audire curauit .

10. Pontianus papa 17us, sedit annis 6, qui [82 1Kb] passus est sub Maximino imperatore 12. Kal. Decemb.

 11. Alexandrie Heraclas episcopus 12us, uir sapiens, sedit 14.

13. Alexander tumultu militari occiditur .

MAXIMINUS 22us, annis 3. Iste christianos et maxime rectores eclesie sexto post Neronem persequitur.

1.  Alexander Ierosolimorum episcopus 35us.

2. Pontianus papa et successor eius Antherus 18us papa post primum mensem pontificatus [83 1Kb] , 3. Non Ianuar. martirizantur.

3. Fabianus papa 19us, sedit annis 14. Maximinus Aquileie occiditur.

GORDIANUS 23us, annis 6.

 2. Pupienus et Albinus, qui imperium arripucrant, in palatio occisi sunt 

3. Hoc tempore Iulius Affricanus chronographus clarus habetur.

4. Hac tempestate Origenes Theodorum [84 1Kb] et Athenodorum fratres, postea episcopos nobiles, diuina imbuit philosophia.

6. Gordianus cum uictor a Parthis reuerteretur, haut longe [85 1Kb] a Romano solo interficitur.

 PHILIPPUS 24us, cum filio Philippo, annis 7. Hic primus omnium imperatorum christianus fuit. [86 1Kb] De hoc Philippo legitur in eclesiastica historia, quod in ipsa die pasche cum communicare uellet, ab episcopo loci non permitteretur, usque dum premissa confessione peccatorum inter penitentes satisfaceret.

1. Philippus filium suum Philippum consortem regni sui fecit .

3.  Alexandrie 13us Dionisius episcopus clarus doctor sed t annis 19. [87 1Kb] Qui in suo tempore Sabellianam heresim apud Ptolomaidem asserit exortam  .

4. Millesimus annus ab Urbe condita festiue celebratur.

5. Origenes presbiter his temporibus tanta scripsit,  ut Ieronimus quodam loco quinque milia librorum eius se legisse dicat  .

7. Philippus senior uerone, iunior uero Rome, occiditur.

DECIUS 25us, anno 1, mensibus 3. Iste septimam in christianos persecutionem excitauit.

1. Fabianus martirizatur 13. [88 1Kb] Kal. Febr., pro quo Cornelius papa 20us sedit ann. 3. Decius cum filio suo occiditur in [89 1Kb] Tracia a Gothis.

GALLUS 26us cum uolusiano filio, ann. 2, mens. 4.

1. Origenes [90 1Kb] anno etatis septuagesimo moritur. [91 1Kb] Nouatus presbiter Romane eclesie [92 1Kb] , heresis auctor extitit Nouatianorum, qui se catharos, id est mundos, [93 1Kb] dixerunt. Nouatiani [94 1Kb] in crimine lapsis  ueniam denegant, etsi digne peniteant.

2.  Gallus et uolusianus Teramne interfecti sunt.

uALERIANUS 27us, cum Gallieno ann. 15. Iste octauam persecutionem exercuit in christianos.

1. Cornelius papa martir efficitur 18. Kal. Octobr. [95 1Kb] Lucius papa 21us, sedit menses 8, passus [96 1Kb] 4. Non Martii 

2. Stephanus papa 22us, sedit annos 2. qui martirio coronatus est 4. Nonas Augusti [97 1Kb] .

3. Cyprianus doctor eximius Carthaginensis episcopus martirio coronatur.

4.  Sixtus papa 23us, sedit ann. 11, [98 1Kb] qui pro Christo decollatus est 8. Idus Augusti. ualerianus commota persecutione,  a Sapore rege Persarum captus, et oculis priuatus, in seruitute miserabili consenescit; et Gallienus territus, pacem reddidit christianis.

8. Germani Italiam, Alemanni Gallias et Italiam populantur.

 9.  Grecia, Macedonia, Pontus, Asia depopulantur per Gothos.

11.  Alexandrie Maximus episcopus 14us, sedit ann. 18.

12. Hoc tempore Theodorus, qui et Gregorius, Neocesarie episcopus uirtutibus claruit.

13. Ierosolime Hymeneus episcopus constituitur 37us.

14. Dionisius papa 24us, sedit ann. 9. Hic discessit 6. Kal. Ianuarii [99 1Kb] .

15. Gallienus Mediolani occiditur.

CLAUDIUS 28us, ann. 1, mens. 9. Iste Gothos iam per 15 annos Illiricum Macedoniamque uastantes superat.

1. Paulus de Samosathe Antiochie episcopus  hereticus esse conuincitur. [100 1Kb] Hic Anthiochie episcopus feminarum consortio delectabatur, quod et clericis suis concessit, ne sibi hoc crimen possent imputare, quippe astricti eodem crimine. Hic etiam Christum hominem communis nature asseruit. Hic cum damnatus nollet ab ecclesia discedere, ad cumulum sui dedecoris publica manu expellitur ab eclesia, ut narrat eclesiastica hystoria  [A. D. 270].

2. Claudius Sirmio moritur, pro quo frater QUINTILLUS regnauit dies 17, et Aquileie occiditur.

AURELIANUS 29us, ann. 5, mens. 6. Hic rei publice utilis, primo clemens christianis, postea persecutor fuit.

 2. Zenobia [101 1Kb] regina orientis uincitur.

3. Aurelianum Rome triumphantem Tetricus et Zenobia captiui precesserunt.

4. Aurelianus templum Soli edificat, et nonus persecutionem in christianos excitat .

5.  Aurelianus diuino fulmine territus, inter Bizantium et Eracliam a militibus occiditur.

 TACIUS 30us, mens. 6, quo apud Pontum occiso, FLORIANUS regnat dies 88, et apud Tharsum interficitur.

1. Felix papa 25us, sedit ann. 5us, [102 1Kb] qui martirio coronatus est 3. Kal. Iunii.

PROBUS 31us, ann. 6, mens. 4.

1. Gallie a barbaris uastate, a Probo Romano  restituuntur imperio.

2. Anatholius Laodicie episcopus clarus habetur.

3. Manes quidam, genere Persa, insanam Manicheorum heresim condidit .

4. Antiochie episcopus Quirillus constituitur 18us.

 5. Euthicianus papa 26us, sedit mens. 10 [103 1Kb] , passus pro Christo 8 Kalend. Augusti.

6. Gaius papa 27us, sedit ann. 15. Alexandrie Theonas episcopus 15us, ann. 18. Probus apud Sirmium tumultu militum occiditur.

CARUS 32us, cum filiis Carino et Numeriano, ann. 2.

1. Carus uictor de Parthis, super Tygridem fulmine ictus interiit.

2. Numerianus occiditur. Carinus apud Margum a Diocletiano interficitur. Hucusque ab incarnatione Domini supputantur anni 284 secundum Dionisium .

DIOCLETIANUS 33us, ann. 20.

1. Ab hoc anno Greci paschales circulos inchoabant.

 2. Diocletianus Herculium Maximianum in consortium regni assumit.

3. Maximianus in Gallia Amandum cum rusticis uicit.

4. Hoc tempore Carausius Britannias, Narses rex Persarum orientem, Aegyptum Achilleus, Quinquegentiani Africam uastauerunt .

6. Diocletianus Constantium, Constantini patrem, cesarem facit, qui regnauit ann. 16.

7. Diocletianus Galerium Maximianum cesarem facit.

8. Hoc tempore Phierius presbiter et Achillas et Melitius Alexandrie claruerunt.

9. His temporibus diuersis et multis preliis hostes  diuersi uincuntur.

11. Diocletianus se ut Deum adorari iussit.

13. Gaio papa 10. Kal. Maii [104 1Kb] martirizato, Marcellinus 28us successit, ann. 9 [105 1Kb] , qui item passus est pro Christo, 6. Kal. Maii. Huc usque eclesiastica historia Eusebii successiones presulem Romanorum siue Alexandrinorum aperte describit, sicut et hic descripte habentur.

14. Diocletianus uicto Achilleo, Alexandriam Aegiptumque recepit.

15. Constantius 60 milia Alemannorum occidit .

16. Alexandrie Petrus 16us episcopus, sedit ann. 12.

17. Galerius [106 1Kb] Maximianus Narseum superauit,  et uxorem ac liberos eius captiuauit.

18. Diocletianus et Maximianus insigni pompa de hostibus triumphant.

19. Diocletianus in oriente, et Herculius Maximianus in occidente eclesias subuertunt, libros diuinos incendunt, et christianos decima persecutione post Neronem cruciauerunt.

20.  Diocletianus Nicomedie, et  Maximianus Mediolani purpuras et regnum ob senectutis defectum sponte deponunt.

GALERIUS [107 1Kb] et CONSTANTIUS augusti. Maximinus persecutor christianorum et Seuerus cesares eliguntur.

1.  Constantius augustus, uir mansuetus, in Britannia Eboraci obiit.

CONSTANTINUS, Constantii ex concubina Helena filius, ann. 30, mens. 10. Hic primus imperator, excepto Philippo christianus fuit, et ab hoc christiani imperatores ceperunt.

1. Maxentius, Maximiani Herculii filius, augustus appellatur. Marcellus 29us papa sedit ann. 5, passus [108 1Kb] 17. Kal. Februarii.

2. Maximianus Herculius apud Massiliam turpiter  interficitur.

3. Occiso Seuero, Licinius cesar efficitur.

4.  Galerius [109 1Kb] Maximianus, christianorum persecutor, diuina ultione tactus, parcere christianis iussit.

5. Maximinus cesar persecutionem restaurat .

6.  Petrus Alexandrie episcopus martirio coronatur, pro quo Achillas sedit. Eusebius papa 30us, ann. 6. [110 1Kb] ; 6 Non. Octobris discessit. Magna fames et lues in persecutores facta est.

7. Persecutio tandem post 10 annos finita est.

8.  Constantinus Maxentium ciuili prelio, Deo iuuante, apud pontem Muluium [111 1Kb]  uicit.

9. Maximinus [112 1Kb] cesar cum magno cruciatu miserabiliter et digne moritur.

10. Plurimi persecutorum et magorum trucidantur.

12.  Licinius Cesar primo bonos christianorum ultor, praua contra Constantinum machinans et christianos persequens, uic[.....]s bello interiit. Melciades papa 31us, sedit annis 4, obiit [113 1Kb] 4. Idus Ianuarii [114 1Kb] .

14. Hoc tempore Alexandrie presbyter Arrius nefandam Arrianorum heresem condit, sub Alexandro episcopo, qui Achille successit.

16. Siluester papa 32us [115 1Kb] , ann. 23 mens. 10, qui discessit 2. Kalend. Ianuarii [116 1Kb] .

 17. Concilium in Nicea congregatur 318 episcoporum, sub Siluestro [117 1Kb] papa, in quo Arrius condemnatur [118 1Kb] et 70 capitula constituuntur, sicut Athanasius dicit, qui eidem sinodo interfuit.

Sunt ex Nicea decies septena statuta,
Sicut Athanasius scribit simul et papa Marcus.

19. Hoc tempore crux dominica ab Helena Constantini  matre Ierosolimis reperitur, sub Macario eiusdem urbis episcopo.

20. uicennalia Constantini acta Rome .

22. . Constantinus Sarmatas, Gothos et multas nationes Romano subdit imperio.

24. Constantinus Bizantium urbem reparauit, et ex suo nomine Constantinopolim appellauit, et sedem Romani regni esse uoluit.

25. Athanasius episcopus ordinatur Alexandrie [119 1Kb] .

26. His temporibus Indi et Hiberi efficiuntur christiani .

27. His temporibus Eusebius Cesariensis episcopus, et Iuuencus peta, et plurimi doctores claruerunt.

 28.  Antonius monachus clarus habetur.

29. Constantia, Constantini soror, uxor Licinii moritur.

30. Constantinus in Arrianum dogma labitur.

31. Constantinus dum bellum in Persas pararet, apud Nicomediam obiit, anno etatis 66o .

CONSTANTIUS, filius Constantini, cum Constantino et Constante fratribus ann. 24, mens. 5, dies 13.

1. Constantius fit Arrianus per Arrianum presbiterum et Eusebium Nicomediensem, et persequitur catholicos.

2.  Iacobus Nisibinus episcopus  uirtutibus claruit.

3. Constantinus bellum fratri Constantio inferens, iuxta Aquileiam occiditur.

4. Terre motus multas urbes diruit.

5. Franci a Constante perdomiti, in pacem recepti sunt .

6. Constantinopoli eiecto ab Arrianis Paulo episcopo, Macedonius heresiarches in locum eius substituitur.

7.  Hoc tempore Maximinus Treuerorum episcopus clarus habetur, a quo Athanasius Alexandrie episcopus, a Constantio profugus, honorifice suscipitur.

8. [120 1Kb] Marcus 33us papa sedit ann. 2 [121 1Kb] Nonis [122 1Kb]  Octobris.

9. Athanasius episcopus ad Constantis literas Alexandriam regreditur.

10. Eclipsis solis facta est, et terre motus multas subuertit [123 1Kb] Iulius 34us papa, ann. 15, 2 Id. Apr. [124 1Kb] .

11. Bellum contra Persas graui Romanorum damno geritur.

 12. Constans haut longe ab Hispania  interficitur, anno etatis 30o.

14. His temporibus ossa Timothei et sancti Andree apostolorum et Luce euangeliste Constantinopolim allata sunt.

16. Antonius monachus centesimo quinto etatis sue anno in heremo moritur; quo tempore multi heremite uirtutibus claruerunt .

17. uictorinus rethor et Donatus grammaticus Rome insignes habentur.

18. Iulianus cesar efficitur a Constantio.

19. Magne Alemannorum copie apud Argentarium [125 1Kb] delete sunt.

20. Iulianus Rheno Germanos uicit  [A. D. 355].

 21. Hilarius Pictauiensis episcopus, et Athanasius Alexandrinus, et omnes catholici episcopi ab Arrianis multa mala sunt perpessi.

22. Apud Ariminum sinodus Arrianorum 400 episcoporum [126 1Kb] contra fidem facta est.

23.  Iulianus successu bellorum elatus, augusti nomen usurpat. Constantius in Parthos bellum parat [127 1Kb] . Liberius papa 35us, sedit annos 6. Quo expulso, locum eius Felix papa 36us uno anno occupauit; et iterum Liberius sue sedi restituitur [128 1Kb] . Sanctus autem Felix Constantium imperatorem hereticum esse declarans, martirizatus est, 4. Kal. Augusti.

24. Constantius Parthico bello dimisso, contra Iulianum arma sumens, moritur.

 IULIANUS apostata, annum 1, menses 8. Hic ex christiano lectore paganus factus, persequitur christianos.

1. Pagani apud Sebasten sepulchrum sancti Iohannis Baptiste inuadunt .

2. Iulianus ad bellum Parthicum profectus, et christianorum sanguinem diis suis uouens, Dei iudicio a quodam hoste occisus interiit, anno etatis 32o.

IOuIANUS menses 8. Iste iterum cum omni exercitu ad christianitatem redit.

1. Sinodus heretica Antiochie facta est. Iouianus in noua domo recubans, suffocatus odore prunarum et calcis moritur.

 uALENTINIANUS, annos 11. Hic ob fidem Christi tribunatu militum a Iuliano priuatus est.

1. ualentinianus ualenti suo fratri orientis imperium dedit.

2.  ualens ab Eudoxio Arrianorum episcopo seductus et baptizatus, post mortem fratris orthodoxos persequitur.

3.  Gratianus, ualentiniani filius,  Ambianis imperator efficitur. uera lana pluuie immixta de nubibus fluxit.

4. Athanaricus rex Gothorum christianos in sua gente persequitur [129 1Kb] . Damasus papa 37us, sedit annos 18.---3. [130 1Kb] Idus Decembris.

5. Hoc tempore Apollinaris episcopus plura scripsit, set postea heresim condit.

6. Magna fames in Phrigia.

7. His diebus post Auxentii Arriani mortem Ambrosius episcopus Mediolani ordinatur.

8.  ualentinianus Saxones in regione Francorum cede perdomuit.

9.  Burgundionum 80 fere milia iuxta Rhenum consederunt.

10. Post Auxentium Arrianum, ordinato Ambrosio,  Italia ad rectam fidem redit.

11.  ualentinianus bellum in Sarmatas parans, apoplexi moritur.

uALENS post mortem fratris cum Gratiano et ualentiniano annos 4.

1. Gratianus 30 milia Alemannorum deleuit.

2. ualens legem dedit, ut monachi militarent; nolentes fustibus iussit interfici. Gothi datis a ualente hereticis doctoribus, Arriani efficiuntur .

3.  Gothi fame compulsi rebellant.

4. ualens a Gothis occiso exercitu fugiens, in domo quadam uiuus crematur. Huc usque chronica Eusebii Ieronimus perduxit. Hinc autem usque ad millesimum quinquagesimum quartum annum ab  incarnatione Domini domnus Heremannus chronica sua perduxit.

378. Post mortem ualentis Arriani imperatoris, Gratianus cum ualentiniano fratre suo, annis 6 regnauit [131 1Kb] .

379. Gratianus imperator Theodosium orienti imperatorem prefecit. Priscillianus, de Galliis episcopus, hoc tempore sui nominis heresim condit.

380. Ab hoc anno Theophilus Alexandrinus episcopus paschales ciclos inchoat.

381. Sinodus secunda uniuersalis 150 episcoporum Constantinopoli agitur, contra Macedonium heresiarcham, ipsius urbis episcopum, sub Theodosio augusto et [132 1Kb] Damaso papa; et [133 1Kb] post damnationem predicti heretici tres canones constituuntur.

 383. Archadius, filius Theodosii augusti, a patre in consortium regni assumptus, regnauit annis 26.

384. Maximus sibi regnum usurpans, Gratianum Lugduni occidit. Rome post Damasum papam Siricius, qui in chronicis Prosperi Ursinus dicitur, papa 40 us, sedit annos 14. Si [134 1Kb] numero predictorum pontificum sanctum Petrum et Cletum papam annumeras, quos pretermisimus in numero, Siricium papam in ordine quadragesimum certissime inuenies.  Nota etiam seriem Romanorum presulum et eorum annos diuersissime descriptos in quibusdam libris inueniri. Ieronimus presbiter, iam in Bethleem habitans, clarus habetur. Priscillianus hereticus in sinodo Burdegalensi damnandus, fugit, set Treueris ab Ebodio prefecto interficitur.

386. Hoc tempore Siricius papa scripsit decretalia 15 capitula Hymerio Tarraconensi episcopo [135 1Kb] .

388. Theodosius augustus Maximum tyrannum Aquileie occidit.

389. Ytatius et Ursatius episcopi, ob necem Priscilliani quem accusauerant, eclesie communione priuantur.

390. Hoc tempore sanctus Martinus, Ambrosius, episcopi, Ieronimus presbiter, Iohannes Crisostomus,  Augustinus et Seuerus aliique quam plures doctores claruerunt.

392. ualentinianus dolo Arbogastis laqueo uitam finiuit. Ieronimus librum quem de uiris illustribus eclesie scripsit, huc usque perduxit.

393. Theodosius imperator cum filiis Archadio et Honorio tres annos regnauit.

394. Iohannes anachoreta, cuius uitam Ieronimus decripsit, Theodosium imperatorem contra Eugenium tyrannum uictorem fore predixit.

395. Theodosius imperator Eugenium tyrannum uicit, et ipse eodem anno Mediolani in pace requieuit. Pro [136 1Kb] quo Archadius et Honorius filii eius, annos 13. Augustinus Ypone ordinatur episcopus Iohannes heremita migrauit ad Dominum. Huc  usque eclesiasticam historiam Eusebii Rufinus [137 1Kb] siue Ieronimus perduxit, transferendo eandem.

396. Gildo comes Affricam sibi tyrannice usurpauit.

397. Sanctus Martinus Turonorum episcopus migrauit ad Dominum, anno etatis 81o, episcopatus uero 26o, cuius uitam et uirtutes Sulpitius Seuerus egregie composuit.

398. Sanctus Ambrosius Mediolanensis archiepiscopus, doctor egregius, migrauit ad Dominum, 5. Kal. Maii. Rome Anastasius, papa 41us, sedit annis 4. Gildo comes pugna uictus interiit.

399. Templa idolorum destruuntur, et ludi gladia torum tolluntur.

400.  Gothi Italiam deuastant. Hoc tempore  Anastasius papa sua decreta constituit, et inuentos in Urbe Manicheos damnauit. Corpora prophetarum Abacuc et Michee a Domino reuelantur.

401. Iohannes Constantinopolitanus et Theophilus clarissimi habentur, set adeo discordes, ut molimine Theophili Iohannes in Pontum exilio sit relegatus.

402. Gothi Stiliconem ducem cum Romano exercitu  fugauerunt. Innocentius, papa 42us, sedit annos 14, qui [138 1Kb] 57 capitula decretalia scripsit.

403. Carthagini concilium contra Donatistas habetur.

404.  His temporibus Innocentius papa multa decreta fecit. Orosius presbyter clarus habetur.

405. Hoc tempore Radagaisus cum 200 milibus Gothorum, Deo donante, est uictus.

406. Wandali, Sueui et Alani, traiecto Reno, tertio Kal. Ianuar. Gallias hostiliter ingressi.

407. Innocentius papa Archadium imperatorem excommunicauit, quia consensit, ut expelleretur Iohannes Crisostomus [139 1Kb]  .

408. Archadius imperator Constantinopoli moritur,  relicto pro se filio Theodosio. Cum quo dehinc patruus Honorius annis 15 regnauit. Stilico dux fortis ab Honorio augusto occiditur.

409. Wandali, Alani, Sueui, in [140 1Kb] die Octobris Hispanias occupant.

410. Alaricus rex Gothorum Romam obsedit et irrupit, anno ab Urbe condita 1164, et quia christianus erat, locis tantum sacratis et ad ea perfugis pepercit.

411. Pestilentia, fames, bestie et gladius barbaricus, miserum late deuastant orbem.

412. Gothorum maxima pars Gallias ingressa. Heros, sancti Martini discipulus, Arelatensis episcopus, sanctus, innocens, sede sua pulsus est, et pro eo Patroclus ordinatur.

 413. His temporibus Pelagius Britto, annitentibus Celestio et Iuliano, liberum arbitrium plus iusto extollens, et hominem sine gratie Domini auxilio, proprio nisu, perfectum fieri posse asserens, fidem eclesie turbat. Cuius heresim beatus Augustinus singulariter pre ceteris expugnat, et papa Innocentius cum aliis hereticis condemnat. Burgundiones partem Gallie, Rheno contiguam obtinuerunt.

414. Attalus Gothis auctoribus in Gallia tyrannidem inuasit.

415. Gothi Hispanias petunt, quorum presidio Attalus destitutus, a Romanis est captus. Ierosolimis corpora sanctorum Stephani protomartiris, Gamalielis et Nichomedi, Luciano presbitero diuinitus  reuelata, inueniuntur.

416. Rome Zosimus, papa 43us, sedit annis tribus. Qui sua etiam ad eclesie statum decreta promulgauit Ysicio [141 1Kb] episcopo, sub quatuor capitulis.

417. Honorius augustus Romam triumphans ingreditur,  Attalo currum eius precedente, et in exilium postea misso. Questio et dissensio de huius anni pascha oritur [142 1Kb] sub Zosimo papa.

418. Carthagini concilio episcoporum 217 collecto et a Zosimo papa confirmato, Pelagius aliique heretici damnantur. Eclipsis solis 14 Kalend. Augusti facta.

419. Honorius augustus Constantium ducem consortem facit imperii. Rome Bonifacius, qui quatuor decreta fecit [143 1Kb] , papa 44us, sedit annis quatuor, cum quo ab aliis papa ordinatur Eulalius, qui tamen ab augusto deponitur.

420. Bethlehem Ieronimus presbiter, egregius interpres, anno etatis 91o obiit [144 1Kb] .

421. Constantius imperator Rauenne moritur.

 423. Placidia augusta a fratre Honorio pulsa, ad Theodosium augustum in orientem proficiscitur. Rome Celestinus, papa 45us, sedit annis 9, qui [145 1Kb] 22 capitula decretalia episcopis Galliarum scripsit. Honorius imperator occidentis Rauenne moritur, et Iohannes tyrannus regnum eius occupauit.

424. Theodosius ualentinianum, amite sue Placidie filium, cesarem faciens, ad regnum occidentis cum matre possidendum remittit.

425. ualentinianus cum matre Iohannem tyrannum Rauenne oppressit.

426. Patroclus Arelatensis episcopus a tribuno quodam barbaro innocens trucidatur.

427. Bonifacius in Affrica pollens, duces quosdam contra se dimicantes occidit. Contra quem euocatis  barbaris, mare, ad id tempus ignotum, peruium efficitur.

428. Nestorius episcopus Constantinopolitanus, duas in Christo personas predicans, hominemque purum ex uirgine natum, deitatem postea accepisse affirmans, a Cirillo Alexandrino episcopo et papa Celestino hereseos arguitur.

429. Agricola hereticus Pelagianista, Britannias suo inficit errore.

430. Sanctus Augustinus Yponensis episcopus, in ciuitate sua a barbaris obsessus, cum inter ipsas obsidionis angustias pro eclesia sollicitus, Iuliani argutiis pro gratia Dei pugnans respondisset: ipsa Dei gratia, ne ruinam suorum uideret, subtractus, 5 Kalend. Septemb. migrauit ad Dominum, anno  etatis 76o, episcopatus seu presbiteratus 40o.

431. Tertia sinodus uniuersalis 200 episcoporum apud Ephesum congregatur, sub Celestino papa; ubi inter alias hereses Nestorius cum secta sua damnatur, et [146 1Kb] 12 capita contra eundem conscribuntur.

 432. Rome Xistus, papa 46us, sedit annos 8.

433. ualentinianus augustus multa eclesiis dona dedit.

434. Wandali iam nono anno Affricam infestantes, pactum a Romanis postulant.

435. Pax cum Wandalis facta.

436. Gothi Narbonam obsessam fame premunt.

437. Bellum a Romanis contra Gothos geritur.

438. His temporibus sanctus Prosper Regiensis episcopus contra librum Cassiani de protectione Dei scripsit, in quo eundem liberum arbitrium nimis extulisse probauit [147 1Kb]  .

439. Iulianus Atelenensis episcopus, Pelagianista iactantissimus, eclesie communioni surripere temptans, a Xisto papa denuo damnatur.

 440. Rome defuncto Xisto, Leo, uir doctrina et moribus insignis, papa 47us, sedit annis 22, [148 1Kb] qui Euticianam et Nestorianam hereses condemnauit, et [149 1Kb] 49 decreta conscripsit.

441. Theodosius imperator contra Wandalos per duces suos bellum mouet.

443. Sanctus Brictius Turonorum episcopus decessit, cui sanctus Eustochius successit. Leo papa multos in Urbe Manicheos publicauit, et libros eorum incendit. [150 1Kb] Hic  constituit, ut monacha uelamen capitis ab episcopo benedictum nullatenus acciperet, nisi prius uirginitas illius probata foret. Unde et Augustinus asserit, nec illam inter uirgines sacras consecrandam fore, si qua foret uel ante baptismum corrupta.

 444. Attila rex Hunorum Bleldam fratrem suum regnique consortem interemit. De huius anni pascha Proterius et Pascasinus Leoni pape scribunt.

445. His temporibus Leo papa inter alia bona basilicas apostolorum Petri et Pauli renouauit.

446. Apud Ephesum septem dormientes, qui sub Decio multa pro Christo tormenta passi in spelunca quadam obdormierunt, post annos 196 expergefacti sunt, et, confirmata fide resurrectionis, iterum obdormierunt.

447. Euthices presbiter et abbas Constantinopolitanus, confusa in Christo diuinitatis et humanitatis substantia, unam in eo naturam dogmatizans, annitente Theodosio iuniore augusto et Dioscoro Alexandrino  episcopo, resistentem sibi Flauianum Constantinopolitanum archiepiscopum, expulsum, ad mortem usque persequuntur. Contra quam heresim Leo papa legatos misit.

448. Theodosius imperator Leonem papam pro defensione Euthicetis ad se uocat. Qui a populo Romano uenire prohibitus, legatos pro se misit.

 449. Iterum catholici ab imperatore Theodosio ad audientiam euocati.

450. Leo papa legatos ad confutandam heresim mittere curauit. Theodosius imperator moritur Pro quo Martianus orientis imperium adeptus, et 7 annis regnans, Euthicetem cum suis sequacibus damnat. Placidia augusta obiit. Romani Aetio duce, Gothis auxiliatoribus, Attilam uicerunt regem Hunorum.

451. Attila recollectis uiribus Aquilegiam magna ui cepit. Ad quem ualentinianus imperator Leonem papam mittens, pacem cum eo fecit.

452. Attila rex Hunorum in suis sedibus moritur. Hoc tempore quarta sinodus uniuersalis 630 episcoporum in Calcenone contra Euthicen et omnes  hereticos congregatur, [151 1Kb] ibique damnatis hereticis 27 canones statuerunt.

453. ualentinianus imperator Aetium patricium manu sua in palatio fraudulenter occidit.

454. ualentinianus imperator in campo Martio ab amicis Aetii interemitur. Pro quo Maximus inuadens imperium, infra duos menses a militibus occiditur; post quem Auitus sumpsit imperium. Ipso anno Geisericus rex Wandalorum Romam cunctis opibus expoliat. Huc usque Prosper chronica sua perduxit, qui et epistolam Leonis pape de uera Domini incarnatione contra Euthicen creditur composuisse.

455. Auitus imperium Placentie deposuit. Pro quo Maiorianus regnauit annis 4.

 456. Martianus imperator orientis obiit; pro quo Leo imperator annis [152 1Kb] 17 regnat. Ab hoc anno uictorius paschales cyclos, set errore plenos, inchoat, iubente papa Hylario.

457. Maiorianus imperator occidentis in Affricam contra Wandalos mouit procinctum.

460. Maiorianus imperator a Richmere patricio fraudulenter perimitur.

461. Seuerus Rauenne a Richmere imperator effectus, quatuor annis regnauit. Turonis beatus Perpetuus episcopus factus, corpus sancti Martini transtulit.

462. Rome Hylarius, papa 48us, sedit annis 6, mensibus 3. Qui hereses Euthicianam et Nestorianam  damnauit, et inter alia bona etiam duas bibliothecas [153 1Kb] in Urbe condidit, [154 1Kb] et sex synodica capitula constituit.

463. Rex Alanorum Italiam petens, apud Pergamum a Richmere patricio pugna uictus interiit.

464. Seuerus impererator fraude, ut aiunt, Richmeris ueneno periit.

 466. Leo imperator Anthemium de Constantinopoli ad regendum occidentis imperium Romam misit, qui regnauit annis 5.

467. Tolose ubi sedes regni Gothorum erat, in medio ciuitatis sanguis e terra prorumpens, tota die una profluxit.

468. Arabundus imperium temptans, iussu Anthemii imperatoris exilio deportatur. Rome Simplicius, papa 49us, sedit annis 15, mensibus 3, [155 1Kb] qui duo decreta promulgauit.

469. Romanus patricius imperium affectans, decollatur.

470. In Gallia sanctus Remigius, celitus antequam nasceretur prenunciatus, a cella in quam se adolescentulus Deo militans incluserat, ui abstractus,  Remorum archiepiscopus fit [156 1Kb] .

471. Richmer Anthemium imperatorem cum magna clade urbis Rome occidit, et Olybrium imperatorem constituit, ipseque periit.

472. Rauenne Glicerius sumpsit imperium. Constantinopoli Leo Leonem consortem regni fecit, quippe suum nepotem.

473. Leo senior imperator obiit; post quem Leo iunior paucis mensibus regnans, et ipse moritur. Post hunc Zeno imperator regnauit annis 17. Rome Glicerio successit Nepos in imperio.

474. Orestes patricius Nepotem imperatorem fugauit, filioque suo Augustulo imperium dedit.

475. Odoacer rex Torcilingorum et Rugorum, peruasa Italia, Romam obtinuit; anno a conditione  eius 1230o, Orestem et Paulum patricios occidit, Augustulum imperatorem exilio damnauit.

476. Odoacer Rome inuito Zenone regnat.

478. Tempore Zenonis imperatoris corpus Barnabe apostoli, et euangelium Mathei euangeliste stilo ipsius scriptum, ipso reuelante inuenta sunt.

479. Simplicius papa Petrum Alexandrinum episcopum, hereticum Euthicianum, ab Acatio Constantinopolitano accusatum damnat.

480. Hilderico regi Francorum mortuo, successit Loudowicus filius eius, quem dicunt Clodoueum, et regnauit 30 annis.

482. Theodericus Theodmari filius, rex Ostrogothorum, id est [157 1Kb] qui olim in Italia remanserant Gothorum, Zenoni augusto familiaris [158 1Kb] effectus,  cum suis ei Gothis militauit.

483. Zeno augustus Theodericum huius anni consulem et magistrum militum fecit. Rome Felix tercius, papa 50us, sedit annis fere 9, [159 1Kb] et canonum unum capitulum [160 1Kb] constituit.

485. Hoc tempore Acatius Constantinopolitanus heresi fauens, Petrum Alexandrinum reuocat, quem [161 1Kb] quondam [161 1Kb] accusabat [161 1Kb] . Quo audito, Felix papa utrumque cum sequacibus erroris condemnat.

488. Theodericus rex Ostrogothorum, permisso  Zenonis augusti Italiam petiit. Cui Odoacer occurrens, bello conflixit, set uictus aufugit.

489. Theodericus Odoacrum iam tercio deuicit, eumque fugatum Rauenne obsedit.

490. Odoacer quarto confligens cum Theoderico, uictus est et captus. Constantinopoli Zenon imperator moritur. Post quem Anastasius imperium orientis 28 annis rexit.

491. Rome defuncto Felice papa, concilium a presbiteris et diaconibus agitur.

492. Theodericus Rauenne Odoacrum sibi insidiantem peremit, et ipse occidentis imperium 30 annis obtinuit. Rome Gelasius, papa 51us, sedit annos 4, menses 7, uir doctus et pius; qui omnes [162 1Kb] hereticos damnauit, clerum Romanum auxit,  multa decreta fecit, id [163 1Kb] est capitula 28.

493. Hoc tempore in Affrica beatus Fulgentius, Ruspensis episcopus, claruit doctrina et actibus.

494. Ludowicus rex Francorum Alemannos bello uicit, Deo iuuante, cui, cum in eodem bello periclitaretur, se crediturum promisit.

495. Ludowicus seu Clodoueus rex Francorum, instante Rodhilde coniuge sua christiana, a sancto Remigio Remensi archiepiscopo fide Christi imbutus, cum gente sua baptizatur.

496. Trasamundus rex Wandalorum in Affrica, catholicis infestus, eclesias clausit, et 240 episcopos in Sardinia exilio afflixit.

497. Betius patricius et consul multa his temporibus ingenii sui monimenta in seculari philosophia  excellenter edidit. Rome Anastasius, papa 52us, sedit annis fere duobus, et [164 1Kb] capitula 8 decretalia fecit.

498. Isauri, occiso Lilingo duce suo, ab Anastasio imperatore trucidantur.

499. Theodericus rex Rome et alibi multa per hec tempora mirifica construxit edificia. Rome Simmachus, papa 53us, sedit annis 15, mensibus fere 8. Cum quo simul per dissensionem nimiam ordinatur Laurentius, et magna Rome inter clerum et populum discordia facta, donec iudicio Theoderici regis Symmachus in sede confirmaretur. Hic [165 1Kb] 13 capitula synodica constituit.

500. Simmachus papa sinodo Rome acta, Laurentium  emulum suum Nucerie ordinauit episcopum.

501. Theodericus rex aqueductum Rauenne fecit. His temporibus sanctus Mamertus uiennensis archiepiscopus uirtutibus claruit, qui propter luporum et ursorum immanitatem aliasque plagas, triduanas ante ascensionem Domini letanias primus instituens, Domini misericordiam plagarumque cessationem promeruit.

503. Quidam ex Romanis Symachum papam falso criminantes, et apud regem accusantes, Laurentiumque reuocantes, magnum Rome scisma fecerunt, et  Petrus Altine urbis episcopus, permisso Theoderici sedem apostolicam inuasit.

504. Sinodo 115 episcoporum collecta, beatus papa Simmachus de illatis purgatur, et sedi sue cum gloria restituitur, et peruasores sedis eius Laurentius Nucerinus et Petrus Altinas condemnatur.

505. Ludowicus rex Francorum Parisius beati Petri basilicam edificat.

506. Theodericus rex Italie contra Francos in Galliam exercitum mouit.

507. Dissensio iterum inter Simmachum papam et eclesiam oritur.

508. Hoc anno Rome Betius uir eruditissimus consulatum administrauit. Hoc quoque tempore Auitus, abbas Aurelianensis, uirtutibus et prophetie  spiritu clarus effulsit.

509. Ludowicus, qui et Clodoueus, Francorum rex, Parisius obiit, ubi sedem regni instituit.

510. His temporibus Symmachus papa inter alia bona Manicheos in Urbe inuentos damnauit. Basilicam sancti Petri et porticum marmore strauit, et alia huiusmodi.

513. Cassiodorus huius anni consul fuit, qui postea conuersus et monachus effectus, cenobium construxit, et in seculari diuinaque litteratura clarus effulsit; psalmos exposuit, libros institutionum et chronica fecit, et tripartitam historiam ordinauit. Rome tandem dissensione cessante, Symmachus papa obiit in pace.

514. Rome Hormisda, papa 54us, sedit annis 8.  Qui inter alia Euthicianos et Manicheos damnauit, clerum erudiuit, basilicas adornauit, [166 1Kb] et quatuor decreta fecit.

515. uitalianus, quidam seruus, cum Scithis Anastasio imperatori rebellat.

516. Hormisda papa Anastasio imperatori pro fide catholica Constantinopolim legatos misit, cui imperator inter alia rescripsit ita: »Nos iubere uolumus, non nobis iuberi.«

518. Anastasius imperator heresi fauens Euthicetis et catholicos persequens, ictus fulmine interiit, maior octogenario. Pro quo Iustinus, imperator catholicus, Constantinopoli regnauit annis 8, et cum uitaliano tyranno pacem fecit, quem postea tamen peremit.

 519. Iustinus augustus legatos Hormisde pape pro fide missos honorifice suscepit, eisque in damnatione hereseos consentiens, multa per eos donaria Romam misit.

521. Iustinus augustus hereticis infestus, Arrianos etiam Constantinopoli persequitur. Unde iratus Theodericus, rex Italie Arrianus, exitium catholicis in Italia minitatur.

522. In Affrica mortuo Trasamundo, rege Wandalorum Arriano, Heldericus pro eo regnauit annis  8. Qui statim eclesias diu clausas aperuit, et omnes catholicos de exilio reuocauit.

523. Rome Iohannes, papa 55us, sedit annis 2, mensibus 9. Qui a Theoderico Constantinopolim missus, et a Iustino augusto et cunctis ciuibus honorifice susceptus, ad portam que dicitur Aurea, cecum illuminat, et coronato a se augusto Iustino, cum multis muneribus rediit.

524. Theodericus, rex Gothorum et tyrannus Romanorum, Betium patricium et philosophum diu carceratum occidit, nec multo post socerum eius Simmachum patricium itidem interemit. Iohannem quoque papam beatum carceris afflictione necauit, 15. Kal. Iun.

525. Theodericus tyrannus post tres menses ab  obitu Iohannis pape subito Rauenne obiit, et sicut cuidam solitario reuelatum est, a Iohanne papa et Simmacho patricio in ollam uulcani deiectus est. Post quem nepos eius Athalaricus puer cum matre regnauit annis 8. Rome Felix Iu, papa 56us, sedit annis 4, mensibus 2.

526. Constantinopoli Iustinus imperator obiit, pro quo Iustinianus nepos eius imperauit annis 38.

527. Iustinianus augustus Belesarium amicum suum principem milicie fecit. Gens Winilorum seu Longobardorum rege Odwino Pannoniam inuasit, et ibi habitauit.

528. His temporibus beatus abbas Benedictus immensa uirtutum gloria claruit. Priscianus quoque grammaticus his fuit temporibus.

 530. In Affrica occiso Helderico rege Wandalorum catholico, Geilamer regnum inuadens, in catholicos et in omnes debachatur. Rome Bonifacius II, papa 57us, sedit annis 2, mense ferme 1.

531. Bonifacius papa uigilium diaconum in sinodo post se papam eligi sub chirographo decreuit. Quod tamen postea, quia contra canones erat, combussit.

532. Ab hoc anno, scilicet Iustiniani imperatoris sexto, Dionisius Romanus abbas cyclum magnum paschalem inchoat, qui iam semel ab incarnatione Domini in annis 532 exactus, totidem in se annos continet. Rome Iohannes II, qui et Mercurius, papa 58us, sedit annis 2, mensibus 4. Cui Iustinianus augustus de fide sua litteras transmisit.

 533. Rome mortuo Athalarico rege Gothorum, Amalsuinda mater eius Theodatum in consortium regni sumit; qui tamen eam post occidi iussit, et ipse solus regnauit.

534. Belesarius patricius a Iustiniano imperatore missus, gentem Wandalorum in Affrica bello uictam deleuit, captoque rege eorum Geilamero, Carthaginem rei publice restituit.

535. Rome Agapitus, papa 59us, sedit anno fere uno. Hic a Theodato tyranno pro gratia Iustiniani  augusti Constantinopolim [167 1Kb] missus, Anthemium eiusdem urbis episcopum hereticum damnauit, ordinatoque alio episcopo, id est [168 1Kb] Menate catholico, ipse ibidem obiit, in ecclesiasticis regulis aprime eruditus [169 1Kb] .

536. Rome Siluerius, Hormisde dudum pape filius, contra uoluntatem cleri a Theodato tyranno pecunia corrupto, 60us papa uiolenter promotus, sedit anno 1, mensibus 5.

537. Siluerius papa cum in restitutione Anthemii et communione hereticorum augustis nollet parere, iussu ipsorum a Belesario patricio falso criminatus, a uigilio diacono afflictus exilio, obiit 12 Kal. Iul., et postea miraculis claruit. Ipseque uigilius papa 61us ordinatus, sedit annis 17, mensibus 7.

 538. Belesarius patricius et uigilius papa uitigisum regem Gothorum pugna uictum Constantinopolim perducunt ad Iustinianum augustum.

539. Belesarius patricius Parthos, Antiochiam et Syriam uastantes, redire cegit.

541. Totila rex Gothorum Romam Campaniamque deuastat.

542. Huius Iustiniani tempore corpus sancti Antonii monachi diuinitus reuelatum, Alexandriam transfertur. Hoc tempore quinta [170 1Kb] sinodus uniuersalis Constantinopoli contra Theoderum et omnes hereticos, sub uigilio papa collecta, 14 [171 1Kb] capitula constituit.

543. Hoc tempore Benedictus abbas, cum discipulum suum Maurum ad Gallias transmisisset, ipse  multas post uirtutes migrauit ad Dominum.

544. Sanctus Remigius, Remorum archiepiscopus et gentis Francorum apostolus, anno episcopatus 74o, Idibus Ianuarii plenus uirtutibus migrauit ad Dominum. Arator subdiaconus Romanus librum suum, quem de actibus apostolorum heroico metro edidit, uigilio pape oblatum publice recitauit.

545. Totila rex iterum Romam inuasit.

546. Hoc tempore fuit sanctus Liberatus, Carthaginiensis archidiaconus, qui de auctoritate Calcedonensis concilii multa utilia conscripsit, et uigilium papam aliquando hereticis fauisse, monstrauit [172 1Kb] .

547. uigilius papa cum ad consensum hereseos et restitutionem Anthemii episcopi nullatenus adduci  posset, Constantinopolim ui perductus, exilio grauiter est afflictus.

548. Iustinianus augustus basilicam Saluatoris, que Agie Sophie dicitur, incomparabili opere Constantinopoli [173 1Kb] construxit. Ipse leges que Iustiniane dicuntur, composuit.

550. uictor episcopus Capuanus, de huius anni pascha scribens, erroneos uictorii cyclos arguit.

 551. Hucusque Iordanis episcopus chronica sua de gestis Romanorum adbreuiata perduxit.

552. Hoc tempore Iustinianus augustus Narsetem eunuchum principem militie faciens [174 1Kb] , Italiam misit.

554. uigilius papa, tandem impetrantibus Romanis et Narsete de exilio relaxatus, cum Romam redire cepisset, in Sicilia morbo calculi decessit. Pro quo Pelagius, papa 62us, sedit annis 11, mensibus 10. Qui a populo Romano factionis contra uigilium inculpatus, ascenso apud Sanctum Petrum ambone et euangelio super caput eius posito, iuramento se [175 1Kb] a crimine illato purgauit.  Hic ordinatus est a Perusino et Ferentino episcopis, et Andrea Ostiensi archipresbitero  Nam hoc est priuilegium Ostiensis eclesie, ut episcopus eius, et [176 1Kb] archipresbiter si episcopus non affuerit, Romani pontificis ordinationi iure perpetuo interesse debeat. Et episcopus si affuerit, deinceps priuilegium pallii portandi habebit, quod nulli alii cardinali episcopo licebit.

557. Hildibertus rex Francorum moritur, et Parisius in basilica sancti uincentii sepelitur, regnumque eius Lotharius frater assumens, totam paterni regni monarchiam obtinuit.

558. Hoc tempore Turonis basilica sancti Martini, rebellibus ad eam fugientibus, igne crematur.

559. Lotharius rex de malis suis penitentiam agens, basilicam sancti Martini studiose reparans  stagno texit. Sanctus Medardus episcopus plenus uirtutibus migrauit ad Dominum, et a Lothario rege Francorum Suessionis cum magna gloria sepelitur.

560. Lotharius rex, filius Clodouei magni, anno regni 51o Compendii moritur.

563. Haribertus rex libidini deditus, a sancto Germano Parisiorum episcopo excommunicatus, obiit.

564. Constantinopoli Iustinianus imperator anno imperii 38 decessit. Pro quo Iustinus minor regnauit annis 11, homo iniquus et auarus. His temporibus immensa pestilentia et mortalitas totam Italiam, et maxime Liguriam, uastauit.

 565. Sanctus Columba presbiter [177 1Kb] et abbas, de Hybernia ueniens, Britannis uerbum Dei predicat. Narses patricius, diuitiis auctus et ob id a Romanis inuidiam passus et apud augustum criminatus, a Roma in Campaniam discessit. Eique successor Longinus in Italiam mittitur.

566. Rome Iohannes III, papa 63us, sedit annis fere 14. Qui eclesiam Philippi et Iacobi apostolorum,  quam decessor eius Pelagius ceperat, perfecit et dedicauit.

567. Narses patricius, qui multum pro re publica laborauerat, a Iustino augusto iniuriis lacessitus, Longobardos, in Pannoniis habitantes, ad uastandam et possidendam Italiam inuitauit. Multa prodigia et precipue ignee acies in celo uise sunt.

568. Longobardi rege Alboino mense Aprili uenetiam ingressi, eam paucis ciuitatibus exceptis sibi subiiciunt.

569. Alboinus rex cum Longobardis Liguriam inuasit, Mediolanum et alias plerasque urbes cepit, Papiam plus triennio obsedit.

570. Alboinus plerasque in Tuscia urbes cepit. Sanctus uedastus episcopus decessit.

 571. Papienses regi Alboino ad deditionem ueniunt. Narses patricius obiit.

574. Alboinus rex Longobardorum per insidias coniugis sue apud ueronam ab armigero suo occiditur.

575. Constantinopoli Iustinus imperator post multa mala sua in amentiam uersus, obiit. Pro quo Tyberius Constantinus, qui et ipso mente capto palatium rexerat, regnauit annis 7, uir Deo deuotus.

576. Sanctus Germanus Parisiorum episcopus migrauit ad Dominum.

578. Rome Benedictus, papa 64us, sedit annis 4, mensibus 2. A quo beatus Gregorius de monasterio ablatus et diaconus ordinatus, Constantinopolimque apocrisiarius missus, Euthicium eiusdem urbis episcopum  in fide resurrectionis errasse Tyberio augusto presente conuicit. Ubi etiam episcopis moralia in Iob, uenientibus ad eum monachis suis, scribere compulsus est.

579. Magna aquarum inundatio et illuuies, fulmina, terre motus, homines terruere.

580. Cometa die pasche uisa. Suessionis celum ardere uisum est. Pestilentia ingens fit.

581. Hoc tempore exercitus Tyberii imperatoris Persas potenter superauit.

582. Constantinopoli Tyberius, omni laude dignissimus, obiit. Pro quo Mauricius regnauit annis 21. Rome Pelagius II, papa 65us, sedit annis 10, mensibus 2. Hic templum sancti Petri tabulis argenteis deauratis texit, et alia multa bona.

 583. Hildebertus rex Francorum, acceptis 50,000bus solidorum auri a Mauricio imperatore, ut Longobardos de Italia pelleret, cum eisdem pactum firmauit, et imperatori pecuniam requirenti nec responsum reddidit.

584. Guntramnus rex in suburbano Cauillonensi monasterium sancti Marcelli construxit.

585. Hilpericus rex Francorum per insidias interemptus, Parisii sepelitur.

586. Longobardi Autharium regem sibi constituunt.

587. Globus igneus scintillans et quasi rugiens e  celo in terram cecidit. In Hispania Richaredus, Leuigildi regis Gothorum Arriani filius, post mortem patris rex effectus, a Leandro Hispolitano episcopo cum tota gente Gothorum ad catholicam fidem conuertitur.

588. In Hispania heresis Arriana destructa, et sinodus Toletana collecta est industria Leandri episcopi et Richaredi regis. Cesara regina, uxor Aunulfi regis Persarum, occulte baptizata, postmodum et suum maritum cum tota gente sua apud Anthiochiam se baptizare persuasit.

589. Hildibertus rex sororem suam, Authario regi Longobardorum promissam, regi Gothorum, qui nuper catholicus factus est, in matrimonium tradidit.

 590. Tunica domini Saluatoris a Symone quodam Iudeo tormentis coacto monstrata, a Gregorio Antiocheno, Iohanne Constantinopolitano, et Thoma Ierosolimitano, et alius pluribus episcopis, ieiunio triduano celebrato, in archa marmorea in oppido Zaphad inuenta, summo cum honore Ierosolimam allata est.

591. Rex Longobardorum Theodelindam, regis Baioariorum filiam pulchram et piam, duxit uxorem.

592. Ingens mortalitas facta est, in qua primo Pelagius papa, deinde innumeri extincti sunt. Et beatus Gregorius, tunc Romane eclesie archidiaconus, constitutis letaniis et plaga cessante, papa 66us ordinatus, doctrina et actibus cunctis merito preferendus apostolicis, sedit annis 13, mensibus 6,  diebus 10. Qui statim inter alia multa librum pastoralem egregio edidit stilo. Hic quoque super corpus beati Petri cyborium fecit, et missas celebrare instituit, itemque sancti Pauli, similiter et sex capitula synodica scripsit [178 1Kb] .

593. Siccitas magna et fames facta est, et insolita locustarum magnarum multitudo.

594. Item locustarum multitudo frugibus nocuit.

595. Gregorius papa sinodum 24 episcoporum ad Sanctum Petrum colligit, indictione 14.

596. Sanctus Columba presbiter et abbas, post multa mirabilia in insula Hii iuxta Hiberniam, migrauit ad Dominum, anno etatis 70o. Hoc tempore beatus Gregorius papa missis doctoribus Augustino,  Mellito, Iohanne et aliis, Anglorum gentem in Britannia ad fidem Christi conuertit.

597. Hildebertus rex Francorum obiit.

598. His temporibus cum Romanus patricius aliquot urbes a Longobardis dudum captas per deditionem recepisset, et ob id Agilolfus rex Italie et ipsi Rome infesto exercitu immineret, studio sancti pape Gregorii et suffragio Theodelinde religiose regine, pax utrimque facta est.

599. His temporibus monasterium sancti Benedicti in castro Cassino situm, fugientibus ex eo monachis, a Longobardis omnino destructum et desolatum est.

 600. Gregorius papa Lundonie [179 1Kb] et Eboraci episcopos in Britannia, misso pallio, metropolitanos esse decernit, indictione 4. Clades glandolaria multas ciuitates afflixit.

602. Mauricius imperator Focam, rei publice utilem, principem militie fecit. Globi ignei in celo uisi sunt.

603. Constantinopoli Focas Mauricium imperatorem turpiter interfecit, et ipso pro eo annis 8 regnauit. Corpus sancti uictoris martiris, qui cum beato Urso Solodori passus est, apud Genuensem urbem diuina reuelatione in loculo argenteo inuenitur, et miraculis declaratur.

604. Etherius Lugdunensis archiepiscopus obiit, eique Secundinus successit.

 605. Beatus papa Gregorius et doctor sanctissimus migrauit ad Dominum indictione octaua. Post quem cessante episcopatu mensibus plus quinque, Sabinianus [180 1Kb] papa 67us, sedit anno uno, mensibus 5. Et post hunc item cessauit episcopatus anno ferme uno, quia de Constantinopoli legatio imperialis expectabatur. Hoc anno synodus nefaria Cauillonis congregata, et beatus Desiderius uiennensis archiepiscopus iniuste deponitur et exilio damnatur.

606. Fames Rome facta, et pax cum Longobardis in annum unum. Mense Aprili et Maio cometa uidetur.

608. Rome Bonifacius III, papa 68us, sedit mensibus fere 9. Post quem item cessauit episcopatus mensibus 10. Hic quia Constantinopolitana eclesia  primam se scribebat, apud Focam augustum optinuit, ut Romana eclesia omnium caput eclesiarum decerneretur. Hic quoque synodum 72 episcoporum Rome collegit.

609. Rome Bonifacius Iu, papa 69us, sedit annis 6, mensibus 8. Et post hunc cessauit episcopatus mensibus fere 7. Hic apud Focam augustum templum omnium idolorum, quod Pantheon uocabatur, obtinuit, et in honore sancte Marie et omnium sanctorum dedicauit 3. Id. Maii et Sancte Marie ad Martires appellauit, festiuitatemque omnium sanctorum Kal. Nouemb. celebrari constituit. Huius [181 1Kb] pape tempore quidam cecus Rome legitur contendisse contra Iudeos de uirginitate sancte Marie.  Cui cum Iudei obiicerent, cur matrem Christi tantopere defenderet, qui ipsum illuminare non posset: »Triduum, inquit, expectate, et magnalia Christi uidebitis in me.« Erat autem post triduum purificatio sancte Marie, que festiuitas eo tempore Rome non ut modo ad Sanctam Mariam Maiorem, set ad Sanctam Mariam ad Martyres celebrabatur. Ad quam dum domnus papa et Iudeos et christianos in eadem sollemnitate conuocasset, affuit et cecus, et responsorium a se compositum id est: »Gaude, Maria« [182 1Kb] ad  octauam lectionem nocturnorum ipse cantauit, quo decantato et errorem Iudeorum confutauit et ipse lumen recepit, ipsa interueniente cuius uirginitatem in eodem responsorio defendit. Beatus Desiderius uiennensis archiepiscopus de exilio reuocatus, factione Brunnichildis et Theoderici lapidatus, post obitum miraculis claruit.

610. His temporibus Perse multas prouincias Romanis auferentes, Ierusalem cruce Domini spoliauerunt.

611. Eraclianus Focam augustum regno priuauit, filioque suo Eraclio illud concessit, qui regnauit annis 26. Beatus abbas Columbanus, sancti Galli magister, a Luxouiensi cenobio a se constructo, molimine Brunnichildis pulsus, sanctum ibi Eustasium  pro se reliquit abbatem.

612. Beatus Augustinus Anglorum archiepiscopus migrauit ad Dominum. Sanctus Columbanus a Luxouio pulsus, concessu Theodeberti regis Brigantium uenit, ibique triennio mansit.

613. In Hispania mortuo Betterico, Sisebodus rex efficitur Gothorum.

614. Eraclius imperator Constantinum filium imperii consortem fecit. Beatus Columbanus de Brigantio pulsus, febricitantem ibi Gallum reliquit; ipseque in Italiam ueniens et benigne ab Agilolfo rege susceptus, cenobium Bobiense construxit. Sanctus quoque Gallus solitudinem celle sue incolere cepit.

616. Hoc tempore Ysidorus Spalensis episcopus clarus in Hispaniis habetur. Brunnichildis iniquissima,  equis indomitis alligata, iussu Sigiberti regis Francorum digna morte periit. Predictus Ysidorus hucusque adbreuiationem temporum perduxit.

617. Rome Deusdedit, papa 70us, sedit annis 3, mense fere 1.

618. His [183 1Kb] temporibus Ierosolima inter alias Palestine urbes a Chosdre rege Persarum capta, et crux dominica in Persidem abducta est.

620. Rome Bonifacius u, papa 71us, sedit annis 5, uir ualde mitis et pius. In Britannia defuncto sancto Laurentio archiepiscopo, Mellitus successit. Magundat magus, genere Persa, ad fidem Christi conuersus et Anastasius dictus, Ierosolimis mire sanctitatis monachus efficitur.

 622. Bertrudis [184 1Kb] regina, uxor Lotharii regis piissima bone memorie, obiit.

623. His temporibus beatus Attala et post hunc Bertolfus Bobienses abbates, et sanctus Gallus claruerunt [185 1Kb] .

624. In Britannia defuncto Mellito archiepiscopo, successit Iustus. Qui sequenti anno beatum Paulinum ordinans episcopum, Anglis illis qui adhuc pagani erant predicatorem et doctorem misit.

625. Rome Honorius, papa 72us, sedit annis 13,  qui multis bonis operibus abundauit.

627. In Britannia Eduinus rex Anglorum a Paulino episcopo conuersus, cum gente sua baptizatur, anno aduentus Anglorum in Britanniam pene 180o.

628. Beatus Anastasius monachus multa pro Christo tormenta passus, tandem in Perside a rege Chosdre cum aliis 70 strangulatus, martir efficitur. Ipso anno Eraclius imperator Persidem petiit, uicto et occiso Chosdre, dominicam crucem Ierosolimam reuexit.

630. Lotharius rex Francorum fortis, pius et religiosus, obiit, anno regni 45o.

631. Dagobertus rex Francorum, sancto Arnolfo Metense episcopo et Pipino maiore domus utens consiliariis, nimio amore iusticie [186 1Kb] flagrauit.

 632. Pax perpetua inter Eraclium imperatorem et Dagobertum legatis mediantibus pacta est.

633. In Britannia Eduinus, rex Anglorum pacificus et pius, a paganis regibus interimitur.

634. Oswald filius Edilfridi christianissimus, paucis collectis et adorata cruce quam erexerat, interfectores Eduini regis superauit, ipseque 8 annis regnauit.

635. His temporibus cum Sergius Constantinopolitanus, annitente Cyro Alexandrino heresim acephalorum [187 1Kb] instaurans, unam in Christo diuinitatis et humanitatis uoluntatem et operationem dogmatizasset, ipsumque imperatorem seduxisset, ab apostolica sede damnatus est.

637. Constantinopoli Eraclius imperator a Sergio  Constantinopolitano episcopo in heresim, ut aiunt, inductus obiit. Pro quo Eraclonas cum matre Martina annis 2 regnauit.

638. Rome defuncto papa Honorio, cessauit sedes apostolica annum 1, menses 7, dies 14, quia Constantinopoli auctoritas imperialis morte principum nutabat. Quo tempore Lateranensis thesaurus distractus est.

639. Constantinopoli mortuo Eraclona imperatore, frater eius Constantinus regnauit mensibus 6.

640. Constantinopoli post mortem Constantini, filius ipsius, Constantinus, qui et Constans, regnauit annis 28. Rome Seuerinus, papa 73us, sedit mensibus 2, diebus 4; post quem cessauit episcopatus mensibus 5.

 641. Rome Iohannes Iu, papa 74us, sedit anno 1, mensibus fere 10; qui missa pecunia, multos captiuos in Histria et Dalmatia a barbaris redemit.

642. Rome Theodorus, papa 75us, sedit annis 6, mensibus fere 6. Hic corpora sanctorum Primi et Filiciani leuauit, et hereticos damnauit. In Britannia Oswald rex Anglorum piissimus, contra Pendanum regem paganum pugnans occubuit, et plurimis post mortem miraculis claruit. Pro quo frater eius Oswi regnauit annis 28.

644. Sanctus Paulinus, Eboracensis episcopus et  doctor Anglorum, anno episcopatus uicesimo migrauit ad Dominum, 6 Idus Octobris.

645. Hoc tempore Pyrrus Constantinopolitanus, Sergii et in sede et in heresi successor, cum a Theodoro papa dudum damnatus, ex Affrica Romam uenisset, et fictam penitentiam satisfactionemque simulasset, benigne susceptus et reconciliatus est. Postea uero domum reuersus, et errorem repetens, denuo ab ipso papa depositus, damnatus et anathemizatus est.

646. His temporibus beata uirgo Gerdrudis, filia Pipini, soror Grimoaldi maiorum domus, Niualensis cenobii mater, uirtutibus claruit. Huius soror Begga et ipsa religiosa, Angiso sancti Arnolfi filio nupsit, cui etiam Pipinum iuniorem peperit.

 647. His temporibus cum Paulus Constantinopolitanus Pyrri successor heresim non solum non dimitteret, set augmentaret, ipsumque imperatorem cum aliis seduceret, nec a domno papa admonitus et increpatus resipisceret et ipse identidem damnatus est.

648. Tempore Constantis imperatoris gens Sarracenorum crudelissima multas prouincias uastauit.

649. Rome Martinus, papa 76us, sedit annis 6, mensibus fere 2. Quo tempore Paulus Constantinopolitanus, ipso imperatore Constante seducto, legatos apostolice sedis pro heresi eum arguentes carceribus et exiliis afflixit, et catholicis ubicumque potuit persecutionem excitauit.

 650. Martinus papa indictione nona sinodum Rome 105 episcoporum colligit, in qua Cyrum, Sergium, Paulum cum sequacibus erroris damnauit.

651. Beatus Aidanus Scottigena [188 1Kb] episcopus et doctor Anglorum, 2. Kal. Sept. decessit.

652. Hoc tempore Olimpius exarchus a Constante imperatore Italiam missus, cum domnum papam ceterosque in fide catholica unanimes deprauare eisque nocere non posset, tandem cum papa pacificatur.

653. In Britannia Honorius Anglorum archiepiscopus obiit, pro quo Deusdedit 10 annis prefuit.

654. Beatus papa Martinus iussu Constantis,  heretici imperatoris, in basilica Saluatoris que Constantiniana dicitur, comprehensus, et Constantinopolim perductus, cum flecti nullatenus posset, exilio in Cersona damnatus est.

655. Martinus papa in exilio migrauit ad Dominum, ibique sepultus miraculis claruit postmodum; pro quo Rome Eugenius, papa 77us, sedit annis 2, mensibus fere 10, uir benignus et mitis. In Britannia Pendan rex Merciorum paganus, ab Oswi rege, sancti Oswaldi fratre, uictus interiit, et gens Merciorum Christi fidem accepit.

656. Petrus Constantinopolitanus quasi satisfaciens  pro fide sua, misit Romam sinodicam epistolam ualde obscuram et dubiam, set a domno papa et eclesia Romana non est accepta.

657. Rome Eugenio papa defuncto, cessauit episcopatus mensibus 2.

658. Rome uitalianus, papa 78us, sedit annis 14, mensibus 6. [189 1Kb] Qui literis ex more Constantinopolim missis in sede confirmatus, eclesiam Romanam insigniter rexit.

659. Constantinus, qui et Constans, imperator sancto Petro donaria preciosa Romam misit.

660. In Italia defuncto rege Longobardorum Hariberto, duo filii eius Godabertus et Pertharich regnum inter se diuidebant, quorum uno occiso, id est Godaberto, alteroque fugato ad Hunos, Grimoaldus  dux Beneuentanus regnum eorumdem obtinuit.

661. Hoc tempore Pertharich de exilio reuersus, iterum in exilium ire est compulsus.

662. Constantinus, qui et Constans, Italiam contra Longobardos uenit, set nichil profecit.

663. Constantinus imperator Romam uenit, et a uitaliano papa honorifice susceptus, sancto Petro pallium auro textile obtulit; set cuncta pene ornamenta urbis [190 1Kb] abstulit [190 1Kb] .

664. Eclipsis solis 5 Nonas Maii facta. In Britannia a Scottis et Anglis questio de pascha uentilatur, et Scotti a Wilfrido presbitero rationabiliter uicti sunt, qui postea episcopus ordinatur .

 665. Angli ad uitalianum papam pro episcopo et doctore postulatum Romam mittunt.

668. In Sicilia Constantinus imperator, qui et Constans, post multas depredationes per prouincias actas, tandem a suis in balneo peremptus est; pro quo Constantinus eius filius regnauit annis 17, imperator sane catholicus et pius. Hoc anno Theodorus archiepiscopus a uitaliano papa ordinatus, et cum Adriano abbate ad Anglos missus, multis et uerbo profuit et exemplo.

669. Sarraceni Siciliam uastant

670. In Italia mortuo Grimoaldo Longobardorum rege, Pertharich regnum paternum 17 annis obtinuit.

672. Rome uitaliano papa defuncto indictione 15,  post 2 menses Adeodatus, papa 79us, sedit annis 4, mensibus 2; uir ualde mitis et pius, qui multa edificia Rome construxit.

673. Hoc anno Theodorus Anglorum archiepiscopus sinodum utilem collegit.

674. [Dagobertus [191 1Kb] rex Francorum, precipuus ecclesiarum Dei uenerator, obiit. Regnauit annos 44. Parisius sepelitur.]

676. Rome defuncto Adeodato papa, post menses 4 ½ Donus, papa 80us, sedit anno 1, mens. 5;  qui porticum sancti Petri marmore strauit. Cometa per 3 menses uisa.

677. Aeclesia Rauennas, que autocephaliam sibi usurpans a Romana desciuerat, Dono pape se iterum subiecit.

678. Rome defuncto Dono, post 2 menses Agatho, papa 81us, sedit annis 2, mensibus 6. [192 1Kb]  Hic papa apud imperatorem effecit, ut quantitas releuaretur, que pro ordinatione pontificis solita erat dari; ita tamen ut decretum generale de electione pape prius ad imperatorem mitteretur, quam ille consecraretur. Wilfridus Anglorum episcopus ab Egberto rege sede sua pulsus, multos in exilio ad Dominum conuertit.

679. Constantinus augustus legationem Romam  misit, et ut pro confutandis hereticis sinodus apostolica auctoritate Constantinopoli fieret, postulauit. Agatho papa sinodum 120 episcoporum Rome collegit, et hereticos unam in Christo operationem dogmatizantes damnauit.

680. Eclipsis lune, et magna mortalitas Rome facta. Agatho papa legatos Constantinopolim misit indictione 9. Qui honorifice ab augusto suscepti, sexte sinodo uniuersali 150 episcoporum prefuerunt, et conuictos hereticos, unam in Christo uoluntatem et operationem asserentes, damnauerunt, [193 1Kb] et 9 capitula conscripserunt. Theodorus Anglorum archiepiscopus sinodum collegit.

681. Constantinopoli sexta sinodus uniuersalis  150 episcoporum indictione nona mense Februario acta, et Macarius Antiochenus sequacesque erroris damnati sunt. Quibus damnatis, subito plurime aranearum tele in basilica coram omnibus ceciderant, hereticas nugas deiectas esse portendentes. Agatho papa decessit.

682. Rome defuncto Agathone papa, cessauit episcopatus anno 1, mensibus 7.

683. Rome Leo II, papa 82us, sedit mensibus fere 11; uir per omnia eruditissimus et piissimus, qui sua decreta fecit, plurima egregie scripsit, docuit, et constituit. Sanctus Cudbertus Lindiufarnensis eclesie episcopus, Britanniam multis uirtutibus decorauit.

684. Rome defuncto Leone, cessauit episcopatus  anno fere 1. Post quem Benedictus II, papa 83us, sedit mensibus 10 uir satis laudabilis. Comete apparent.

685. Rome post pascha defuncto Benedicto, exactis plus duobus mensibus Iohannes u, papa 84us, sedit anno 1. Qui prius archidiaconus, legatus in sexta sinodo apostolice sedis fuerat. Constantinopoli Constantino imperatore defuncto, filius eius Iustinianus regnauit annis 10; qui heresi pollutus, orthodoxis est infestus.

 686. Rome defuncto Iohanne, post 3 menses Conon, papa 85us, ordinatus, sedit mensibus 11, uir item laudabilis. In Britannia sanctus Iohannes Hagustaldensis episcopus clarus habetur.

687. Rome defuncto Conone exactis fere 3 mensibus, Sergius, papa 86us, sedit annis 13, mens. fere 9. Qui in fide catholica fortis, persecutionem ab augusto Iustiniano passus est. uir quippe sanctus et omnibus bonis intentus.

688. Ceadwal rex occidentalium Saxonum, ad fidem Christi conuersus [194 1Kb] Romam [194 1Kb] uenit, et in sabbato sancto pasche a Sergio papa baptizatus et Petrus uocatus, inibi in albis defunctus, ab ipso papa summo honore tumulatus et epithaphio decoratus est.

 689. In Italia Alachis dux tyrannidem inuasit, et maxime clericos insequitur.

690. Theodorus uenerabilis Anglorum archiepiscopus, anno aduentus sui in Britanniam 23o, etatis uero 88o, decessit; qui librum penitentialem satis utilem conscripsit.

694. His diebus duo Angli presbiteri, dum Saxonibus predicarent, martirio coronati, et miraculis declarati, a Pipino Colonie sunt tumulati.

695. Constantinopoli Iustinianus imperator hereticus a Leone et Tyberio abscisis naribus regno expulsus est, et ipse Leo regnum 3 annos obtinuit. uir sanctus Willibrordus, a Sergio papa archiepiscopus ordinatus et Clemens uocatus, genti Fresonum predicans, uirtutibus claruit.

 696. Sergius papa, Domino reuelante, capsam cum portione dominice crucis inuenit.

697. In Britannia sanctus Cudbertus, ex anachoreta episcopus, migrauit ad Dominum post multas uirtutes; cuius uitam Beda presbiter descripsit.

698. Constantinopoli Tiberius imperium inuadens, Leonem imperatorem 7 annis quibus ipse post hunc regnabat in carcere tenuit.

699. Hoc tempore sinodus Aquilegiensis facta, et quidam qui concilium quintum uniuersale noluerunt recipere, a Sergio papa correcti sunt.

701. Rome defuncto Sergio, Iohannes uI, papa 87us, sedit annis 3, mensibus 2.

703. Beda presbiter Anglus, uir doctus, usque  huc chronica minoris libri de temporibus perduxit. Hoc tempore cum Gisulfus dux Beneuenti Campaniam uastaret et captiuos abduceret, a Iohanne papa pacem postulante dona accipiens, captiuos reddidit.

704. In Britannia Edilred rex Mertiorum, relicto [195 1Kb] regno [195 1Kb] , monachum se fecit.

705. Constantinopoli Iustinianus imperator auxilio Terbelli regis uulgariorum imperium recipiens,  Leonem et Tyberium imperii peruasores occidit. Gallicinum patriarcham excecatum Romam misit, et in loco eius Cyrum abbatem, qui se in Ponto exulem aluerat, promouit. De hoc imperatore fertur, quod quotiens a detruncatis naribus profluum terserit, totiens aliquem de inimicis suis perimi iusserit. Rome Iohannes uII, papa 88us, sedit annis duobus, mensibus fere 8, uir facundus et eruditus. Sanctus [196 1Kb] Heddi episcopus migrauit ad Dominum.

706. Iohannes papa oratorium sancte Marie ad Sanctum Petrum construxit, et multas eclesias ornauit.

707. Hoc tempore Haribertus rex Longobardorum possessionem alpium Cottiarum, dudum a Longobartis captam et detentam, per priuilegium  aureis literis scriptum sancto Petro Iohannique pape reddidit.

708. Rome Sisinnius papa 89us ordinatus, ingrauescente podagra, 20 tantum diebus superuixit. Post quem Constantinus papa 90us effectus, sedit annis 7, diebus 15.

709. Cenredus rex Merciorum, et cum eo Offa regius iuuenis, filius Sigiheri regis, relictis regnis Romam ueniunt, ibique monachi effecti, non multo post obierunt. Wilfridus Anglorum episcopus obiit, cui Acca successit.

710. Adrianus abbas uenerabilis, anno ex quo a uitaliano papa in Britanniam cum Theodoro archiepiscopo missus est 41o obiit. Hildebertus rex Francorum obiit, pro quo Dagobertus annis 5.

 711. Constantinopoli Philippicus imperator factus, Iustinianum imperatorem occidit, et ipse annum unum et sex menses regnauit, catholicos persequens, hereticis fauens.  Unde [197 1Kb] et a Constantino papa [198 1Kb] anathematizatur. Quapropter regni principibus eum pro excommunicato deuitantibus, regium diadema deponere compellitur.

712. Heribertus rex Longobardorum moritur, pro quo Liudprandus.

713. Constantinopoli Anastasius Philippicum oculis et regno priuauit, et ipse annis 3 regnauit.

714. Anastasius imperator missis Constantino pape litteris, se catholicum declarauit. Pipinus filius Ansigisi, nepos sancti Arnolfi, maior domus et  dux Francorum, anno regni 27o obiit; pro quo filius eius Karolus regnauit annis 27.

715. Rome [199 1Kb] defuncto Constantino papa, Gregorius II, papa 91us [200 1Kb] , sedit annos 15, menses 9, qui [200 1Kb] 17 capitula conscripsit  . Dagobertus iunior, filius Hildeberti, rex Francorum obiit, pro quo Helpericus, qui et Daniel.

716. Egbertus uir sanctus, natione Anglus, Scottos legitime pascha celebrare docuit. Constantinopoli Theodosius imperator factus anno I regnauit.  Qui Anastasium imperatorem pugna uictum, presbiterum ordinari fecit.

717. Rome Tyberis supra modum inundans, multa edificia subuertit. Hoc tempore Winfridus, qui et Bonifacius, genere Anglus, Germanie gentibus uerbum salutis predicat auctoritate Gregorii pape.

718. Constantinopoli Leo imperator annis 9 regnauit. Cuius tempore Sarraceni Constantinopolim obsidentes triennio, tandem diuino auxilio, fame, peste, ferro repelluntur.

719. Sanctus Bonifacius a Gregorio papa Mogontiaci archiepiscopus ordinatus, multis gentibus profuit uerbis et exemplis.

720. Mortuo Helperico, Teodericus filius Tagoberti  rex a Karolo constituitur. Sanctus Othmarus celle sancti Galli primus abbas constitutus, 40 annis rexit.

721. Karolus Reginfredum uicit, Andegauis urbem ui cepit. Sanctus Iohannes Hagustaldensis episcopus obiit.

722. Karolus Alemanniam et Baioariam subegit.

723.  Hoc tempore corpus sancti Augustini de Sardinia in Ticinum a Ludbrando translatum est.

724. Karolus transito Ligere Aquitaniam uastat. Sanctus Pirminius abbas et chorepiscopus a Karolo Augie insule prefectus, serpentes inde fugauit, et cenobialem uitam ibi instituit, annis 3. [201 1Kb] Choros grece, regio latine dicitur, unde chorepiscopus, id est  regionalis episcopus, qui per regiones discurrit.

725. Sarraceni Gallias uastant preda et incendio.

726.  Karolus Sarracenos una cum rege eorum prostrauit. Huc usque Beda uenerabilis presbiter chronica sua perduxit in maiori libro de temporibus. Huc [202 1Kb] usque regnum Romanorum; exhinc Francorum supputatur. Karolus Pipini filius, cum iam principatum maior domus 12 annis tenuisset, posthec eundem principatum 15 annis obtinuit, regibus tamen in Francia, set parua dignitate regnantibus.

727. Karolus Burgundiam petens, eam sibi subegit. Sanctus Pirminius ex Augia pulsus, Etonem pro se constituit abbatem, et ipse Alsatiam, alia instructurus  cenobia petiit.

728. Karolus Aquitaniam sine bello recipit.

729. Sanctus Egbertus presbiter Anglus obiit, anno etatis 90, die pasche, id est 8 Kalend. Maii.

730. Sarraceni Auinnionem urbem capiunt, et circumquaque regiones deuastant.

731. Karolus Auinnionem, cesis Sarracenis, ui expugnatam recipit. Beda presbiter et monachus natione Anglus, doctor eximius, obiit 7 Kal. Iun. Rome Gregorius III, papa 92us [203 1Kb] sedit annos 10, menses 9. Tria cenobia, id est Altaha, Mourbach,  Fauarias, ex Augensibus fratribus instructa sunt.

732. Karolus Gothiam inuadit.

733. Karolus exercitum Sarracenorum de Hispaniis uenientem deleuit.

734. Augie Eto abbas, Kebam suscessorem relinquens, ipse Argentoraci [204 1Kb] episcopus promotus, non longe post sui nominis Etenheim cenobium construxit.

735. Karolus item deletis Sarracenis uictor rediit.

736. Karolus Gothos petiit, et inde uictor rediit, Audoinus episcopus obiit. Augie defuncto post 2 annos Keba, Ernfredus Augie abbas et Constantie episcopus effectus, 10 annis prefuit.

737. Karolus Saxones uictos fecit tributarios.

 739. Karolus totam Prouinciam sue subiicit ditioni.

740. uictis circumquaque hostibus, pax et quies regno Francorum facta est per Karolum.

741. Rome Zacarias, papa 93us, sedit annos 10, menses 4. Karolus moritur Carisiaci, et apud Sanctum Dionisium sepelitur; pro quo filii eius, diuiso inter se regno Francorum, maiores domus prefuerunt, Karlomannus annis 6, Pipinus annis 10.

742. Karlomannus et Pipinus duces Aquitanie et Sueuie rebellantes cito comprimunt [205 1Kb] .

744. Fuldense cenobium in saltu Bochonia a sancto Bonifacio archiepiscopo fundatum est.

745. Karlomannus cum fratre Saxoniam rebellantem uastauit.

 746. Sanctus Bonifacius annuente Karlomanno, auctoritate Zacarie pape duos in sua parrochia episcopatus facit, Wirziburgensem scilicet, cui sanctum Burchardum, et Eichstetensem, cui sanctum Willibaldum, conprouinciales suos, primos episcopos ordinauit. Sidonius, Augie monachus, quintus ei loco abbas, Constantieque episcopus factus, prefuit annis 13; qui cellam quoque sancti Galli ambiens, iniquis principibus in damnatione sancti Othmari abbatis consensit.

747. Karlomannus pro Dei amore mundo abrenuntians, in castro Cassino monachum se fecit.

750. Pipinus Griphoni 12 comitatus in partibus Neustrie dedit.

 751. Pipinus missis Romam legatis, Zacariam papam de regno Francorum et ignauis eius regibus consuluit.

752. Auctoritate Zacarie pape, et non multo post Stephani 94i, qui eidem in pontificatu 6 annis successit, deposito ac detonso rege Hilderico, Pipinus rex Francorum electus, et Suessionis a sancto Bonifacio archiepiscopo unctus, regnauit annis 17. Audogarius, primus Campidonensis cenobii fundator et abbas, locum illum incolere cepit.

753. Pipinus rex Saxoniam uastat, ibique Hildigarius  Coloniensis archiepiscopus est occisus. Stephanus papa pro auxilio contra Haistulfum Longobardorum regem poscendo ad Pipinum regem in Franciam uenit, et filios eius Karolum et Karlomannum Parisius reges unxit.

754. Sanctus Bonifacius Mogontiacensis archiepiscopus cum Fresonibus predicaret, martirizatus est ab eis, anno episcopatus 36o, et apud Fuldense cenobium sepultus. Pro quo Lullus archiepiscopus prefuit annis 32. Karlomannus frater Pipini, cum ad eum pro dissuadenda expeditione Italica uenire uellet, Lugduno obiit. Pipinus Italiam cum exercitu petens, Haistulfum regem Papie obsessum obsides dare et res sancti Petri sub sacramento reddere cegit. Stephanus papa duce Ieronimo, Pipini fratre,  Romam rediit.

755. Haistulfus sacramentum contemnens Romam obsidet, omnia circum ferro et igne uastans. Pro qua re papa legatos per mare ad Pipinum pro auxilio misit.

756. Pipinus rex iterum Italiam petens, Haistulfum Papie obsidet, et Rauennam aliasque urbes peruasas eum sancto Petro et domno pape per legatum reddere compulit.

757. Constantinus imperator inter alia munera Pipino regi etiam organum misit.

758. Rome Stephano pape Paulus 95us successit, annis 10.

759. Waifarius tyrannidem in Aquitania exercuit.  Sanctus Othmarus abbas a Warino et Roudhardo consensu Sidonii episcopi inique damnatus, et in insulam Rheni Stein relegatus, migrauit ad Dominum. Cuius abbatiam cum Sidonius episcopus et abbas temerarie inuasisset, ante altare sancti Galli profluuio uentris obiit. Pro quo Iohannes Augiensis monachus episcopatum et utramque abbatiam accipiens, prefuit annis 21. Qui primum Romane sedis priuilegium Augie ab Adriano papa impetrauit.

760. Pipinus Aquitaniam seu Wasconiam inuadit, et Waifarium iniuste usurpata sub sacramento reddere cegit.

761. Waifarius iterum tyrannidem exercuit.

762. Pipinus rex cum Karolo filio suo Aquitaniam petens, multas urbes ibi cepit.

 764. Pipinus magnum conuentum Carisiaci habuit.

765. Roudgangus Metensis [206 1Kb] archiepiscopus corpora sanctorum Gorgonii, Naboris et Nazarii a Paulo papa impetrauit.

766. Corpus sancti Gorgonii in Gorzia cenobio, sancti Naboris in Noua Cella, sancti Nazarii in Lauresham conditum est.

767. Rome Paulus papa obiit, pro quo Stephanus 96us sedit annis 4.

768. Pipinus subacta Aquitania, 8 Kal. Octob.  Parisius obiit, anno etatis 54o. Pro quo filii eius diuiso regno, Karolus Magnus annis 46, et Karlomannus 4 annis, regnauerunt.

769. Corpus sancti Othmari abbatis post decem annos, in insula qua obiit, incorruptum inuentum, ad monasterium sancti Galli translatum est.

770. Karolus filiam Desiderii regis Longobardorum uxorem duxit, set postea repudiauit.

771. Karlomannus obiit, et Remis sepelitur. Karolus magnam synodum colligit.

772. Karolus Saxones petit; unde acceptis obsidibus rediit. Rome post Stephanum Adrianus I, papa 97us, sedit annis 24.

773. Karolus ab Adriano papa pro defensione rerum sancti Petri rogatus, Italiam petiit, et Desiderio  rege obsesso Papie, ipse Romam orandi gratia adiens, pascha [207 1Kb] ibi celebrauit.

774. Longobardi cum Desiderio rege eorum Karolo se tradunt, anno 205o, ex quo Italiam cum rege Alboino intrauerant. Corpora sanctorum Gordiani et Epimachi de Roma in Alemanniam translata sunt.

775. Karolus Saxoniam iterum rebellantem uastat.

776. Karolus Roudgaudum, regnum Italie affectantem, occidit.

777. Saxones tandem multa cede perdomiti, Karolo subduntur et christiani efficiuntur.

778. Karolus Hispanias petiit, quibus subactis redit. Saxones iterum rebellant.

 779. Karolus iterum Saxones superauit.

780. Karolus dispositis rebus Saxonum et Sclauorum, ipse Romam gratia orandi adiit.

781. Pipinus filius Karoli Rome ab Adriano papa baptizatur, [208 1Kb] et ab eodem a baptismo suscipitur, et cum fratre Ludowico rex ungitur. Constantie episcopus et abbas Iohannes obiit, pro quo Egino episcopus annis 32, et Petrus Augie abbas annis 5 et apud Sanctum Gallum Roudpertus abbas anno 1, prefuerunt. Hoc tempore cruces apparuerunt multis in uestibus. Sanguis e terra et ere fluxisse dicitur. [209 1Kb] Sciendum Karolomagno Adrianum papam Rome librum dedisse continentem canones apostolorum, cum conciliis Niceno, Ancyrano, Neocesariensi,  Gangrensi, Antiocheno, Laodicensi, Constantinopolitano, Calcedonensi, Sardicensi, et quoddam excerptum ex Affricanis conciliis continentem, cum decretis Romanorum pontificum; Siricii 40i, Innocentii 42i, Zosimi 43i, Bonifacii 44i, Celestini 45i, Leonis 47i, Hilari 48i, Simplicii 49i, Felicis 50i, Gelasii 51i, Anastasii 52i, Symmachi 53i, Hormisde 54i, Gregorii 71i. [210 1Kb] Hunc librum quidam Adrianum cognominant. Idem Karolus duos libros ex tractatibus siue sermonibus sanctorum Patrum per Paulum, diaconem suum collegit, eo quod quelibet apocrifa nollet legi in  eclesia. Nam predicti duo libri per circulum anni singulis festiuitatibus pene siue ieiuniis ad nocturnales lectiones sufficere possunt cum bibliotheca. Perfecti sunt autem illi duo libri anno Domini 808.

782. Karolus Saxonum 4500 decollare iussit. Apud Sanctum Gallum Waldo abbas prefuit anno 1.

783. Hiltigard regina uxor Karoli, 2 Kal. Maii, et Berhta, mater eius, 4 Idus Iulii obierunt.

784. Iunior Karolus a patre in Saxoniam missus, Westfalos bello domuit.

785. Widikind Saxo ad deditionem Karolo ueniens baptizatus est.

786. Karolus iterum Romam iuit orandi gratia. Augie post Petrum Waldo, abbas octauus, prefuit annis 20.

 787. Rouddrud, filia Karoli, Constantino imperatori desponsatur.

789. [211 1Kb] Hoc anno Karolus 83 pene canonum capitula totius regni sui episcopis transmisit, ut eius auxilio corrigenda corrigere possent.

790. Hunc annum Karolus Wormatie quietus transegit.

791. Karolus terram Hunorum deuastat.

792. Sinodo Ratispone collecta, heresis Feliciana damnata est.

793. Saxones item more suo rebellant.

794. Sinodo magna in Franconofurt habita, heresis item Feliciana damnata est. Pseudosynodus Grecorum pro adorandis imaginibus habita, ab episcopis damnata est. His temporibus Alcwinus,  qui et Albinus, apud regem ceterosque uita et doctrina clarus habetur.

795. Huni missis legatis se cum terra sua Karolo tradunt, et christianitatem promittunt.

796. Rome defuncto Adriano papa. Leo III, papa 98us, sedit annis 20.

797. Constantinopoli Constantinus imperator a Grecis execatur.

798. Helena mater Constantini imperatoris ceci legatos Karolo pro pace misit.

799. Leo papa ut fama est in letania maiore a Romanis lingua precisa excecatur, et per quosdam liberatus, in Saxoniam ad Karolum est perductus. Geroldus prefectus Baioarie, signifer et consiliarius  Karoli, pius et religiosus, contra Hunos pugnans occubuit, Augieque, quam multis auxerat donis et prediis, sepultus est. Patriarcha Ierosolimitanus reliquias de sepulchro Domini mittit Karolo regi.

800. Karolus Ierosolimam insignia dona transmisit, et Romam petens, Leonem papam, se de illatis et non probatis criminibus sacramento purgantem, sedi sue restituit.

801. Karolus in die natalis Domini a Leone papa corona imposita, primus regum Francorum Cesar Augustus Imperator, Romanis laudes succlamantitibus, appellatus est. Qui postea iuxta leges Romanas  temeratores Leonis pape capitali sententie addixit; set precibus eiusdem pape uita concessa, in exilium eos relegauit. Terre motus factus est 2. Kal. Maii.

802. Aaron rex Persarum inter alia munera elephantem Karolo imperatori misit.

803. Sanguis Domini Mantue inuentus, Karolo imperatori nunciatur. Cuius rei ueritatem perquirendam Leoni pape imperator demandauit. Qua occasione arrepto itinere, papa ad imperatorem uenit, et cum eo natalem Domini Carisiaci celebrauit.

804. Domnus papa magnis muneribus ab imperatore donatus, Romam rediit.

805. Karolus iunior a patre missus, Bemiam subiugauit.

 806. Karolus imperator regnum inter tres filios suos diuisit.

807. Aaron rex Persarum cum aliis muneribus artificiosum Karolo imperatori misit horologium.

808. Eardolf rex Nordanumbrorum regno pulsus ad Karolum imperatorem questum uenit.

809. Questio de processione sancti Spiritus synodo habita uentilatur.

810. Hispani et Greci per legatos cum illo pacem firmant. Pipinum filium suum, regem Italie, mortuum esse didicit.

811. Heito abbas Augie et episcopus Basilee, missus Constantinopolim, odoporicum, id est itinerarium [212 1Kb] suum scripsit.

 812. Michahel imperator legatis Karoli remissis, suos etiam pacem confirmatum misit. Beneuentani 25 milia solidorum auri tributum Karolo persoluunt.

813. Karolus imperator Amalharium Treuerensem archiepiscopum, et Petrum Nonantulanum abbatem Constantinopolim misit, quorum odoporicum, id est liber itinerarius [213 1Kb] item scriptum habetur. Ipse Ludowicum filium consortem regni fecit. Mortuo Pipino filio eius rege Italie, filium ipsius Berinhardum, nepotem suum, regem fecit Italie. Quina permagna concilia Mogonciaci, Remis, Turonis, Cauillonis, Arelati pro statu eclesiarum fieri iussit.

814. Karolus imperator magnus, cum prius thesauros suos inter 21 archiepiscopatus regni sui ceterosque  episcopatus et eclesias diuisisset, febre et pleuresi pulsatus, 5 Kal. Febr. Aquisgrani obiit, ibique sepultus est honorifice, anno etatis 71o, regni 47o, subiecte Italie 44o, imperii 14o, indictione 7a. Pro quo Ludowicus filius eius, cognomento Pius, regnauit annis [214 1Kb] 27. Qui statim generale colloquium Aquisgrani habuit, et multa perperam gesta per regnum correxit.

815. Quidam ex Romanis primoribus in necem Leonis pape coniurantes, puniuntur.

816. Leone papa defuncto in 8. Kal. Iunii. Stephanus 99us sedit mensibus septem. Qui ad Ludowicum  regem in Franciam ueniens, Remis eum imperatorem coronauit, deinde Romam rediit. Imperator, sinodo collecta, multa de statu et religione cenobiorum bene disposuit.

817. Stephano papa 9 Kalend. Febr. defuncto, Pascalis 100us sedit annis 7. Legati Leonis imperatoris de Constantinopoli pro pace ad Ludowicum ueniunt imperatorem.

818. Ludowicus imperator cismarinos Britannos domuit.

819. Synodo Aquisgrani habita, multa de statu eclesiarum disposita sunt.

820. Ex inundatione pluuiarum pestilentia magna facta est [215 1Kb] .

821. Ludowicus imperator regnum inter filios diuisit,  exilia relaxauit, debita cunctis dimisit.

822. Ludowicus imperator de publicis suis peccatis publicam penitentiam egit, et queque in regno suo corrigenda, correxit. Lotharius in Italiam, Pipinus ducta uxore in Aquitaniam, reges missi sunt. Fuldis Eigil abbas obiit, cui Rabanus, uir doctus et diuinorum librorum tractator egregius, successit. Augie Hetone abbate et episcopo priuatam uitam adoptante Erlebaldus abbas 10us successit.

823. Lotharius rex Italie, rogante papa Paschale, imperator ab eo Rome coronatur. Agri multi preter solitum grandine sunt uastati, ueris [216 1Kb] etiam inter ipsam et magnis lapidibus alicubi decidentibus.

824. Rome Eugenius, 101us papa, post Paschalem sedit annis 3. Augie Wettinus monachus e corpore  ductus et reductus [217 1Kb] , post triduum obiit. Cuius uisiones Heito episcopus prosa, et Walachfridus heroico metro scripsit.

826. Herioldus rex Danorum cum uxore et filiis et magna suorum multitudine Mogonciaci baptizatus est. Hildowinus abbas de Sancto Dionisio, ab Eugenio papa ossa beati Sebastiani martiris impetrauit, que Suessionis in basilica sancti Medardi collocauit.

827. Corpora sanctorum martirum Marcellini et Petri in Franciam translata sunt. Hoc in anno Ansegisus abbas in quatuor libellis collegit tam seculares quam eclesiasticas leges, quas Karolus Magnus et Ludowicus atque Lotharius imperatores promulgauerunt.

 828. Rome [218 1Kb] post Eugenium ualentinus, 102us papa, sedit diebus 40, et post hunc Gregorius Iu, 103us papa, sedit annis 16. Reliquie sancti Marcellini Aquisgrani allate, plurimis glorificantur miraculis.

829. Aquisgrani terre motus sabbato sancto pasche factus.

830. Corpus sancti Marci euangeliste, sub nomine  ualentis martiris. Ratolfus ueronensis episcopus a duce uenetie impetrauit, et cum corpore Genisii martiris in Augiam insulam attulit.

831. Imperator omnes contrarios sibi honore priuando, animos tam filiorum quam ceterorum contra se irritauit.

832. Imperator contra filios suos exercitum mouit; uxorem timore filiorum abdicauit.

833. Imperator item contra filios in Alsatiam uenit. Ibi ueniente Gregorio papa cum filiis, imperator a suis relictus, in filiorum potestatem deuenit.

834. Imperator iudicio episcoporum armis depositis, ad agendam penitentiam includitur.

835. Imperator cum filiis Pipino et Ludowico Lugduni magnum habuit conuentum.

 837. Ticinum 3. Kal. Ianuarii octies noctu tremuisse dicitur.

838. Imperator habito conuentu Nouiomagi, Ludowico filio regnum Francorum interdixit. Puoto diaconus palatii in Iudaismum lapsus.

839. Imperator filio suo Lothario repacificatur. Ebbo [219 1Kb] Remorum archiepiscopus degradatur.

840. Imperator filio suo Lothario ad imperium designato, 12. Kal. Iulii obiit, et Mettis sepelitur.

841. Ludowicus iunior, adunatis cum fratre suo Karolo copiis, cum Lothario monarchiam appetente de partitione regni concordare non possent, iuxta Fontinatam uillam 7. Kal. Iulii acie confligunt. Ludowicus et Karolus castris potiti sunt, fugato Lothario.

 842. Tandem cunctis pacem optantibus, regnum in tria partiri constituunt. Augie Walahfridus Strabo uir doctus, abbas 12us, prefuit, qui metro et prosa conscripsit multa.

843. Lotharius cum imperatoris nomine Italiam accepit et Belgicam Galliam, que nunc usque ab eo [220 1Kb] regnum Lotharii dicitur; Ludowicus Germaniam, Karolus Gallias obtinuit.

844. [221 1Kb] Defuncto Gregorio papa, Sergius II 104us sedit annis 3.

845. [222 1Kb] Rhabanus Fuldensis abbas librum quem de sancta cruce uariis figuris metroque composuit, Sergio pape transmisit.

846. [223 1Kb] Lotharius imperator Burgundiones rebellare  molientes ad deditionem cegit.

847.  [224 1Kb] Rome Leo Iu, papa 105us, sedit annis 9, mensibus tribus, qui Rome munitionem, quam Leoninam dicunt, fecit, eamque apostolica benedictione dedicauit, et sub anathemate in perpetuum confirmauit. [225 1Kb] Mogontiaci Rhabanus, Fuldensis abbas doctissimus, ordinatur archipresul. Qui mox Ludowico iubente sinodum magnam Mogontiaci collegit. Tempore [226 1Kb] Leonis pape quarti et  Rabani Mogontiacensis archiepiscopi in conuentu episcoporum Mogontiaci , confutata est heresis Predestinatianorum, quorum capita beatus Augustinus confregit atque contriuit in libro de correptione et gratia et predestinatione sanctorum ac bono perseuerantie [227 1Kb] .

848. Gotescalcus quidam presbiter, quosdam homines ad uitam, quosdam ad mortem ineuitabiliter a Deo predestinatos dogmatizans, in conuentu episcoporum Mogontiaci conuictus, regno expellitur.

849. Augie Walahfridus Strabo abbas obiit; pro quo Folcuinus abbas 13us prefuit annis 9.

850. Magna fames circa Rhenum, in qua Rhabanus archiepiscopus multos pauperes aluit.

852. Magna sinodus et generalis conuentus Mogontiaci  a Rhabano archiepiscopo et Ludowico rege habitus.

853. Nordmanni basilicam sancti Martini Turonis incendunt.

855. Lotharius imperator, relicto mundo diuisoque inter filios regno, monachum se Prumie fecit, et non multo post, 3. Kal. Octob. ad regnum celeste migrauit. Post quem filii eius Ludowicus imperator Italiam, et Lotharius Cisalpinas partes regni tenuerunt.

856. Mogontiaci Rhabano archiepiscopo defuncto, successit Karolus, filius Pipini regis Aquitanie. Rome Leone defuncto, 106us Benedictus III, papa sedit annis 2, mensibus 6.

857. Synodus a Karolo archiepiscopo Mogontiaci  colligitur.

858. uillam quandam iuxta Mogonciacum et Rhenum, Cammunti uocatam, nequam spiritus homines multipliciter infestando deuastauit. Rome post Benedictum 107us Nicolaus papa sedit annis 9.

859. Crebri terre motus Mogontiacum concutiunt; ibique Probus presbiter religiosus et sanctus, 7. Kal. Iulii obiit.

860. Hiemps maxima etiam Ionium mare usque in uenetiam per glaciem equis meabile fecit.

861. Meginradus Augie monachus, et primus incola heremi que Turicino adiacet lacui a quibusdam latronibus inibi 12. Kal. Febr. peremptus, post mortem uirtutibus claruit, Augie sepultus. A quo  usque hodie Heremus ipsa a sanctis et religiosis uiris culta, in nobile excreuit cenobium.

862. Lotharius rex fauentibus archiepiscopis Gunthario Coloniense et Theothgaudo Treuerense, repudiauit Tiothpirgam uxorem legitimam, sinodo ad hoc machinandum collecta.

863. Synodo Rome collecta, Guntharius et Theothgaudus archiepiscopi illuc transmissi, a Nicholao papa sunt depositi, et cum synodo sua anathematizati, Lothariusque rex, nisi resipisceret, excommunicatus est.

 864. Guntharius Coloniensis episcopale officium post interdictum usurpans, set postea ductus penitentia Romam uenit, set minime reconciliari meruit.

865. Arsenius episcopus, Nicolai pape legatus, ipsi Lothario fidem conubii per sacramenta 12 principum suorum pollicenti, Tiothpirgam coniugem reconciliatam reddidit.

866. uulgari missis a Nicolao papa et Ludowico rege predicatoribus, fidem Christi suscipiunt.

867. Lotharius rex posthabitis principum sacramentis, Thiotpirgam repudiauit iterum, se priori concubine commiscens. Unde eum papa Nicolaus cum suis complicibus excommunicauit, literis ad diuersos missis.

 868. Synodus magna coram Ludowico rege colligitur Wormatie. Rome defuncto papa Nicolao, 108us Adrianus II sedit annis 5. Ad quem cum Lotharius rex uenisset, et frustra opitulante fratre Ludowico imperatore, pro Waldrade concubine sue matrimonio satis egisset, nichil profuit.  Ea [228 1Kb] quidem conditio ei dabatur, ut si innocens esset, fiducialiter corpus Domini perciperet; sin uero, illud nullatenus accipere presumeret. Set ipse temerarius accessit, et cum suis complicibus ineuitabile iudicium sibi suoque regno, heu! nimium demens, percepit. Nam tanta clades hanc presumptionem diuinitus subsecuta est, ut in eiusdem Lotharii regno, tota uirtus ac nobilitas, non peste set quasi hostili gladio, deleta uideretur.

 869. Lotharius rex cum complicibus suis se apud papam Adrianum de illatis criminibus excusans et corpus Domini temerarie ab eo accipiens, cum rediret domum, Placentie periit; autoresque sceleris pene omnes obiter periere. Regnumque eius Karolus patruus eius inuasit.

870. Synodus magna Colonie collecta, et multa pro statu eclesie decreta.

871.  [229 1Kb] Ludowicus imperator Adalgiso tyranno per sacramentum repacificatur; quo tamen sacramento eum post Ioannes papa absoluit, et eum contra eundem tirannum incitauit ad bellandum.

872. Basilius imperator Grecorum portionem dominice crucis Ludowico regi transmisit.

 873. Rome defuncto Adriano, 109us Ioannes uIII papa sedit annis 10 [230 1Kb] , cuius precepto Ioannes diaconus Romane eclesie uitam sancti Gregorii authentice descripsit.

874. Ratolfus ueronensis episcopus obiit, qui sui nominis cellam construxit iuxta Augiam

875. Ludowicus imperator Italie defunctus, Mediolani sepelitur, anno regni 20o. Cuius regnum patruus eius Karolus rex Galliarum inuadens, a Ioanne papa se imperatorem coronari fecit.

876. Ludowicus rex religiosus apud Franconofurt  5 Kal. Septembris obiit, anno regni 36o, regnumque eius tres filii, Karlomannus Baioariam, Ludowicus Germaniam, Karolus Alemanniam, singuli cum adiacentibus prouinciis accepere.

877. Karolus rex Galliarum obiit, anno regni 37o. Post quem filius eius Ludowicus Balbus regnum Galliarum accepit.

878. Ludowicus rex Germanie cum fratre Karolo regnum Lotharii diuisit.

879. Ludowicus Balbus, filius Karoli, rex Galliarum, 3 Idus Aprilis Compendii obiit.

880. Karlomannus rex Baioarie apud uillam Otingam obiit, 11 Kalend. Aprilis.

881. Nordmanni multas prouincias in Gallia uastant. Karolus rex, frater Ludowici, Romam ueniens,  una cum regina Richgarda imperiali unctione a Ioanne papa coronatur, [231 1Kb] et omnes Italorum episcopi, preter papam, imperatori iureiurando subiiciuntur.

882. Ludowicus rex Germanie 13 Kalend. Febr. obiit. Karolus imperator Nordmannos cuncta circumquaque uastantes, pacem regno eius deinceps sacramento firmare compulit, et regem eorum christianitatem professum de baptismo suscepit, sicque firmata amicicia digressi sunt.

883. Rome Iohannes papa a quodam toxicatus, etiam a quodam alio percussus malleo, obiit, statimque percussor eius a nemine iehsu moritur. Et Marinus archidiaconus, papa 110us, prefuit anno 1, mensibus 6. Ludowicus rex Gallie obiit.

884. Karlomannus filius Ludowici Balbi, rex  Gallie obiit, et regnum Gallie Karolus imperator obtinuit.

885. Marinus papa obiit, pro quo Adrianus III, papa 111us, sedit anno 1, mensibus 4.

886. Imperator a papa inuitatus, Italiam uenit. Rome quintus Stephanus, papa 112us, post Adrianum sedit annis 6.

887. Richgarda imperatrix, adulterii cum Liutwardo uercellensi episcopo incusata, diuino iudicio se ab omni uirorum commixtione integram et uirginem comprobauit, quamuis iam 12 annis in coniugio imperatoris aparuerit. Moxque a rege separata, in Andelahense cenobium uirginum a se constructum secessit, ibique Deo seruiens, uirgo regina  permansit. Imperator autem ab omnibus deseritur, et Arnolfus, fratris sui Karlomanni filius, rex eligitur.

888. Karolus imperator [232 1Kb] iam priuatus Deo deuote seruiens, ut quidam dicunt a suis strangulatus, obiit Idus Ianuar. et Augie sepelitur.

890. Arnolfus rex ex parte apostolici rogatur, ut Romam ueniens, Italiam sibi de tyrannis defendat.

891. Arnolfus rex Nordmannos ad internecionem deleuit.

 892. Rome post Stephanum Formosus, prius Portuensis episcopus, papa 113us, sedit annis 4, mensibus 7.

893. Formosus papa Arnolfum regem ad suscipiendam et a tyrannis eruendam Italiam inuitat.

895. [233 1Kb] Synodus magna apud Triburiam collecta. Itemque rex a papa rogatus, Italiam petit.

896. Arnolfus rex tandem Romam uenit, et a Formoso papa imperator coronatus est. Formosus papa die pasche obiit. Pro quo sextus Bonifacius papa 114us ordinatus, 15o die podagra defunctus est.

897. [234 1Kb] Cui sextus Stephanus papa 115us substitutus, sedit annum 1. Qui tyrannis fauit.

898. [235 1Kb] Rome post Stephani interitum Romanus  papa 116us sedit mensibus paulo plus 4, et post hunc Theodorus II, papa 117us, sedit dies 20. Post quem nonus Iohannes papa 118us ordinatus, sedit annis 2.

899. Outa regina adulterii incusata 72orum principum iuramento absoluta est.

900. [236 1Kb] Rome quartus Benedictus, papa 119us, sedit annis 3, mensibus 5. Arnolfus imperator Ratispone, ubi frequentius manebat, obiit, 6 Idus Decembris [237 1Kb] , anno regni 12o; pro quo filius eius Ludowicus puer regnauit.

902. Beringer, Reginolf et Gerhard nobiles germani, filii Atonis comitis et Adellinde, occisi, apud Bouchaugiense cenobium uirginum, a predicta Adellinda constructum, sepeliuntur, ubi et ipsa mater  postea est sepulta.

904. Rome post Benedictum Leo u, prius presbyter forensis, papa 120us, sedit mensibus ferme duobus. Post quem, ut in quibusdam inueni, Cristophorus prius cardinalis, papa 121us, sedit mensibus quatuor; qui deiectus est, et monachus factus.

905. Rome Sergius III, papa 122us, annis 7, mensibus quatuor.

906. Adalpertus nobilis et bellicosus de Babenberg, Counradum emulum suum pugna uictum cum aliis multis peremit.

907. Adalpertus perfidia Hattonis archiepiscopi et Liutpaldi ad Ludowicum regem spe pactionis adductus, decollari est iussus.

 908. Ungarii Saxoniam et Thuringiam uastant. Liutpaldus occisus est.

909. Ungarii Alemanniam uastant.

910. Ungarii Francos deuincunt.

911. Ludowicus rex adolescens moritur, et Ratispone sepelitur. Post quem, deficiente nostris in partibus regio stemate, Counradus filius Chounradi, rex electus et unctus, regnauit annis 7. Burchardus dux Alemannie in conuentu suo occiditur.

912. Ungarii a Baioariis et Alemannis iuxta flumen Ine occiduntur. Comete sunt uise. Roudolfus  rex Burgundie obiit; pro quo Roudolfus filius eius regnauit annis 25. Rome Anastasius II, papa 123us, sedit annis 2, mens. 2. Apud Sanctum Gallum Notkerus magister doctus obiit.

913. Ungarii Alemanniam uastant.

914. Salomon Constantiensis episcopus est captus.

915. Rome Lando papa 124us sedit mensibus 5. Post quem Leo uI, papa 125us, mensibus ferme duobus; et post hunc Ioannes X, papa 126us, annis 14, mensibus 2.

916. Ungarii totam Alemanniam igne et gladio uastant. Synodus coram misso apostolici, id [238 1Kb] est Petro Ostiensi episcopo, apud Altheim est habita. In [239 1Kb] qua synodo generali decreto sancitum est,  ut quicumque deinceps bannum ab episcopis impositum corrupisset, per ieiunium 40 dierum in pane tantum et aqua et sale, commissum lueret. Apud Sanctum Gallum beata uirgo Wilborada artius est inclusa.

917. Ab Ungariis Basilea destruitur. Erchanger dux et frater eius decollantur.

918. Burchardus dux Alemannie constitutus, tyrannidem inuasit. Counradus rex obiit.

919. Heinricus comes, natione Saxo, in regnum electus, sine regali unctione regnauit annis 18. Burchardus dux Alemannie Roudolfum regem Burgundie uicit.

920. Karolus rex Galliarum in Franciam uenit.  Apud [240 1Kb] Sanctum Gallum Rachildis uirgo inclusa est.

923. Sanguis Domini in Augiam insulam a quadam matrona defertur, sicuti literis inibi manifestatur.

924. Sanctus Oudalricus, Auguste uindelice episcopus, prefuit annis 50.

925. Ungariis item Alemanniam uastantibus et ad cenobium sancti Galli uenientibus, Wilborada uirgo inclusa, a quodam eorum perempta, martirio coronatur; Rachildisque, contectalis eius, illesa diuinitus conseruata est.

926. Ungarii uastata Alemannia, per totam Franciam, Alsatiam atque Galliam igne et gladio deseuiunt. Burchardus dux occiditur, pro quo Herimannus  Alemannie dux efficitur.

927. Heriger Mogonciacensis [241 1Kb] archiepiscopus obiit, pro quo Hildibertus.

929. Rome Stephanus uII, papa 127us, sedit annis 2, mense uno.

930. Heinricus rex Bemiam petit.

931. Rome Ioannes XI, papa 128us, sedit annis quatuor. Heinricus rex reges Abodritarum et Nordmannorum christianos fieri effecit, ipseque Gallias petit.

932. Heinricus Ungarios in Siurbia interfecit.

 934. Constantie Chounradus genere et uita clarus presul ordinatus, prefuit annis 41.

935. Rome Leo uII, papa 129us, sedit annis 3, mensibus 6.

936. Heinricus rex obiit, et in Saxonia apud Chutilineburg sepelitur. Pro quo Otto, filius eius regnauit annis ferme 38.

937. Ungarii Franciam, Alemanniam, Galliam et Burgundiam uastantes, tandem per Italiam redierunt in Pannoniam. Monasteria sancti Galli et sancti Bonifacii concremantur. Roudolfus rex Burgundie obiit, pro quo filius eius Chounradus regnum suscepit, Arnolfus dux Baioarie obiit, ducatumque eius accepit Bertholfus. Baioarii cum aliis multis regi Ottoni rebellant.

 938. Otto rex contra Baioarios procinctum mouit, peneque omnes sibi subiugauit. Rome Stephanus uIII, papa 130us, sedit annis 3, mensibus quatuor,

939. Otto rex omnes sibi rebelles preter Metensem episcopum subiugauit.

940. Otto rex Gallias contra Ludowicum regem petiit. Hiems seua et mortalitas animalium.

942. Otto et Ludowicus reges pacificantur. Rome Marinus II, papa 131us, sedit annis 3, mens. 6.

943. Ungarii Baioarios inuadentes uincuntur.

944. Terremotus factus est, 16 Kalendas Maii.

945. Rome Agapitus II, papa 132us, sedit annis ferme 10. Otto rex Galliam ingreditur.

 946. Apud Sanctum Gallum Rachildis uirgo inclusa migrauit ad Dominum.

947. Berhtolfus dux Baioarie obiit, cui Henricus, frater Ottonis regis, in ducatum successit.

948. Herimannus dux Alemannie obiit, cuius ducatum Liutolfus, Ottonis regis filius, accepit. Synodus magna episcoporum coram Ottone et Ludowico regibus apud Ingelenheim facta.

949. Lothario rege Italie mortuo, Beringarius regnum eius inuasit, uiduamque eius Adelheidem, Roudolfi regis Burgundie filiam, multis iniuriis afflixit.

950. Otto rex Italiam petit, sibique eam subiecit, et pulso Beringario, domnam Adelheidem liberauit.

 951. Synodus 25 episcoporum magnusque totius regni conuentus apud Augustam uindelicam coadunatur. Ibique Beringarius Ottoni regi ad deditionem uenit. Ignitus lapis, quasi massa candentis ferri, ab occidente per era uenit, et draco uisus est ambulans.

952. Otto rex cum filio suo Liutolfo Italiam intrat, et nuptie regales Papie celebrantur.

953. Lutolfus dux Ottoni [242 1Kb] patri suo rebellat, set a sanctis episcopis reconciliati sunt.

 954. Ungarii item egressi, Franciam, Baioariam Italiamque deuastant.

955. Ungarii totam Baioariam depopulantes, iuxta Augustam, Alemannie urbem, Deo iuuante ab Ottone rege pugna uicti, immensa cede necantur, 4. Idus Augusti. Ex nostris etiam Chounradus dux cum aliis multis occubuit. Ungarii etiam qui tunc effugere poterant, per totam Baioariam trucidati sunt. Reges eorum Ratispone in patibulis suspensi sunt. Rome Iohannes XII, qui et Octauianus, papa 133us, sedit ann. 8, menses quatuor; qui tanti ordinis, pro dolor! oblitus, uanitati et spurcicie fuit deditus.

956. Lutolfus dux Italiam hostiliter inuadit, et Beringarium cum filio eius fugauit.

 957. Lutolfus dux Adalpertum bello uicit, et ipse eodem anno obiit, et Burchardus ducatum eius accepit.

958. Cruces in uestibus quibusdam aparuerunt.

961. Otto rex filium suum Ottonem ex Adelheide regina regem eligi fecit, et ipse Italiam cum exercitu petit. Signum in sole apparuit.

962. Otto rex Romam ueniens, a Iohanne seu Octauiano papa imperator coronatur, ipseque papam pro sceleribus suis arguens, minime eum potuit corrigere.

963. Imperator natalem Domini Papie moratus, iterum Romam uenit, pro sceleribus Iohannis pape diiudicandis. Set eodem Iohanne imperatorem in  Campaniam fugiente, in eius locum a Romanis et imperatore uir uenerabilis Leo uIII papa 134us ordinatus est.

964. Romani Leonem papam expellunt, mortuoquo Iohanne papa priore, Benedictus diaconus a Romanis, nolente imperatore, ordinatur, sui nominis quintus, papa 135us, et sedit mens. 2. Et ciuitas ab imperatore obsessa est et tanta fame oppressa, ut modius furfuris 30 ueniret denariis. Nec multo post dedita urbe traditoque Benedicto, imperator Leonem papam restituit, et Romanos ei fidem per sacramenta promittere cegit.

965. Imperator de Italia redit, et Burchardus dux Sueuorum in Italia rebelles imperatori uicit.

966. Rome defuncto Leone, Iohannes XIIIus,  prius Narniensis episcopus [243 1Kb] , papa 136us, sedit annis plus minus 7.

968. Eclipsis solis 11 Kal. Decembris facta.

969. Hoc tempore Iohannes papa a quibusdam multum afflictus exilio, uix tandem a quodam Iohanne sue sedi restituitur.

970. Otto imperator Romam ueniens, iniurias domni pape in auctoribus scelerum grauiter uindicauit.

971. Sanctus Oudalricus episcopus infirmus, Adalberoni, sororis sue filio, episcopatum suum ab imperatore impetrauit.

 972. Synodo apud Ingelenheim ab episcopis collecta, beatus Oudalricus episcopus et Adalbero transgressionis canonum accusantur; set caussa sua dicta et excusata, absoluti discesserunt. Rome Benedictus uI, papa 137us, sedit ann. 1, mens. 10.

973. Adalbero clericus, futurus ut sperabatur episcopus obiit. Otto imperator Nonis Maii subito mortuus, apud Parthenopolim, id est Magedeburg, ubi ipse archiepiscopium [244 1Kb] fecerat, sepultus est, et filius eius Otto regnauit pro eo. Sanctus Oudalricus Augustensis episcopus migrauit ad Dominum, anno etatis 83o, episcopatus 50o, quarto Nonas Iulias. Burchardus dux Alemannie obiit, et Otto, filius Liutolfi, paternum pro eo ducatum recepit.

974. Rome Benedictus papa a Romanis criminatus  strangulatur, et eo uiuente Bonifacius papa ordinatur; set post unum mensem expulsus, Constantinopolim petit; et Benedictus uII, Sutrie prius episcopus, papa 138us, sedit annis 9. Constantie Chounradus sancte memorie episcopus, 6 Kal. Decembris hac uita decessit, cui Ganenolfus [245 1Kb] successit.

976. Dissensio inter Ottonem regem et Heinricum ducem Baioarie commota est.

977. Discordia inter Ottonem ducem Sueuie et Heinricum ducem Baioarie [246 1Kb] .

978. Otto rex contra Lotharium regem in Gallias duxit exercitum.

979. Constantie Gamenolfus episcopus obiit, eique Gebehardus nobilis presul succedens, 16 annis  rexit ecclesiam; qui basilicam sancti Gregorii in ripa Rheni abbatiamque suis ex prediis construxit.

981. Otto rex, peragrata Italia, Calabriam cum exercitu ingreditur.

982. Otto rex apud Calabriam, occiso a Grecis et Saracenis exercitu, de naui exiliens in qua captus erat, aufugit . Otto dux Sueuorum obiit, et Chounradus sibi successit.

983. Otto rex Rome infirmatus, 6 Idus Decemb. obiit, et in porticu sancti Petri sepelitur.

984. Otto tercius, secundi Ottonis ex Greca coniuge filius, adhuc puer pro patre regnauit. Rome Iohannes XIu, qui et Petrus, Papie prius episcopus, papa 139us, sedit mens. 8, eumque Bonifacius, prius relegato Benedicto, male ordinatus, de Constantinopoli  quo fugerat reuersus, comprehendit, et eum ut perhibent toxicauit, eiusque sedem 140us papa inuasit.

985. Rome Bonifacius uII, postquam undecim mensibus inuasam sedem occupauerat, subita morte periit, et mortuus a suis cesus, confossus et triuiatim pedibus tractus, uix tandem clericis miserantibus est humatus.

986. Rome Iohannes Xu, papa 141us, sedit annis 10, mensibus 7; qui clericos suos paruipendens, odio ab ipsis est habitus.

987. Fames magna est facta.

 991. Theophanu Greca imperatrix, mater Ottonis regis, obiit.

992. [247 1Kb] Aquisgrani in generali synodo coram legatis Iohannis pape sancitum est, ut quatuor ebdomadis ante natalem Domini, et a septuagesima ante pascha, et 14 diebus ante festum sancti Iohannis Baptiste, nullus secularia placita agere aut coniugium contrahere presumat  .

994. Counrado regi Burgundie defuncto, successit Roudolfus filius [248 1Kb] eius in regnum.

995. Heinricus dux Baioarie obiit, cuius ducatum filius eius eiusdem nominis obtinuit. Constantie Gebehardus episcopus uenerabilis obiit, et in basilica sancti Gregorii pape a se constructa sepultus quiescit; eique Lampertus monachus in episcopatu  succedens, prefuit annis 23.

996. Otto rex Italiam cum exercitu petit, sibique rebelles coartauit.

997. Otto rex, subactis rebellibus, Italia Romaque potitus est. Et Gregorius u, qui et Bruno, filius Otonis ducis, papa 142us ordinatus, et Otto ab eo imperator coronatus est. Qui uenerabilis papa canonicam ibi disciplinam reparare satagens, sedit annis tribus, mensibus 9. Augie Alawicus abbas 26us promotus, Rome ab ipso papa consecratus et priuilegio donatus est. Counradus dux Alamannorum obiit, et pro eo Herimannus ducatum accepit.

999. Otto imperator iterum Italiam cum exercitu [249 1Kb] inuadit.

 1000. Rome defuncto Gregorio papa, Siluester II, qui et Gerbertus, primo Remorum, post Rauennatum archiepiscopus, seculari literature nimium deditus, et ob hoc curioso imperatori admodum amatus, papa 143us sedit annis 5.

1001. Otto imperator Italiam sibi quaquauersum subditam lustrat.

1002. Otto imperator in Italia 10 Kal. Feb. obiit, anno regni 18o, et intestina eius Auguste, reliquum uero corpus eius Aquisgrani sepelitur. Pro quo Heinricus dux Baioarie rex effectus, regnauit annis 23.

1003. Heinricus rex Heinricum marchionem et alios sibi resistentes exercitu petit. Argentina a Herimanno duce Alemannie, regi rebellante, spoliata,  et diuinitus in auctores sceleris grauiter uindicatum est, et ab ipso duce sacro loco satisfactum.

1004. Heinricus rex Italiam petens, sibi eam subiecit; Papiam ipsa die qua coronatus est irrumpens, gladio et igne perdomuit. Inde in Saxoniam rediens, Bemiam et Bolizlaum ducem Sclauorum tum tota gente sua subiugauit.

 1005. [250 1Kb] Rome post Gerbertum Iohannes XuI, papa 144us, sedit anno uno.

1006. Rome Iohannes XuII, qui et Fasanus, papa 145us ordinatur, et sedit annis sex [251 1Kb] .

1007. Heinricus rex summo studio apud castrum suum Babenberg dictum, nobilem et diuitem construxit episcopatum [252 1Kb] , primusque ibi hoc anno episcopus promotus est Eberhardus.

1008. Augie remoto Ymmone abbate crudeli, Bern uir doctus et pius, Prumiensis monachus, Augie abbas constituitur; qui gratanter susceptus, et a Constantiensi episcopo Lamperto abbas eius loci 29us consecratus, pietate et scientia clarus, prefuit annis 40.

1009. [253 1Kb] Rome Sergius Iu, papa 146us, ordinatur.

 1011. Willigisus Mogonciacensis archiepiscopus obiit, eique Erchenbaldus successit.

1012. Chounradus dux Carentani moriens, Adalberoni ducatum reliquit. Herimannus dux Alemannie obiit, cuius ducatum Ernust accepit.

1013. Rome defuncto Sergio papa, Benedictus uIII, papa 147us, sedit annis ferme 12

1014. Heinricus rex Rome imperiali benedictione a Benedicto papa coronatur.

1015. Ernust dux Alemannie in uenatu ab Adalberone comite feram appetente, sagitta uulneratus, interiit, et ducatum eius filius equiuocus, uiduam uero eius Giselam Counradus, Heinrici filius, imperator postea futurus, accepit. Megingaudus Treuirorum  archiepiscopus obiit, pro quo Poppo.

1017. Gotefridus, dux partis Lotharingorum, Gerhardum comitem bello uicit.

1018. Constantie Lamperto episcopo defuncto, Roudhardus prefuit annis ferme 5.

1019. Chounradus, filius Chounradi quondam ducis Carentani, Adalberonem ducem apud Ulmam pugna uictum fugauit.

1020. Benedictus papa ab imperatore inuitatus, Babenberg uenit, ibique eclesiam sancti Stephani dedicauit.

1021. Heribertus Colonie Agrippine archiepiscopus, uir magne sanctitatis, hac uita discedens, multis miraculis claruit; cui Piligrinus successit. Erchenbaldo  quoque Mogonciacensi archiepiscopo defuncto, Aribo successit. Heinricus imperator in Italiam expeditionem mouit.

1022. Heinricus imperator Campaniam petens, Troiam, Neapolim, Capuam, et ceteras ciuitates in deditionem accepit; et Nordmannis quibusdam, qui tempore eius illo confluxerant, quoddam, ut ferunt,  illis in partibus territorium concessit, sicque ipse per Romam uictor rediit in Germaniam. Roudhardus Constantiensis episcopus obiit. Pro quo Heimo ferme annis [254 1Kb] prefuit. Notkerus quoque magister de Sancto Gallo obiit.

1023. Ratispone post Gehebardum episcopum, uirum laude dignissimum, alter Gehebardus inthronizatur.

In [255 1Kb] hoc ano conuenit sinodus Mogontiaci  , in qua constitutum est, ut plebs christiana 14 dies ante festum sancti Iohannis a carne et sagimine abstineat, nisi infirmitate cogente, aut festiuitate, que in illo episcopio celebris habetur. Similiter 14 dies ante natalem Domini. Item ibi constitutum est, ut uigilia epiphanie, uigilia omnium sanctorum, uigilia assumptionis sancte  Marie, uigilia sancti Laurentii ieiunentur, ita ut una refectionis hora admittatur.

1024. Rome defuncto Benedicto, frater eius Iohannes XuIII, ex laico papa 148us, sedit annis ferme 9. Heinricus quoque imperator, 3 Idus Iulii absque filiis diem obiens, apud Babenbergensem episcopatum a se constructum, quem omnium prediorum et thesaurorum suorum reliquerat heredem, in basilica sancti Petri sepelitur; habitoque conuentu apud uillam Kambam, Chounradus senior, filius Heinrici, rex promotus, ab Aribone archiepiscopo Mogonciaci unctus est, 6 Idus Septembris. Nec multo post uxor eius Gisela a Piligrino archiepiscopo Colonie regina benedicitur, 11 Kal. Octobris.

 1025. Rebellio contra Counradum regem a Counrado eius patruele et Ernusto duce Alemannie et aliis quam pluribus est facta.

1026. Rex Counradus Italiam petens, totam pene sibi subiugauit ex hac parte Rome. Constantie post Heimonem episcopum Warmannus prefuit, annis ferme 8.

1027. Counradus rex Romam perueniens, a Iohanne papa in die sancto pasche imperator coronatur. Inde in Alemanniam reuersus, apud Ulmam Ernustum ducem et Counradum, se illi dedentes, exilio deputauit.

1028. Heinricus filius imperatoris, Aquisgrani rex electus, a Piligrino Coloniense archiepiscopo in die sancto pasche est unctus.

 1029. Brun Augustensis episcopus obiit et Eberhardum accepit successorem.

1030. Ernust dux exilio relaxatus, iterumque imperatori rebellans, cum multis aliis occiditur 16 Kal. Septembris.

1031. Aribo Mogonciaci archiepiscopus obiit. Cui Bardo monachus, uita et habitu uenerandus, successit.

 1032. Roudolfus rex Burgundie ignauus obiit, et Counrado imperatori diadema suum transmisit. Cuius regnum Odo, sororis sue filius, princeps Gallice Campanie, inuasit. Bern abbas Augie, missis Romam cenobii sui priuilegiis, a Iohanne papa item priuilegium cum sandaliis, ut episcopalibus indumentis missas ageret, accepit. Unde a Warmanno Constantiense episcopo apud imperatorem quasi sui peruasor officii accusatus, eo usque ab utrisque coartatur, donec idem cum candaliis priuilegium ipsi episcopo traderet, publice in sinodo sua, id est in cena Domini sequentis anni, incendendum. Ipso anno Bouchaugiense cenobium 2 Idus Iunii [256 1Kb] incendio flagrat.

1033. Imperator Odonis prouinciam Gallicam [257 1Kb]  inuadens Campaniam, tam diu uastauit, donec ipse Odo supplex adueniens, satisfactionem licet ficte promitteret. Rome defuncto Iohanne, Benedictus IX, qui et Theophilactus, papa 149us, licet tanto ordini indignus, sedit annis plus 12.

1034. Imperator Burgundiam petens, sibi eam subiecit. Constantie Warmanno episcopo defuncto, successit Eberhardus. Meginhardo Wirziburgensi episcopo Brun, filius Mathildis successit.

1035. Sinodus magna apud Triburiam ab imperatore collecta est.

1036. Piligrino Coloniensi archiepiscopo Herimannus, Gebehardo secundo Ratisponensi episcopo defuncto tercius Gebehardus successit. Heinricus rex, filius imperatoris, Chunichildem, Gnutonis Danorum  et Anglorum regis filiam sibi apud Nouiomagum regalibus nuptiis copulauit uxorem. Leutizi Sclaui imperatori uectigales facti. Imperator hieme Italiam petit.

1037. Imperator Papiam adiens, Heribertum Mediolanensem archiepiscopum, infidelitatis accusatum in custodiam misit; qui fuga elapsus, cunctis uiribus imperatori rebellare contendit. Imperator Mediolanum obsedit, et circumquaque quelibet ad rebelles pertinentia deuastauit. Odo princeps Gallice Campanie a Gozzilone Lotharingorum duce pugna uictus fugiensque, a quodam milite occiditur.

1038. Imperator cum natalem Domini Parme ageret, orto tumultu inter Parmenses et exercitum, utrimque multi, set ex Parmensibus plures, ceciderunt,  et ipsa ciuitas incendio consumpta est. Papa archiepiscopum Mediolanensem imperatori rebellem excommunicauit. Chunichildis regina, uxor Heinrici regis, 17 Kal. Augusti, et Herimannus dux Alemanie 5 Kal. Augusti, cum multis aliis in Italia obierunt. Stephanus rex Ungariorum bone memorie obiit, qui seipsum cum tota gente sua ad fidem Christi conuertit; pro quo Petrus regnauit.

 1039. Counradus imperator 3 Nonas Iunii obiit. Pro quo Heinricus rex filius eius regnauit.

1040. Heinricus rex ducem Bemie bello petit, set multis proceribus et militibus in prestructione silue citra et ultra occisis uel captis, nil dignum efficere potuit [258 1Kb] , Eberhardo primo Babenbergensi episcopo defuncto, Suidegerus successit.

1041. Ungarii quendam Ouonem sibi regem constituentes [259 1Kb] , Petrum regem suum expellunt. Qui profugus et exul, Heinrici regis gratiam, cui priori anno rebellauerat, querit et inuenit. Heinricus rex Bemiam cum exercitu ingressus, igne predaque cuncta deuastat, et rebellem ducem obsides dare, et ipsum post se Ratisponam ad deditionem humiliter uenire, sibique iureiurando fidelitatem seruitiumque  confirmare coartat [260 1Kb]

1042. Ouo Ungariorum tyrannus, cum Baioarie fines deuastaret, maxima pars exercitus eius ab Adalberto marchione bello deuicta periit. Heinricus rex Pannonias petens, urbes munitas deleuit, et plures deditione subiecit. Et dum Petrum regem suum recipere nollent, ducem eis quendam prefecit; quem statim post eius discessum Ouo in Bemiam repulit.

1043. Heinricus rex iterum Pannonias petens, ab Ouone, uix pactum impetrante, suscepta satisfactione et muneribus discessit. Inde in Alemanniam ueniens, in sinodo Constantiensi cunctis qui contra cum deliquerant omne debitum ipse dimisit. Hocque et alios suis debitoribus facere adhortans, inauditam multis  seculis pacem effecit. Post hec Agnetem Willihelmi Pictauiensis filiam accipiens, et Mogonciaci reginam ungui faciens, regales apud Ingelenheim nuptias celebrauit. Ibi Liutpaldus, Adalberti marchionis filius, obiit.

1044. Gozzilo dux Lotharingorum moriens, Gozziloni filio suo, quamuis ignauo, ducatum suum a rege Heinrico promissum reliquit. Set alter filius eius Gotefridus, iamdudum dux, cum ducatum fratri debitum a rege obtinere nequisset, pio regi rebellare presumit. Heinricus rex paruo exercitu contra grauissimam Ungariorum gentem [261 1Kb] fortiter pugnauit, et uicit. Ouonem tyrannum fugauit, et Petrum expulsum pristine dignitati restituit. Postea uero Petrus in regno confortatus, eundem Ouonem cum  uxore et filiis comprehensum, decollauit. Magna uis famis homines immunda animalia comedere cegit [262 1Kb] . Romani [263 1Kb] Benedictum papam pro [264 1Kb] sceleribus [264 1Kb] suis [264 1Kb] expellunt, et quendam Siluestrum papam 150um [264 1Kb] temere [264 1Kb] constituunt; quem tamen Benedictus papa postmodum quorundam auxilio expellit; ipseque sue sedi redditus, sponte [265 1Kb] a papatu  discessit, et Gratianum, nomine Gregorium uI, papam 151um, pro se ordinari permisit, anno Domini 1046.

1045. Otto Palatinus comes, dux Alemannie constituitur. Petrus rex Ungariorum, Heinrico regi ad se inuitato, regnum Pannoniarum tradidit; quod tamen ab eo ipse, dum uiueret possidendum, recepit. Brun Wurziburgensis [266 1Kb] episcopus obiit, 7 Kalend. Iunii. Gotefridus dux ad deditionem regi ueniens, in custodiam mittitur. Leutici se regi dedunt, et solitum censum promittunt. Guntharius heremita ad Christum migrauit, et in Braga, Bemie urbe [267 1Kb] sepultus quiescit.

1046. Rex Aquisgrani in pentecoste Gotefrido duci, e custodia relaxato, ducatum reddidit; et Widgero  Rauenne presuli, nimium creduli, nondum consecrato, episcopatum abstulit. Ungarii regem suum Petrum oculis priuant, et pro eo quendam Andream regem statuunt. Heinrico regi cum expeditione in Italiam uenienti, Gratianus papa, nomine [268 1Kb] sextus [268 1Kb] Gregorius [268 1Kb] , quem Romani expulsis prioribus statuerant, Placentie obuians, honorifice suscipitur; qui tamen postmodum apud Sutriam in synodo non [269 1Kb] inuitus pastorale officium deposuit [269 1Kb] . Pro quo Suidegerus Babenbergensis episcopus nimium reluctans, omnium consensu eligitur. In tempore [270 1Kb] huius apostolici innumerabiles terremotus et maximi in Italia facti sunt, et hoc fortasse ideo, quia idem apostolicus non canonice subrogatus est antecessori suo, non canonice deposito; uidelicet quem  nulla culpa deposuit, set simplex humilitas ab officio cessare persuasit [270 1Kb] . Eberhardus Constantiensis episcopus Rome obiit, pro quo Theodericus.

1047. In ipso natalis Domini die Suidegerus papa 152us [271 1Kb] ex more consecratus, Clemens II est uocatus; sedit mensibus nouem. Qui mox ipsa die Heinricum regem cum coniuge sua Agnete imperiali benedictione sublimauit. Hunfridus Rauenne efficitur archiepiscopus; Beneuentani ciues, socrum imperatoris de monte Gargano reuersam male tractantes, imperatori rebellant. Imperator corpus beati Widonis, Pomposie abbatis, de Parmensi ciuitate Spiram secum transtulit. Poppo Treuerorum archiepiscopus obiit, pro quo Heberhardus. Gotefridus dux et Balduwinus de Flandris imperatori rebellant.  Item Theodericus de Phladirtinga [272 1Kb] marchio rebellat imperatori; contra quem imperator exercitum mouens, parum profecit. Clemens, qui et Suidegerus papa, 7 [273 1Kb] Idus [273 1Kb] Octobr. [273 1Kb] obiit. Gotefridus dux inter alia que contra regem fecit, uiridunensem ciuitatem combussit; cuius ducatum imperator Adalberto cuidam tradidit.

 1048. Imperator Ottonem de Suinuurt Sueuis ducem constituit. Sanguis Domini apud urbem Mantuam, ut creditur, diuina per quendam cecum reuelatione inuenitur. Bern abbas Augiensis, uir doctrina et moribus insignis, obiit; cui Oudalricus successit. Poppo Brixiensis episcopus ab imperatore electus, Romam mittitur, et honorifice susceptus, papa 153us [274 1Kb] ordinatur, nomine Damasus II, et [275 1Kb] sedit 30 dies. Heinricus imperator et Heinricus rex Galliarum conuenientes in Metensi territorio, pacem inter se iuramento confirmant. Gotefridus Adalbertum ducem occidit; cuius ducatum Gerhardo imperator dedit [276 1Kb] .

1049. Imperator Chounradum ducem Baioarie constituit, et Gotebaldum Aquileie patriarcham,  post Heberhardum nuper defunctum, promouit. Nonnulli principes et episcopi Phladirtingam intrantes. Theodericum pugna uictum occidunt, et prouinciam illam imperatori subiiciunt. Brun Leucorum, id est de Tullo [277 1Kb] , episcopus, ab imperatore electus, Romam mittitur, et papa 154us [278 1Kb] nonus Leo uocatur, et sedit annis quinque. Qui in proximo pascha Oudalricum Rome Augiensem consecrauit abbatem, et monasterii eiusdem priuilegia, a sede apostolica tradita, confirmauit et innouauit. Idem papa Rome synodum, maxime contra symoniacam heresim, celebrauit. Hic [279 1Kb] in plenaria synodo constituit ut Romanorum presbiterorum concubine extunc et deinceps Lateranensi palatio adiudicarentur ancille.  Emptiones et uenditiones altarium sub anathemate prohibuit. Imma [280 1Kb] obiit anno dominice incarnationis 1049, 2 Nonas Aprilis. Odilo Cloniacensis abbas uenerabilis migrauit ad Dominum, Kal. Ianuar. [281 1Kb] Gotefridus et Balduwinus reconciliantur imperatori.

1050. Domnus papa synodum Rome post pascha collegit, in [282 1Kb] qua heresim Beringarianam, nuper ad apostolicam sedem delatam, damnauit. Item in autumno sinodum uircellis [283 1Kb] collegit, in qua eandem heresim anathematizauit [282 1Kb]  . Quo tempore Agnes imperatrix filium imperatori peperit.

1051. Imperator natalem Domini apud Goslare egit, et multos ex principibus filio suo iureiurando fidem promittere fecit. Hunfridus Rauennas archiepiscopus,  domno [284_285 1Kb] pape apud Augustam reconciliatur. Post pascha synodum Rome collegit Leo papa, ubi Gregorium uercellensem episcopum, propter quoddam adulterium et periuria perpetrata, absentem et nescientem excommunicauit. Quem tamen post Romani uenientem et satisfactionem [286 1Kb] promittentem, priori officio restituit. Eadem estate  Bardo, uenerabilis Mogonciaci archiepiscopus 3 Idus Iunii defunctus, multis claret miraculis; pro quo Liutpaldus. Constantie Theoderico episcopo defuncto, successit Rumaldus. In autumno imperator regnum Ungarie deuastauit. Hoc tempore Touta, nobilis et religiosa uidua, Bouchaugensi et Lindaugensi cenobiis abbatissa ab imperatore preficitur.

1052. Imperator Goslare natalem Domini agens, quosdam ibi hereticos Manicheos, omnis esum animalis execrantes, consensu omnium, ne heretica scabies serperet in plures, in patibulo suspendi fecit. His diebus Bonifacius [287 1Kb] , Italie marchio ditissimus, Beatricis nobilissime comitisse maritus, a duobus militibus sagittis toxicatis uulneratus, moritur, et Mantue honorifice sepelitur. Reliquie beati Zenonis  confessoris, a Waltario ueronense episcopo in Alemanniam ad uillam Ulmam allate, plurimis claruere miraculis [288 1Kb] .

1053. Imperator cum domno papa natalem Domini Wormatie egit. Ubi cum papa sicut dudum ceperat Fuldensem abbatiam aliaque nonnulla loca et cenobia, que sancto Petro antiquitus donata feruntur, ab imperatore reposcens exegisset, demum imperator pleraque in Ultraromanis partibus ad suum ius pertinentia, pro Cisalpinis illi quasi per concambium tradidit. Eique contra Normannorum uiolentiam propulsandam auxilia delegauit. Ea siquidem gens a temporibus prioris Heinrici imperatoris in partes Calabrie, Samnie, Campanieque confluxit. Et quia indigenis contra Grecorum et  Sarracenorum incursiones audacter preliando auxiliabatur, primo gratanter accipitur. Postea uero pluribus eorum ad uberem terram concurrentibus, uiribus adaucti, ipsos indigetes et res eorum uiolenter possedere. Unde domnus papa cum plurimis Teutonicorum Romam rediens, post pascha contra Nordmannos exercitum mouit. Set exercitu eius partim fugato, partim occiso a Nordmannis, ipse papa in quodam castello ab eis obsessus, cum expugnata iam iamque munitione, necessitate coactus, communionem eis prius interdictam reddidisset; acceptus ab eis, Beneuentum cum honore tamen reducitur. Ibique, ne rediret, aliquamdiu detinetur. Imperator Heinricus habito conuentu apud Triburiam,  filium equiuocum regem a cunctis eligi, eique post obitum suum, si rector iustus futurus esset, subiectionem promitti fecit.---Hazilinus etiam, Babenbergensis episcopus, infamis moritur.

1054. Imperator Adalberonem consobrinum suum, in uilla Otinga, ubi natalem Domini egit, Babenbergensi eclesie prefecit. Domnus papa tandem, instante  pascali tempore, Romam reuersus, egrotans, glorioso exitu, cunctis prius benedicens et admonitis ualedicens sanctoque Petro peccata sua confessus et deuote se illi commendans, 16 Kal. Maii obiit, et in basilica sancti Petri iuxta sepulcrum sancti Gregorii sepultus, miraculis claruisse memoratur. Pro quo Gebehardus, uictor II nominatus, papa 155us [289 1Kb] , sedit [290 2Kb] tribus annis. Huic  subdiaconus toxicum in calicem misit; quem cum ipse post consecrationem leuare uellet, nec posset, a Domino causam  facti inquisiturus, cum populo ad orationem prosternitur; statimque toxicator eius a demonio arripitur. Ita igitur causa manifestata, domnus papa calicem cum sanguine dominico cuidam altari iussit includi, et pro reliquiis in perpetuum conseruari. Deinde iterum cum populo tandiu ad orationem prosternitur quousque subdiaconus a demonio liberaretur. Balduinus imperatori rebellat. Gotefridus, dux clam ingressus Italiam, domnam Beatricem, uiduam Bonifacii marchionis, sibi in coniugium copulauit.



PARS ALTERA GENUINA 



MLu.


Imperator Italiam uisitat, et predictam Beatricem inde abduxit captiuam, quippe multum moleste ferens, duci Gotefredo esse copulatam. Welf dux Carinthiorum obiit.



MLuI [291 1Kb] .

uictor papa misso Hildebrando tunc archidiacono, set postea apostolico, sinodum Turonis generalem collegit, in qua Beringarius Andegauensis eclesie canonicus, a quo Beringariana heresis denominatur, sinodaliter et presentialiter pro eadem heresi examinatur. Qui cum se defendere non posset, heresim suam coram omnibus anathematizauit et abiurauit, secundum formam quam sancta et uniuersalis sinodus Ephesina prescripsit  .



MLuII [292 1Kb] .


Heinricus imperator filium suum, iam regem factum, principibus regni commendans, obit 3 Non. Octobris. Pro quo Heinricus filius eius, admodum puer, cum matre sua Agnete cepit regnare. Rome post uictorem Fridericus, frater Gotefridi ducis, dudum beate memorie Leonis pape archicapellanus, ex clerico monachus factus, postea abbas in monte Cassino promotus, Stephanus nonus nomen  adeptus, papa 156us [293 1Kb] prefuit nouem mensibus [294 1Kb] . Hic  omnes Romanos clericos ab eclesiastico conuentu separauit, qui post interdictum beati Leonis pape incontinentes extiterant. Sic enim pie memorie  Petrus Damiani, cardinalis episcopus, in literis [295 1Kb] suis testatur.



MLuIII.

Rome post Sthephanum quidam Benedictus contra canones priuata quorumdam gratia ordinatus, sine consecratione mensibus septem [296 1Kb] prefuit eclesie. Qui a Gotefrido duce expellitur, et Gerhardus Florentie episcopus, secundus Nicolaus uocatus, papa 157us [297 1Kb] , prefuit annis fere tribus. Qui constituit, ut qui tunc a symoniacis essent gratis [298 1Kb]  promoti, ministerio suo permitterentur uti. Deinceps autem quicunque a symoniacis ordinarentur, nichil tali promotione lucrarentur. Hunc etiam papam Petrus Damiani, pie memorie episcopus, ad corrigendam iuxta canones clericorum incontinentiam, prouocauit  .



MLIX.

Fridericus et fratres [299 1Kb] eius de Glichberga [300 1Kb]  Heinrico regi rebellant.



MLX [301 1Kb] .


Rome Nichholaus papa generali sinodo presidens, Beringerium [302 1Kb] presentialiter et sinodaliter pro heresi sua iterum examinauit; qui tandem quasi conuersus, libros sue hereseos coram sinodo concremauit, et eandem heresim ut prius iurando anathematizauit  .



MLXI.

Rome Nicolao papa defuncto 6 Kalend. Augusti, Romani Heinrico regi, eiusdem nominis quarto, coronam et alia munera mittentes, de summi pontificis electione regem [303 1Kb] interpellauerunt. Qui generali concilio Basilee habito, imposita corona a Romanis transmissa, patricius Romanorum est appellatus. Deinde communi omnium consilio, Romanorumque  legatis eligentibus, Chadelo Parmensis episcopus 7 Kalend. Nouembris papa eligitur et Honorius appellatur, papatum [304 1Kb] nunquam possessurus. Set uicesima septima die ante eius promotionem, Lucensis episcopus, nomine Anshelmus, a Nordmannis et quibusdam Romanis papa 158us [305 1Kb] ordinatus, Alexander uocatus, sedit annos 12. Qui satis strenue symoniacam heresim destruxit, et ministris altaris cum coniugibus coire, iuxta canonum statuta cum excommunicatione interdixit, ipsosque laicos clericorum aperte incontinentium officia audire, per bannum prohibuit; sicque clericorum incontinentiam satis prudenter refrenauit. Huius autem constitutionis maxime fuit auctor Hildebrandus, tunc Romane eclesie archidiaconus, hereticis maxime infestus.



MLXII.


His temporibus fames magna fuit. Magna dissensio facta est inter imperatricem Agnetem et Gundharium Babenbergensem episcopum.



MLXIII.

Heinricus rex exercitum in Pannoniam mouens, Salemonem, filium Andree regis, in regnum patris sui restituit. Heinricus Augustensis episcopus obiit, pro quo Imbrico. Cedes magna Coslare contigit in eclesia, rege presente.



MLXIu [306 1Kb] .

Magna seditio orta est inter Adalbertum Haminburgensem archiepiscopum et principes regni.



MLXu [307 1Kb] .

Domus regalis Goslari [308 1Kb] concremata est. Eodem  anno, ab incarnatione Domini 1065, quando  et pascha celebratum est 6 Kalendas Aprilis, in qua  die et Christus resurrexit, in tertia die paschalis ebdomade, 4. Kalend. Aprilis, indictione tercia, rex Heinricus anno regni sui 9o, etatis sue 14o, accinctus gladio in nomine Domini. Patauiensis [309 1Kb] episcopus obiit; cui Altmannus imperatricis capellanus successit. Hoc tempore Sigifredus Mogontiacensis archiepiscopus, et Gundharius Babenbergensis episcopus, et Otto Ratisponensis episcopus, et Willihelmus Traiectensis episcopus, cum magna multitudine Ierusalem profecti, in eo itinere a paganis multa sunt perpessi. Nam et bellum cum eis inire sunt coacti [310 1Kb] . In eodem itinere Guntharius obiit. Cui Ricimannus [311 1Kb] symoniace successit.



MLXuI [312 1Kb] .

 Multi nobiles bello ciuili perierunt. Comete sunt uise in octauis pasche, 9 Kal. Maii, et per 30 dies apparuere. Eberhardus Treuerensis archiepiscopus, 17 Kalend. Maii, sabbato sancto pasche, completis a se ipsius diei officiis, ipsis sacerdotalibus uestimentis indutus, requieuit in pace. Cui Chonradus Coloniensis prepositus debuit succedere; set a ciuibus non est electus. Unde quidam comes, nomine Theodericus, eundem Chonradum ad urbem Treuirorum tendentem comprehendit, et diu sub custodia maceratum, quatuor militibus necandum commisit; qui dum eum ter per quoddam precipitium [313 1Kb] deiecissent, et nil sibi nisi brachium collidere possent, unus ex illis penitentia ductus, ab eo ueniam impetrauit. Alius autem uolens eum decollare,  maxillam eius tantum abscidit; et sic ipse Deo dignus martir ad Dominum migrauit. Passus est autem Kal. Iunii, anno ab incarnatione Domini 1066, regni uero Heinrici 10, sepultus apud abbatiam nomine Doleiam. Tres autem milites mortis huius serui Dei auctores digna ultio postmodum subsecuta est. Nam unus eorum acceptum cibum degluttire non ualens, alii duo manus suas lacerantes, ad claustra inferni descenderunt [314 1Kb] . Udo post interfectum Chounradum presul Treuirensis constituitur. Nuptie Heinrici regis.

Item cometa uisa est. His temporibus uenerabilis Petrus Damiani, ex heremita cardinalis episcopus, multa conscripsit, et incontinentiam sacerdotum  satis rationabiliter in scriptis suis confutauit, ordinatos autem a symoniacis, ut aiunt, nimium clementer tractauit [315 1Kb] . Hugo Bizantiensis archiepiscopus  obiit  . Cui eiusdem eclesie canonicus  a fratribus electus, a rege substituitur.



MLXuII.

Saxonia ciuili laborat discordia. Nordmanni Romam adire uoluerunt hostiliter. Burchardus Halberstetensis episcopus Leuticorum gentem uiriliter deuastauit [316 1Kb] . Heinhardus Spirensis episcopus in itinere Romano obiit. Cui Heinricus successit.



MLXuIII.

Heinricus [317 1Kb] rex adolescentie sue errore seductus, legitime coniugis adeo obliuiscitur, et tam nefandis criminibus inuolutus esse diffamatur, ut etiam principes eius eum regno priuare molirentur. Totus ille annus pluuialis.



MLXIX.

 Pax et reconciliatio in populo, in natali Domini apud Goslare, regali edicto sub sacramento sunt confirmate. Heinricus rex gentem Leuticorum deuastat. Dedo marchio Saxonicus regi Heinrico rebellat; set postmodum coactus ad deditionem uenit. Oudalricus abbas Augiensis obiit, pro quo Meginhardus. Constantie Rumaldus episcopus obiit; cui Karolus per symoniacam heresim in episcopatu successit. Gotefridus dux inter seculares excellentissimus, et in recordatione peccatorum suorum ad compunctionem lacrimarum facillimus, in erogatione elimosinarum largissimus, in uigilia natalis Domini satis laudabili fine requieuit in pace [318 1Kb] .



MLXX.

Francia ciuili laborat discordia. Otto dux Baioarie  regi Heinrico rebellat, et Magnus, filius Ottonis ducis Saxonie aquilonialis. Set rex predictum Ottonem, cum legitime ad satisfactionem uocatus nollet uenire, ducatu priuauit. Meginhardus sponte dereliquit Augiensem abbatiam; post quem quidam Roudpertus indigne eidem abbatie prefectus, digne postmodum est expulsus  . Hiemps uentosa et pluuialis.



MLXXI.

Welf dux Baioarie efficitur. Heinricus rex multas insidias passus, uiriliter omnes transiuit. In pentecoste  Otto, iampridem dux Baioarie, cum sociis suis regi Heinrico ad deditionem uenit sua sponte, anno ab incarnatione Domini 1071, regni  autem Heinrici 15, etatis uero eius 30, indictione 9, tercia feria eiusdem ebdomade, 18 Kalend. Iulii. Karolus qui Constantiensem episcopatum symoniace  [319 1Kb] acquisiuit, quique thesauros eiusdem eclesie, utpute sacrilegus fur, in suos usus dispersit; habito concilio Mogonciaci, ex precepto pape Alexandri, predictus Symonis discipulus, nondum consecratus deponitur, quippe cum a clericis Constantiensibus ibidem accusatus, obiecta negare non posset. Cui successit Otto in episcopatum  .



MLXXII.

Heinricus rex pene sine difficultate bellorum sibi reluctantes superauit. Petrus Damiani, pie memorie cardinalis episcopus, iam dudum mundo crucifixus, migrauit ad Dominum, 8 Kalend. Martii [320 1Kb]  . Cui domnus Geroldus, reuera monachus, scientia scripturarum insignis, et moribus predecessori suo non impar, in episcopatum successit. Adalbertus  Haminburgensis siue Bremensis archiepiscopus obiit. Cui Leobmarus [321 1Kb] successit. Rex multa sibi munitissima castella construxit in partibus Saxonie et Thuringie, et multas sibi munitiones iniuste usurpauit; unde multorum animos contra se excitauit.



MLXXIII.

Roudolfus dux Alemannie, et Bertholfus dux Karinthiorum, et Welf dux Baioarie, a rege Heinrico discesserunt; quia aliis subintreuntibus consiliariis, suum consilium apud regem non ualere perspexerunt. Theodericus comes penitentia ductus pro facinore quod in beatum Chounradum Treuirensibus presulem deputatum commisit, licet multa pericula obstarent, ardenti tamen fide cum aliis multis Ierosolimam  cepit ire. Qui cum mare nauigio intrarent, subita tempestate circumuenti, statimque obtenebrata die quo irent incerti, celesti lumine sepius exhilarantur. Deinde non iam mortem in periculis timentes, set uitam eternam premeditantes, marinis fluctibus emundati a peccatorum sordibus, migrauerunt ad Dominum, 13 Kalend. Martii: quippe Theodericus comes, Widerolt, Marcuart, cum aliis 113. Rome Alexander papa decessit. Pro quo uenerabilis Hildebrandus, Romane eclesie archidiaconus, communi omnium consilio expetitur papa constituendus. Quo audito ipse archidiaconus, se uiribus esse imparem tanto honori, immo oneri, reputans, inducias respondendi petiit, et sic fuga elapsus, aliquot dies ad uincula sancti Petri occultatus  latuit. Set tandem uix inuentus, et ad apostolicam sedem ui perductus, papa 159us [322 1Kb] ordinatur 7 Kalend. Maii [323 1Kb] , et Gregorius uIIus appellatur [324 1Kb] .  Cuius prudentia, non solum in Italia set etiam in Teutonicis partibus, refrenata est sacerdotum incontinentia. Scilicet quod predecessor eius in Italia prohibuit, hoc ipse in tota catholica eclesia prohibere studuit. Tota Thuringia et Saxonia regi Heinrico rebellant, propter predictas munitiones et alia multa que contra uoluntatem eiusdem populi rex in eorum regione fecit inconsulte. Eggehardus tandem abbas Augiensis efficitur, et a predicto papa Rome consecratur.



MLXXIu.

Heinricus rex absentibus sui regni principibus eo pacto pacificatur cum Saxonibus, ut munitiones predicte destruerentur, propter quas seditio orta est, que et postea sunt destructe. Roudolfus dux et  ceteri reconciliantur regi. Hoc tempore legati sedis apostolice in Alemanniam ad regem uenere, pro [325 1Kb] ipsius regis moribus corrigendis. In quorum manus se rex ipse sub correctionis sponsione commisit, suumque auxilium domno apostolico ad deponendos symoniacos firmissime promisit. Ipsi etiam regis consiliarii omnes res eclesiarum iniuste acquisitas se reddituros, coram eisdem legatis sub sacramento promisere; quippe qui easdem res a symoniacis emerunt, consilio suo eosdem indignos ad eclesiasticum honorem adiuuando. His ita dispositis, legati sedis apostolice redierunt [326 1Kb]  . Heremannus marchio, filius [327 1Kb] Bertaldi ducis, Cluniaci angelicam uitam perfectissime arripiens [327 1Kb] , adhuc adolescens, uxore et unico filio et omnibus que possederat  derelictis [328 1Kb] , uere monachus, migrauit ad Dominum, 7 Kalend. Maii  .



MLXXu.

Heinricus rex natiuitatem Domini Argentoraci fecit. Expeditionem in Saxoniam ordinauit. Heremannus Babinbergensis episcopus, a clericis suis [329 1Kb] pro simoniaca heresi accusatus, a papa deponitur, cui Roubertus substituitur. Gregorius papa in prima epdomada quadragesime sinodum Rome collegit  , in qua causam Heinrici [330 1Kb] Spirensis episcopi, set simoniaci, examinauit. Qui ipsa die cum examinaretur causa eius Rome, id est 6 Kalend. Marcii, infirmatus est Spire, sed deinde 4 Kalend. Martii miserabiliter expirauit, quando et a Gregorio  papa diffinitam sue damnationis sententiam in Romana sinodo excepit  . In eadem sinodo decretum  est a Gregorio papa, ut clerici aliquem sacrorum ordinum gradum uel officium precio adepti, deinceps in eclesia non ministrent, nec eclesiam precio adquisitam aliquis retineat, nec deinceps alicui eclesiam uendere uel emere liceat. Deinde ut a clericali officio cessent, quicumque se per incontinentiam reprehensibiles exhibent. Item, ut populus clericorum officia nullatenus recipiat, quos predictas apostolicas institutiones contemnere percipiat  . Rex Wormatie pascha celebrauit, post pentecosten exercitum in Saxoniam promouit, in qua expeditione innumerabilis multitudo 5 Idus Iunii iuxta flumen nomine Unstrout utrimque ceciderunt, et multi ex Saxonibus regi ad deditionem uenerunt. Detwinus Leodicensis episcopus decessit;  cui Heinricus successit. Anno uenerabilis Coloniensis archiepiscopus, mire sanctitatis, requieuit in pace 2 Nonas Decembris; cui Hiltolfus, impar genere et moribus, successit.



MLXXuI.

Rex natalem Domini Goslarie celebrauit, ibique quosdam iurare compulit, ut filium eius post ipsum eligerent ad regnum. His temporibus rex Heinricus per symoniacam heresim sanctam ecclesiam fedare non cessauit, scilicet pro precio episcopatus, abbatias, et alia huiusmodi inuestiendo, et inter alia crimina etiam excommunicatis communicando. Cintius [331 1Kb] quidam Romanus ciuis, Gregorium papam in die natalis Domini missarum solemnia celebrantem comprehendit; quem ita comprehensum quidam ex  militibus eiusdem Cintii occidere destinauit. Set cum gladium super caput eius libraret, nimio terrore correptus corruit, nec inceptum ictum explere potuit. Cintius autem papam in turrim suam captum deduxit, que statim a Romanis penitus dilapidatur, et papa prudenter eripitur, qui et suo captori uix a Romanis uitam impetrauit. Cum autem rex sepius iam dudum a papa premonitus se corrigere nollet, et papa in admonendo nil proficeret, ad ultimum mandauit ei, quod in Romana sinodo tunc proxima eum excommunicaturus esset, nisi resipisceret. Que legatio in octauis Domini ad regem peruenit. Unde rex  in septuagesima [332 1Kb] apud Wormatiam colloquio facto, et alio in Longobardia apud  Placentiam, omnes quos potuit obedientiam predicto pape exhibendam abiurare fecit, et missa legatione  ad Romanam sinodum, que in proxima quadragesima celebrata est  , ipsum apostolicum ab apostolica sede contumaciter iussit descendere  . Set missi eius turpissime in sinodo tractati, uix a Romanis, adiuuante papa, euaserunt. Ipsum autem regem, sinodo indicante, fidelitate hominum, regno et communione priuauit, et omnes ei ad regnum iuratos iuramento absoluit. Omnesque episcopos, qui regi sponte contra papam fauerant, officio et communione priuauit; reliquis autem, qui inuiti eidem conspirationi intererant, usque ad festiuitatem sancti Petri indutias dedit  . Gotefridus dux, filius Gotefridi ducis, particeps immo auctor supradicte conspirationis, turpiter a quodam coquo per posteriora cum ad necessarium sederet  uulneratus, ante [334 1Kb] medium [334 1Kb] quadragesime [333 1Kb] expirauit. Item Willihelmus Traiectensis episcopus, multa in apostolicum conuiciatus, subitanea morte, absque ecclesiastica communione post [334 1Kb] pascha [334 1Kb] multatur; cui Conradus subrogatur. Iam omnes pene principes regni a communione Heinrici se sequestrarunt. Mense igitur Octobri colloquium apud Openheim a principibus regni colligitur, cui legatio sedis apostolice interfuit. Ibi Heinricus, in purificationem sancte Marie tunc proximam se presentandum domno pape apud Augustam firmissime promisit. Nam et illuc domnum apostolicum ipse cum principibus regni inuitauit. Frater Kadalaus ex seculari milicia conuersus, ad Opinheimense colloquium legationem pape detulit, quam eidem multum egrotanti papa in remissionem omnium peccatorum imposuit. Expleta igitur legatione, frater Kadalaus suscepto monachi habitu, sub euangelica  perfectione requieuit in pace.



MLXXuII.

Dux Bolenorum  se in regem coronauit. Maxima nix totum regnum a 2 Kalend. Nouemb. anni prioris, usque in 7 Kalend. Aprilis anni presentis obtinuit. Heinricus rex dictus, proprie cause diffidens, et idcirco generalem audientiam subterfugiens, furtiue Italiam contra pape preceptum et concilia principum intrauit, et apostolico ad condictum diem Augustam tendenti, ante purificationem sancte Marie Canusii [334 1Kb] obuiauit . Ubi et ab eo per inaudite humiliationis simulationem, utcumque potuit, non regni, set communionis tantum concessionem uix demum extorsit, dato tamen prius sacramento, ut de obiectis criminibus  ad iudicium pape satisfaceret, nec pape uel alicui eius fideli usquam eunti uel redeunti aliquam molestiam inferri consentiret. Hoc autem iuramentum nec 15 dies obseruauit, captis uenerabilibus [335 1Kb] episcopis, Geraldo Ostiensi [336 1Kb] , et Anselmo Lucensi.  Unde et papa missis legatis principibus regni declarauit, se parum profecisse, in eo quod illum in communionem receperit, cum omnes [337 1Kb] symoniaci uel excommunicati non minus tunc fouerentur ab eo quam pridem. His ergo auditis, princeps regni generali colloquio apud Forecheim 3 Idus Martii habito, egregium ducem Roudolfum sibi in regem sublimarunt, quem in 7 Kal. Aprilis, ubi eo anno medium quadragesime occurrit, Mogontie [338 1Kb] coronarunt. Maxima autem nix, que eo anno tamdiu totam terram obtexit, in electione noui regis resolui tandem incepit. In die autem consecrationis eius per suggestionem simoniacorum clericorum maxima seditio Mogontie orta est, ita ut etiam palatium irrumpere uellent, et religiosissimos clericos  et monachos occidere. Sed dextera Dei milites noui principis, licet inermes, ita protexit, ut nullum nisi unum ex suis perderent, ex aduersariis autem plus quam centum partim ferro partim aqua necarent. Quibus etiam pro homicidiis huiusmodi a legatis apostolice sedis talis penitentia imposita est, ut singuli aut 40 dies ieiunarent, aut 40 pauperes semel pascerent, nec tamen ecclesiasticam communionem quasi homicide uitarent. Roudolfus rex post consecrationem in Sueuiam secedens, regnum sibi subiugauit. Interim Heinricus Longobardie morabatur, ad quem Cincius, ciuis Romanus, secum ducens captum uenerabilem Cumanum episcopum, nomine Reginaldum, Papiam uenit, quippe remunerari a Heinrico uolens, eo quod in seruitium eius hunc modo episcopum et in preterito anno domnum apostolicum captiuauerat; set ibi subitanea morte preuentus, debitam remunerationem accepit, quam  tot sacrilegiis promereri non timuit. Heinricus [339 1Kb] audita promotione Roudolfi, auxilium pape contra illum implorauit, licet supradictum Ostiensem episcopum in captione adhuc teneri permiserit. Unde et papa illi respondit, se non posse eius interpellationi satisfacere, quamdiu apud illum sanctus Petrus in legato suo ligatus [340 1Kb] teneretur. Frustrata igitur supplicatione sua, animum in tirannidem conuertit, nec regnum iam per iusticiam, set per uiolentiam obtinere cogitauit. Rex autem Roudolfus apud Augustam gloriosissimum pascha celebrauit  cum legatis apostolice sedis. Ex quibus unus, religiosissimus scilicet abbas Bernardus, Romam dirigitur set ab Oudalrico comite  , Heinrici complice, captus et predatus, annum pene dimidiauit  in captiuitate, quem Cluniacensis abbas de manibus Heinrici uix demum eripuit. Rex [341 1Kb] autem post pascha generale colloquium apud Ezzelingin cum principibus regni collegit, quo soluto, ipse cum admodum paucis ad obsidendum quoddam castellum  perrexit. Set ecce ex improuiso emulus eius Heinricus cum maxima multitudine Bemiorum et Baioariorum aduenit, quos cum rebus ecclesiarum derepente sibi comparare potuit; quibus libentissime rex cum ipsis paucis quos eo tempore habuit obuiasset, si non principes eius hoc in aliud tempus differendum cautius iudicarent. Heinricus igitur accepta occasione, omnia circumquaque preda, ferro, et igni non cessauit deuastare, homines quoque more pecudum captiuare [342 1Kb] . Nam fautores eius ex Bemia, homines libentius quam pecudes predabantur, ut eos usque ad satietatem sue libidini inhumane prostituerent, et postea inhumanius eos Cinocephalis deuorandos uenderent. Rex autem Roudolfus, celebrato pentecoste apud cellam sancti  Aurelii   , legatum quendam ad apostolicum direxit, et ipse in Saxoniam properauit. Eo tempore Heinricus imposita sibi corona apud Ulmam, interdictum regnum usurpauit; ubi et predictum comitem Oudalricum, ut [343 1Kb] optime promeritum, inbeneficiauit, eo quod uenerabilem abbatem Bernardum, apostolici legatum, adhuc in captione cruciaret. uercellensis quoque episcopus, depositi regis cancellarius, cum omnibus suis sequacibus generale colloquium circa Kalendas Maii in Runcalibus condixit, ut si aliquo modo posset, Gregorium papam deponeret. Sed ipse ad eundem terminum absque ecclesiastica communione uitam simul et episcopatum heu miserabiliter deposuit, quo ille papam nefaria presumptione statuit deponere.

 Non multo post eius interitum prefectus Romane urbis, indefessus miles sancti Petri contra scismaticos, a quodam Heinrici fautore crudeliter occiditur. Ad cuius corpus in paruo tempore plus quam uiginti miracula contigerunt, ut fidelium uirorum relatione didicimus. Imbrico Augustensis episcopus, qui in preterito pascha Roudolfo regi fidelitatem iurauit, nil de periurio curans, Heinrico aduenienti adhesit, et apud illum quadam die missam faciens, hanc sibi conditionem miser imposuit, ut sacre oblationis perceptio in iudicium ei proueniret, si dominus eius Heinricus regnum sibi iniuste usurparet. Post hanc temerariam perceptionem paruo tempore quod suprauixit usque ad mortem, nunquam se sanum de lecto leuauit. Nam circa Kalendas  Iulii absque ecclesiastica communione defunctus est. Item Sigehardus Aquileiensis patriarcha, in auxilium Heinrici contra bannum apostolici armata manu ueniens, in amentiam uertitur apud Ratisponam, et ex ipso itinere repentina morte inter cipitur; sicque domum non sine aliquibus suorum  funeribus, in corpore et anima mortuus, reportabatur. Augusto mense iam pene transacto, Heinricus cum scismaticorum multitudine procinctum [344 1Kb] in Saxoniam promouere decreuit . cui Roudolfus rex [345 1Kb] cum Saxonibus usque Herbipolim obuiam processit, et eandem urbem, sibi rebellantem, obsedit; quo dum fideles eius ex Sueuia properarent, in Heinricum eius emulum offenderunt, qui a facie eorum secedens, plus quam centum homines in una eclesia, id est apud Wizinloch [346 1Kb]  , sibi resistentium, concremauit sicque ultra Renum fugiens, ab incepto itinere fideles regis diuertere non potuit. Eo tempore papa utrique regi ex parte sancti Petri precepit ut treuuas ad inuicem facerent, et aduentum eius ad Teutonicas partes pro  dirimenda lite non impedirent, set debitum consilium et auxilium ad hoc iter ei preberent. Legatis autem suis, qui adhuc in Teutonicis partibus morabantur, precepit, ut ex duobus regibus illum excommunicarent, qui predicte legationi non obediret, obedientem uero ex parte sancti Petri in regno confirmarent. Quod et non multo post factum est ; scilicet in die sequenti post festiuitatem sancti Martini, Goslarie, Heinrico pro inobedientia iterum excommunicato et Roudolfo pro obedientia in regnum sublimato. Nam Heinricus predictam legationem pape nec suscipere dignatus est, nec animum ad treuue compositionem, set ad tyrannidis crudelitatem intendit [347 1Kb] . Geraldus uenerabilis Ostiensis episcopus, de [348 1Kb] quo supra commemorauimus,  iam dudum Deo [349 1Kb] uiuus, mundo crucifixus, de huius uite ergastulo liberatus est, 8 Idus [350 1Kb] Decembris. Agnes religiosissima imperatrix, iam [351 1Kb] 20 annis in uiduitate [352 1Kb] Deo deuotissime seruiens, nec filio suo Heinrico contra apostolicam sedem in aliquo consentiens, Rome requieuit in pace 19 Kal. Ianuar [353 1Kb] . Sepulta Rome in eclesia sancte Petronille.



MLXXuIII.

Heinricus iterum apostolice sedi de sua quasi iniusta damnatione conqueritur. Unde Gregorius papa facto concilio mense Martio  [* 1Kb] idoneos legatos iterum destinauit, qui facto generali colloquio, causam regni iuste determinarent: et omnes sinodali sententia damnauit, quicumque impedirent,  ne colloquium fieret. Quod Roudolfus libentissime uoluit fieri; Heinricus autem, utcumque potuit, illud  impedire non cessauit. Nam contra preceptum apostolici maxima multitudine flagiciosorum adunata, procinctum in Saxoniam parauit. cui rex Roudolfus apud Strowe cum exercitu obuiauit: et illo fugato, ipse campum uictorie obtinuit, 7 Idus Augusti. Occubuit tamen ibi ex parte Roudolfi Wecel, uenerabilis Magideburgensis episcopus, et Wormaciaconsis episcopus captus est. Infinita autem multitudo utrimque occubuit: plures tamen et excellentiores ex parte Heinrici. Eodem tempore, cum Alemanni facto exercitu ad dominum suum regem [354 1Kb] Roudolfum properarent, pene 12 milia coniurati populi transitum Nectare [355 1Kb] fluuii illis prohibentia partim occiderunt, plurimos autem misericordius castigando eunuchizauerunt. Deinde quandam munitionem inimicorum  facto impetu occupauerunt. Roudolfo igitur in Saxoniam reuerso, Heinricus derepente recollectis uiribus, Alemanniam preda, ferro et igni, circa festiuitatem omnium sanctorum deuastauit Terram [356 1Kb] uidelicet catholicorum ducum Berthaldi atque Welfonis et aliorum sancti Petri fidelium penitus dissipare aggressus est. Tunc quoque parum minus quam centum ecclesie in [357 1Kb] illa expeditione uiolate sunt. Eodem etiam tempore ex parte Roudolfi Bertaldus Carinthiorum dux, pie memorie, et Heinricus marchio, obierunt in pace. Facto autem alio concilio Rome, 13. Kal. Decemb.  utriusque regis legati licet non eadem ueritate in synodo iurauere, quod domini eorum non impedierint [358 1Kb] colloquium pro causa regni statuendum. Unde et papa  ea uice inter eos iudicare non potuit: quamuis bene sciret, cui parti magis iusticia faueret. In sinodo ista Beringarius Andegauensis [359 1Kb] canonicus, ut [359 1Kb] ab [359 1Kb] heresi [359 1Kb] sua [359 1Kb] resipisceret [359 1Kb] , sinodaliter [359 1Kb] conuenitur [359 1Kb] , eique inducie usque ad proxime futuram sinodum conceduntur  .



MLXXIX.

Gregorius papa sinodum Rome mense Februario collegit  , in qua Beringarius [359 1Kb] iam [359 1Kb] tercio [359 1Kb] conuictus [359 1Kb] heresim [359 1Kb] suam [359 1Kb] abiurauit [359 1Kb] et [359 1Kb] anathematizauit [359 1Kb] que asserit: corporales res in altari positas non [359 1Kb] uere [359 1Kb] sed [359 1Kb] figurate tantum in corpus et sanguinem Domini transire  . In eadem sinodo Heinricus Aquileiensis patriarcha pape iurauit, nulli se deinceps communicaturum, quem  sciret a papa excommunicatum [360 1Kb] . In hac sinodo papa presbyteros deinceps in fornicationem lapsos  absque spe recuperationis deposuit [360 1Kb] et scriptum quod dicitur sancti Oudalrici ad papam Nicolaum de nuptiis presbiterorum, et capitulum Pafnutii de eadem re, immo omnia sacris canonibus aduersa, damnauit. In hac sinodo legati regis Roudolfi super Heinricum proclamauerunt, eo quod totum regnum confundere et sanctam ecclesiam conculcare non cessaret. Iterum igitur papa legatos suos pro causa regni determinanda ad Teutonicas partes destinauit, uidelicet uenerabilem Petrum Albanensem episcopum, Petrum inquam illum, qui iam dudum Florentinum episcopum, nomine Petrum, probauit symoniacum: quippe per medium ignem transiens absque lesione, unde et igneus cognomine, Albanensem episcopatum promeruit obtinere. Cum quo et  Oudalricus Paduanus episcopus in legationem destinatur. Legatus autem Heinrici, legatos [361 1Kb] pape priusquam abirent in eadem sinodo iureiurando securos fecit de conductu et obedientia domini sui. Item legatus Roudolfi de obedientia domini sui in sinodo iurauit. Legati igitur sedis apostolice in Teutonicam terram peruenientes, obedientiam Roudolfi et inobedientiam Heinrici indubitanter probauerunt; quod et [362 1Kb] postea [362 1Kb] cum [362 1Kb] redirent [362 1Kb] , pape [362 1Kb] uiua uoce protestati sunt. In hac estate uenerabilis abbas Massiliensis Bernardus, uir plenus caritate, requieuit in pace, 13 Kalendas Augusti [363 1Kb] . Doctor Adelbertus, facto uerboque disertus, iam 30 annis mundo crucifixus, et in fine ad euangelicam perfectionem perductus, migrauit ad Dominum, 3 Nonas Decembris.



MLXXX.


Iterum Heinricus post epiphaniam cum exercitu in Saxoniam uenire disponens, a Roudolfo 6. Kalendas Februarii [364 1Kb] fugatur, nec tamen ab incepta tirannide compescitur; de qua expeditione Roudolfus legatum statim Romam ad sinodum [365 1Kb] direxit. Gregorius papa sinodum Rome Martio mense collegit, ad quam de Teutonicis partibus predicti sedis apostolice legati redierunt, et omnimodam Roudolfi obedientiam et Heinrici inobedientiam domno apostolico renunciauerunt. Unde ipse in fine sinodi [366 1Kb] Heinricum deposuit, ipsumque cum omnibus suis fautoribus anathematizauit, et Roudolfum apostolica auctoritate in regia dignitate confirmauit  .  Unde emulus [367 1Kb] eius [367 1Kb] congregata multitudine omnium scismaticorum siue excommunicatorum, apud Briximam  legitimum papam abiurauit  , et Guibertum, Rauennatem [368 1Kb] quondam episcopum, set iam triennio a papa Gregorio inrecuperabiliter depositum [368 1Kb] et anathematizatum  , sibi non in papam, set in heresiarcham elegit [368 1Kb] . Deinde apud Magontiam conuentu facto, eandem ipsam electionem a quibuscumque potuit confirmari fecit. Iam autem mediante Octobri, Heinricus expeditionem in Saxoniam iterum parans, a militibus Roudolfi itinere unius diei fugatur, quamuis in eadem congressione Roudolfus rex pie memorie occubuerit . Ille, inquam, alter Machabeus cum inter primos hostibus instaret, in seruitio sancti Petri occumbere promeruit, et postea uno die superstes, omnibus suis rite ordinatis, ad Dominum migrasse non dubitatur Idibus Octobris. Regnauit  autem tres annos et dimidium. De cuius obitu omnes religiosi utriusque sexus, et maxime pauperes, doluerunt. In cuius anime [369 1Kb] commendationem Saxones innumerabiles elimosinas fecerunt. Erat enim procul dubio pater patrie, seruantissimus iusticie, indefessus propugnator sancte eclesie. Sepultus est autem apud Merseburc gloriosissime. Eodem die decessionis eius in Longobardia milites prudentissime [370 1Kb] ducis Mathilde fugantur ab exercitu pene totius Longobardie, apud uultam prope Mantuam. Ipsa [371 1Kb] quoque die Gisilbertus religiosissimus presbiter et monachus et Roudolfi regis ad papam legatus, Longobardie requieuit in pace. His temporibus Heinricus totam Italiam adeo conturbauit, ut nullus secure ad limina apostolorum posset ire, qui non  prius abiuraret, quod ad papam Gregorium diuersurus non esset.



MLXXXI.

Heinricus post obitum Roudolfi regis ueronam in pascha uenit, et inde ad inuadendam Romam  , cum suo non apostolico, set apostata Guiberto, utputa domni apostolici non semel periuro et [372 1Kb] anathematizato [372 1Kb] , profectus est, set inacte [373 1Kb] reuersus est. Eodem tempore principes regni Teutonicorum, scilicet archiepiscopi, episcopi, duces, marchiones et comites, conuentu facto, Heremannum nobilem uirum sibi in regem elegerunt; qui statim de eodem conuentu aciem contra fautores Heinrici direxit. Ipsi enim electionem eius impedire uolentes, eodem  tempore maximam multitudinem contraxerunt; set nouo rege ex improuiso irruente, omnes penitus aut cede prostrati sunt, aut inreuocabiliter fugati, licet regiis militibus se insequentibus non paruo prestarent  numero. Quapropter rex de diuino auxilio tali triumpho certificatus, eadem nocte in campo uictorie castra metatus est, et postea ad subiugandum sibi regnum digressus est. Electus est autem ante festiuitatem sancti Laurentii, et in sequenti die post festiuitatem eiusdem sancti, de inimicis triumphauit in confinio Baioarie, in loco qui dicitur Hostete  . Postea in Saxoniam consecrandus discessit.



MLXXXII.

Heremannus rex natalem Domini gloriosissime celebrauit Goslarie; ibi etiam in festiuitate sancti Stephani, eo quod patronus eius fuerit, regie dignitatis unctionem et coronam, principibus regni annitentibus, ab episcopis sollemniter accepit. Heinricus  autem in Italia, assumpto apostata suo Guiberto, iterum Romam inuasurus proficiscitur, adunata multitudine scismaticorum; ibique ea estate moratus pene incassum laborauit, nisi quod milites suos quibusdam castellis, ut facerent werram Romanis, imposuit, quia eum nec hac uice Romam intrare permiserunt. Ignem quoque in domum sancti Petri per quendam traditorem immittere uoluit, set Dei misericordia protegente non potuit. Cogitauit enim, ut de improuiso portas irrumperet [374 1Kb] , si Romani derelictis propugnaculis ad incendium restinguendum concurrerent; unde ignem domibus quibusdam Sancto Petro contiguis immitti fecit. Set domnus apostolicus huic uersutie obuiauit; nam primum uiso incendio, omnes milites Romanos [375 1Kb] , ad propugnacula  defendenda transmisit, ipseque solus fiducia sancti Petri fretus, facto signo [376 1Kb] crucis contra [376 1Kb] incendium [376 1Kb] , ignem progredi ulterius non permisit. Igitur Heinricus capto uenerabili episcopo de Sutria  , aliisque nonnullis, suoque apostata Guiberto in Tiburtina urbe ad infestandos Romanos derelicto, ipse Longobardiam reuertitur. Heremannus autem rex multum de aduersitate sedis apostolice dolens, eamque de manibus Heinrici liberare uolens, expeditionem in Italiam parauit [377 1Kb] , unde et de Saxonia in Sueuiam uenit.



MLXXXIII.

Heremannus rex natalem Domini in Sueuia cum principibus regni satis honorifice celebrauit. Inde  cum exercitum in Longobardiam promouere uellet, molesta sibi legatio de Saxonia uenit; quippe quod Otto dux prudentissimus miles obierit, quem in Saxonia pro capite [378 1Kb] omnium suorum reliquit; in  cuius obitu maximum scisma futurum non dubitaret [379 1Kb] , nisi huiusmodi scisma anticipare maturaret. Hac igitur necessitate, postposita expeditione, Saxoniam festinanter redire compellitur. Iterum Heinricus cum multitudine scismaticorum siue excommunicatorum ante pentecosten Romam impugnaturus [380 1Kb] aggreditur, et domum Sancti Petri in sabbato infra epdomadam pentecostes armata manu aggreditur. Sicque [381 1Kb] Guibertum Rauennatem, periurum, depositum et anathematizatum, apud Sanctum Petrum intronizauit, non per Ostiensem, et Albanensem, et Portuensem episcopos, qui hoc priuilegium habent, ut papam consecrent; sed per Mutinensem et Aritiensem [382 1Kb] exepiscopos, utpote iam multis annis depositos et anathematizatos. Statim igitur iuxta  Sanctum Petrum quendam monticulum, nomine Palaceolum  , incastellauit, eique milites multos, ut impugnarent Romanos, imposuit, qui [383 1Kb] eum Transtiberinas regiones urbis nullo pacto intrare permittebant. Multi tamen iam ex Romanis Heinrico consenserant, partim precio inducti [384 1Kb] , partim multis promissionibus seducti, omnes autem equaliter iam trienni [385 1Kb] impugnatione nimium fatigati. Quid plura? Omnes pene Romani, preter principem Salernitanum, hoc cum Heinrico laudauerunt, ut papa Gregorius sinodum in medio Nouembri colligeret Rome, cuius sinodi statuta de causa regni nec Heinrico, nec Romanis, immo nulli penitus liceret preuaricari. Heinricus quoque ituris ad illam sinodum et redituris securitatem iureiurando fecit. Unde  et papa omnes religiosos episcopos et abbates ad sinodum literis suis uocauit. Reuerso igitur Heinrico Longobardiam, milites eius quos in castello illo prope Sanctum Petrum dimisit, repentina mors pene omnes inuasit, inter quos et Oudalricus de Goscezheim [386 1Kb] absque eclesiastica communione [387 1Kb] , heu! miser interiit, auctor huius scismatice conspirationis et incentor. Ex 300 autem militibus, qui in illo castello pro custodia dimissi sunt, uix 30 gladium sancti Petri, ut aiunt, concessa uita euaserunt. Ipsum autem castellum a Romanis penitus solo adequatum est. Heinricus igitur Rauennate suo interim Rauennam transmisso, ad predictam [388 1Kb] sinodum [388 1Kb] profectus est, quo et legati Teutonicorum principum  ire debuerunt; set a Heinrico in uia apud Forum Cassii  capti et predati sunt circa festiuitatem sancti Martini [389 1Kb] , licet omnibus sinodum illam petentibus  securitatem iuramento promiserit. Unde et Romani multum contra Heinricum murmurare ceperunt. Erant autem religiosissimi [390 1Kb] monachi et clerici, quos in captione fecit cruciari; cum quibus et Ottonem uenerandum Ostiensem episcopum captiuauit  , uidelicet ad ipsum ab apostolica sede transmissum. Multi tamen ex Francigenis ad illam sinodum tam episcopi quam abbates peruenerunt. Meliores autem episcopi et domno apostolico magis necessarii, id est Ugo Lugdunensis, Anselmus [391 1Kb] Lucensis, Reginnaldus [392 1Kb] Cumanus, specialiter a Heinrico ad sinodum peruenire [393 1Kb] prohibiti sunt. Domnus tamen papa sinodum tribus diebus sollemniter celebrauit, et ne Heinricum specialiter iterum anathematizaret, uix a sinodo exoratus, omnes tamen  excommunicauit, quicumque aliquem ad Sanctum Petrum uel ad papam uenientem quoquo modo impedirent. Sed iam aduenit terminus, ad quem Romani, nesciente papa, Heinrico se effecturos iurauerant, ut aut Gregorius papa eum incoronaret, aut alius quem ipsi illo expulso eligerent. Quod iuramentum licet in preterita estate factum fuerit, omnes tamen intimos pape usque ad terminum pene latuit. Adueniente igitur termino, Romani pape de iuramento manifestauerunt, dicentes, se Heinrico iurasse, non ut papa illum sollemniter regali unctione incoronaret, sed tantum simpliciter, ut ei coronam daret. Annuit igitur papa eorum uotis, ut eos a iuramento absolueret, uidelicet ut Henrico, si uellet, cum iusticia, sin autem, cum maledictione coronam  daret. Unde Romani mandauerunt Heinrico, ut ueniret ad accipiendam coronam cum iusticia, si uellet; sin autem, de castello sancti Angeli per uirgam sibi dimissam a papa reciperet. Sed Heinrico utrumque recusante, alium legatum illi direxere, qui eos bello defenderet, si necesse esset: se bene attendisse quod [394 1Kb] iurauerint, nec se amplius eo iuramento detineri obnoxios. Igitur domno pape [395 1Kb] multo firmius quam pridem consilio [396 1Kb] et auxilio adhesere. Heinricus autem multo instantius pro eis sue parti applicandis, nunc minando, nunc promittendo laborauit, multumque tempus circa Romam moratus huic negocio inuigilauit. His temporibus pie memorie Stephanus quondam rex Ungarorum,  qui se ipsum cum sua gente ad fidem Christi conuertit, post quadragesimum obitus sui annum  miraculis claruit. Salomon rex Ungarorum, set regia  dignitate indignissimus, predicti Heinrici cognatus  , a compatriota suo, nomine Latislao [397 1Kb] , regno priuatus incarceratur, et ille pro eo regia dignitate sublimatur. Beringarius noue heresis de corpore Domini auctor, eo tempore deficiens abiit in locum suum; qui licet eandem heresim sepissime in sinodo [398 1Kb] abiurauerit, ad uomitum tamen suum canino more non expauit redire. Nam et in Romana sinodo canonice conuictus heresim suam in libro a se descriptam combussit, et abiuratam anathematizauit; nec tamen postea dimisit [399 1Kb] . Sed [400 1Kb] iam septennio totum Romanum imperium ciuili bello, immo scismatis discidio laborauit, aliis quidem domno apostolico, aliis autem Heinrico fauentibus, et ob hoc utrimque [401 1Kb] totum regnum [402 1Kb] preda,  ferro et igni miserabiliter deuastantibus. Paucissimi catholici episcopi ex parte apostolici remanserunt; qui et a propriis sedibus expulsi, suis gregibus prouidere non permittebantur. Quapropter omnes pene religiosi, siue clerici siue laici, in aliqua monasteriorum latibula huiusmodi mala declinauere, ne uidelicet deuastationem sancte eclesie cernerent, cui in nullo adminiculari possent. Satius [403 1Kb] enim illis uidebatur, ut saltim se ipsos delitescendo saluarent, quam pro aliis incassum laborando cum eisdem perirent. Eo autem tempore in regno Teutonicorum tria monasteria cum suis cellulis, regularibus disciplinis instituta egregie pollebant: quippe cenobium sancti Blasii in Nigra Silua, et sancti Aurelii, quod Hirsaugia dicitur, et sancti Saluatoris, quod Scefhusin,  id est nauium domus, dicitur. Ad que monasteria mirabilis multitudo nobilium et prudentium uirorum hac tempestate in breui confugit, et depositis armis euangelicam perfectionem sub regulari disciplina exsequi proposuit, tanta inquam numero, ut ipsa monasteriorum edificia necessario ampliarent, eo quod non aliter in eis locum commanendi haberent. In his itaque monasteriis nec ipsa exteriora officia per seculares, set per religiosos fratres administrantur, et quanto nobiliores erant in seculo, tanto se contemptibilioribus officiis occupari desiderant, ut, qui quondam erant comites uel marchiones [404 1Kb] in seculo, nunc in quoquina uel pistrino fratribus seruire, uel porcos eorum in campo pascere pro summis deliciis computent. Ibi nempe et porcarii  et bubulci preter habitum idem sunt quod monachi  . Tanto autem caritatis ardore omnes pariter feruent, ut quilibet eorum non tam suum  quam alienum desideret proficuum; et in exhibenda hospitalitate tam mirabiliter insudant, ac si se perdidisse estiment, quicquid pauperibus Christi uel hospitibus non erogauerint.



MLXXXIu.

Heremannus rex natiuitatem Domini in Saxonia celebrauit. Emulus autem eius in Romanorum finibus hiemauit, ibique Guibertum Rauennatem suum Romam uenturum exspectauit, ut ab eo apud Sanctum Petrum incoronaretur, eo quod Gregorium papam ad hoc flectere non posset, ut eum, nisi legitime reconciliatum, incoronare uellet. Reginnaldus  Cumanus episcopus, scientia et religione clarissimus, et ob hoc Gregorii [405 1Kb] pape adiutor studiosissimus, migrauit ad Dominum 6 Kal. Febr.  Welf dux Baioarie ciuitatem Augustam a quodam Sigefredo, nec nominando episcopo, cum Baioariis inuasam, uiriliter eripuit, eamque legitimo pastori nomine Wigoldo subiugauit. Sigifredus Mogonciacensis archiepiscopus, Gregorii pape per multas tribulationes adiutor indefessus, requieuit in pace  . Regina Anglorum obiit  , uxor Willihelmi [406 1Kb] regis, qui totam Anglorum terram Romano pontifici tributariam fecit, nec aliquem in sua potestate aliquid emere uel uendere permisit, quem apostolice sedi inobedientem deprehendit. Rex Ungarorum Latislaus [407 1Kb] , parti catholicorum assentaneus, emulum suum Salomonem de carcere relaxatum, Ratisponam ad uxorem suam ire permisit, licet ingratam. Nam nec illa nec ille coniugale fedus ad inuicem  eatenus seruauerunt, immo contra apostolum se ipsos inuicem fraudare [408 1Kb] non timuerunt. Erat autem ipsa soror Heinrici sepe nominati, que et ab ipso iam diu Ratispone sustentabatur, etiam ante quam maritus eius captiuaretur. Heinricus Aquileiensis expatriarcha, non semel domni apostolici periurus et excommunicatus, in corpore et anima moritur  . His temporibus rex Constantinopolitanus maximam pecuniam Heinrico quondam regi transmisit ut Roubertum Wiscardum, ducem Calabrie et Apulie et iuratum [409 1Kb] militem domni pape, in ultionem eiusdem regis bello appeteret. Nam Roubertus iam dudum fines Constantinopolitanorum inuasit, iterumque illuc expeditionem mouere disposuit. Sed Heinricus acceptam pecuniam non in  procinctum supra Roubertum, quod iuramento promisit, set ad conciliandum sibi uulgus Romanum expendit, cuius adiutorio Lateranense palatium feria  quinta ante Palmas  cum suo Rauennate Guiberto intrauit. Nobiles autem Romani preter admodum paucos cum domno papa Gregorio tenuerunt, qui et 40 obsides ei dederunt. Papa autem in castellum sancti Angeli se recepit, omnesque Tiberinos pontes et firmiores Romanorum munitiones in sua obtinuit potestate. In die igitur resurrectionis dominice  Heinricus ab heresiarcha suo Rauennate coronam non glorie set confusionis accepit. Nam huiusmodi coronator, iuxta attestationem sanctorum patrum, non benedictionem, quam perdidit, set damnationem, quam habuit, suo coronato imposuit. Erat enim ipse aliquando Rauennas archiepiscopus, et omnimodam Romano pontifici obedientiam iurauit, quam et nonnullo tempore fideliter  executus est. Set non multo post, spreto iuramento, singulari contumacia contra apostolicam sedem erigitur, unde et ab apostolica sede  et ab episcopis totius eclesie in Romana sinodo  post canonicas inducias inrecuperabiliter deponitur et anathematizatur; nec hoc semel, nec in una sinodo, set in omnibus sinodis, quotquot iam sexennio [410 1Kb] Rome celebrate sunt. Hic igitur [411 1Kb] in periurio ita inueteratus, et pro eodem sepius inreuocabiliter depositus et anathematizatus, sedem Romani pontificis, cui obedientiam iurauit, per manus anathematizatorum, utpote sui similium, preterito anno [412 1Kb] inuasit, legitimo pastore adhuc eidem sedi presidente. Nempe Mutinensis et Aritinus exepiscopi cum reliquis excommunicatis eum ordinauerunt;  qui etiamsi catholici essent, et apostolica sedes  pastorem non haberet, nullum tamen eidem sedi pontificem ordinare possent. Huius enim ordinationis priuilegium solis cardinalibus episcopis, Ostiensi, Albanensi et Portuensi [413 1Kb] a sanctis patribus est concessum, nec aliquibus aliis conceditur, ipsis hoc adimplere ualentibus. Set hi libentius omnia extrema paterentur, quam tam sacrilege ordinationi tam superbissimi presumptoris miscerentur, quem et ipsi cum domno apostolico sinodali iudicio canonice damnarunt. Ergo  Mutinensis et Aritinus cum reliquis hereticis Rauennatem illum non in Romanum patriarcham, quod nullo modo potuerunt, set in damnatissimum heresiarcham promouerunt; ut quanto altius inter  ipsos [414 1Kb] emineret, tanto maioris damnationis priuilegium possideret. Quapropter et Heinricus ab eodem incoronatus, damnationem eius hereditasse non  dubitatur; similiter et omnes, quicumque aliquid, quod a domno papa suscipiendum esset, a predicto heresiarcha quasi susceptum usurpauerunt. Morabatur autem Heinricus in Lateranensi palatio cum Rauennate suo, nec a fidelibus pape [415 1Kb] per ciuitatem ad Sanctum Petrum transire permittebatur. Set in ipsa paschali ebdomada  fideles apostolici bello aggreditur, in qua congressione 40 pene ex suis inter mortuos et uulneratos perdidit, nam reliqui fugerunt; ex parte autem domni pape nec unus cecidit. Heremannus autem rex pascha celebrauit in Saxonia  , ubi et maxime treuue [416 1Kb] inter fideles domni pape facte sunt, que et in toto pene Teutonicorum regno non multo post confirmate sunt. Roubertus Wiscardus dux Nordmannorum   in seruicium sancti Petri post Kal. Maii Romam armata manu inuasit, fugatoque Heinrico, totam urbem Gregorio pape rebeliem penitus expoliauit, et maiorem eius partem igni consumpsit, eo quod Romani quendam eius militem uulnerauerint [417 1Kb] . Deinde acceptis obsidibus a Romanis, et in castello sancti Angeli, quod domum Theoderici dicunt, reseruatis, ipse ad recuperandam terram sancti Petri cum papa Gregorio de Roma exercitum promouit, iterum Romam in festiuitate sancti Petri reuersurus. In breui autem plurima castella et ciuitates domno pape recuperauit. Heinricus autem Rouberto resistere non ualens, ad partes Teutonicorum satis festinato reuertitur 

Eodem tempore milites prudentissime ducis Mathilde  in Longobardia contra fautores Heinrici et inimicos sancti Petri uiriliter pugnauerunt, ex quibus episcopum Parmensem et sex [418 1Kb] capitaneos cum aliis fere centum bonis militibus ceperunt. Equos etiam plus quam quingentos, et loricas plurimas, et omnia tentoria inimicorum, pleniter potiti uictoria, habuerunt. Heinricus uero circa Kal. Augusti expeditionem in Sueuiam parauit ; set Sueuis sibi obuiantibus, pugnare noluit, quamuis eum erectis uexillis pluribus diebus ad pugnam prouocauerint, et ex suis plus quam centum uel occiderint uel captiuauerint. Nam prope Licum flumen castra metatus est, cuius ripa munitus, ab hostibus non facile potuit inuadi. Sueui autem ex altera parte fluminis in conspectu eius castra metati sunt, satis  a ripa separati, ne hostibus facultatem transuadandi interclusisse uiderentur. Set frustra; nam Heinricus transire noluit, uel potius non presumpsit, qui  et post discessum Sueuorum, timens insidias eorum, unum pene diem ripam relinquere pertimuit.

Tandem Heinricus Ratisponam reuertitur, inde ultra Renum Mogontiam proficiscitur, nichilominus et Sueui ultra Renum Burgundiam cum expeditione proficiscuntur, et quoddam castellum Bertaldi ducis, filii regis Roudolfi, a fautoribus Heinrici obsessum, uiriliter eripuerunt. Nam quibusdam rapidissimis fluminibus transuadatis, uel potius transnatatis, adeo obsessores castelli, licet adhuc longe positi, perterruerunt, ut relictis papilionibus, equis et loricis, ab obsidione passim diffugerent, nec deinceps in illa expeditione Sueuis, terram eorum ferro, preda et incendio uastantibus, resistere presumerent. Erepto igitur castello, congruisque alimentis [419 1Kb] in annum  premunito, destructisque quibusdam inimicorum munitionibus, Sueui cum pace in sua rediere . Interim Heinricus congregata multitudine scismaticorum, Wecilonem, clericum Haluerstatensis episcopi fugitiuum, Mogontiensi episcopatu remunerauit, eo quod illi in omni pertinacia contra Deum et sanctum Petrum indefessus cooperator adfuit; qui ipse iam dudum anathematizatus  , et ab anathematizatis electus, nichilominus etiam ab anathematizatis iuxta Pelagium papam non consecratus set execratus est. Nam iuxta beatissimos patres Innocentium, Leonem atque Gregorium, nichil nisi damnationem et maledictionem a damnatis accipere potuit. Domnus autem papa, collecta sinodo Salerni,  iterum sententiam anathematis in Gibertum heresiarchen, et Heinricum, et in omnes corum fautores promulgauit  ; quod et in festiuitate sancti Iohannis baptiste preterita iam dudum Rome fecit, cum Heinricus adhuc ibi moraretur. Hanc sententiam legati sedis apostolice, uidelicet [420 1Kb] Petrus Albanensis episcopus in Francia, Oddo Ostiensis episcopus in terra Teutonicorum usquequaque diuulgarunt. Ostiensis etiam, cum Alemannie moraretur, sancte Constantiensi eclesie, iam dudum uiduate, catholicum pastorem ordinauit  , scilicet Gebehardum Berthaldi ducis filium, nobilem quidem genere, set nobiliorem in monachica conuersatione. Hunc sane inuitum, immo multum eiulantem ac reclamantem, Constantiensibus clericis et laicis petentibus et laudantibus episcopum 11 Kal. Ianuarii consecrauit,  quem [421 1Kb] pridie, id est in festiuitate sancti Thome, cum aliis clericis presbiterum fecit; inter quos et horum cronicorum scriptorem in eadem sollemnitate ad presbiterium [422 1Kb] promouit, eique [423 1Kb] potestatem ad suscipiendos penitentes ex apostolica auctoritate concessit  .



MLXXXu.

Heremannus rex natalem Domini Goslarie celebrauit, ad [424 1Kb] quem [424 1Kb] pretatus [424 1Kb] Ostiensis [424 1Kb] episcopus [424 1Kb] post [424 1Kb] epiphaniam [424 1Kb] peruenit in Saxoniam, et colloquio  interfuit quod Saxones contra [424 1Kb] Heinrici [424 1Kb] fautores [424 1Kb] condixerunt , ut hoc illis probarent, se iure Heinricum deuitare ut excommunicatum. Quod et facto colloquio, decima quinta die post epiphaniam firmissime probauerunt,  ea uidelicet ratione, quia Romanus pontifex illum eis a se in Romana sinodo anathematizatum literis  denunciauerit. Aduersarii autem eis obiecerunt, quod papa eum nequiuerit excommunicare, eo quod expoliatus non potuerit uocari, iudicari, siue damnari  . Ad hec Saxones responderunt, se iudicium sedis apostolice non debere detractare  , nec posse; hoc cum illo potius tractandum, qui illum damnauerit, non cum Saxonibus, qui damnationi eius non interfuerint, qui sedis apostolice iudicio nullam retractationem, set obedientiam debuerint. Ita igitur soluto colloquio discessum est ab inuicem. Eo tempore Hildinisheimensis episcopus  cum suis sequacibus  manus Saxonum uix euasit, eo quod contra commune uotum totius Saxonie Heinricianis se admiscuerit. Pro eadem etiam culpa comes Theodericus eodem tempore occisus est a nostre partis fautoribus. Prefatus quoque sedis apostolice legatus predicto episcopo, cum nollet resipiscere, officium penitus interdixit. Heremannus rex in Quitelineburg pascha celebrauit ; ubi ut legatus domni apostolici in ipsa paschali epdomada generalem sinodum  cum archiepiscopis, episcopis et abbatibus sancti Petri fidelibus sollemniter celebrauit. Interfuit autem huic sinodo Gebehardus reuerentissimus Iuuauensis archiepiscopus. Item uenerabilis Hartwicus Magideburgensis archiepiscopus cum suis suffraganeis. Item suffraganei Mogontine sedis de Saxonia. Nam Wirceburgensis episcopus  et  Wormaciensis, Augustensis quoque et Constantiensis de Alemannia, quia ipsi canonica necessitate impediti uenire non poterant, per legationem suam se sancto concilio representauerunt, seque per omnia eiusdem sinodi statutis assensuros mandauerunt. Rex etiam Heremannus cum suis principibus eidem sinodo interfuit. Cum igitur omnes iuxta ordinem suum consedissent, prolata sunt in medium decreta sanctorum Patrum de primatu sedis apostolice, quod nulli unquam liceat eius iudicium retractare, uel de eius iudicio iudicare; quod et totius sinodi publica professione laudatum et confirmatum est. Et hoc utique contra Heinricianos, qui fideles sancti Petri constringere uoluerunt, ut excommunicationem domni pape Gregorii super Heinricum cum  illis retractare presumerent. Quidam autem Babinbergensis clericus, nomine Gumpertus [425 1Kb]  , Romani pontificis primatui derogare uolens, in mediam sinodum se contulit, asserens Romanos pontifices hunc sibi primatum ascripsisse, non aliunde concessum hereditasse, uidelicet ut nullus de eorum iudicio iudicare debeat, nec illi alicuius iudicio subiaceant. Qui cum aperte a tota sinodo confutaretur, precipue tamen a quodam laico conuictus est per euangelicum: Non est discipulus super magistrum . Cum enim hoc generaliter in omnibus eclesiasticis ordinibus obseruandum deputetur, ne maior a minore iudicetur, quis hoc uicario sancti Petri denegare poterit, quem omnes catholici pro domino et magistro uenerantur? In eadem sinodo  ordinatio Wecilonis Mogontini inuasoris, et Sigefridi Augustensis, et Norperti Curiensis, immo omnes ordinationes et consecrationes excommunicatorum penitus irrite iudicate sunt, iuxta decreta sanctorum patrum Innocentii [426 1Kb] , Leonis primi, Pelagii, atque eius successoris Gregorii primi. Item secta predicti Wecilonis eiusque sociorum sub anathemate damnata est, que asserit seculares rebus suis expoliatos eclesiastico non subiacere iudicio, nec excommunicari posse pro suis excessibus; queque excommunicatos absque reconciliatione recipi posse contendit. Statutum est autem ibi ut quicumque ab episcopo suo, nec officio nec communione priuato, excommunicatus esset etsi iniuste, nullatenus  tamen reciperetur ad communionem, nisi absolutus eclesiastico more. Similiter et pro sacrilegio excommunicatos decreuit sancta sinodus non recipiendos  absque solita reconciliatione, etsi iam dudum quod sacrilege sibi uendicauerant reddidissent. In eadem sinodo presbiteris, diaconibus, subdiaconibus perpetua iuxta decreta sanctorum patrum indicta est continentia. Item statutum est ne laici pallas altaris uel sacra uasa contingant. Item, ne laici decimas sibi uendicent in proprietatem, nec etiam in beneficium, nisi concessione legitimorum possessorum. Item [427 1Kb] , ut uernum ieiunium in prima epdomada quadragesime, estiuum in pentecoste [428 1Kb] semper celebretur. Item, ne quis caseum uel oua comedat in quadragesima. Item sinodali iudicio confirmata et laudata est ordinatio domni Gebehardi Constantiensis episcopi, immo omnia que prefatus sedis apostolice legatus, cum esset Constantie, ordinauit.  Item ibi mota est questio  de consanguinitate ipsius regis et uxoris sue, unde rex in media synodo [429 1Kb] surrexit, seque de hac re iudicium sancte sinodi [429 1Kb] per omnia obseruaturum professus est. Sancta autem sinodus hanc causam in presenti canonice examinari non posse iudicauit [430 1Kb] , eo quod legitimi accusatores non adessent. In fine autem sinodi sententia anathematis cum ardentibus candelis promulgata est in Gibertum heresiarchen, sedis apostolice peruasorem, et in apostatas sancti Petri, Ugonem Album, Iohannem Portuensem exepiscopum [431 1Kb] , Petrum excancellarium. Item in Leomarum [432 1Kb] Bremensem, Utonem Hildinesheimensem, Ottonem Constantiensem, Burchardum Basilensem, Houzemannum Spirensem exepiscopos [433 1Kb] . Item in Wecilonem  Mogontinum peruasorem, Sigifredum Augustensem, Nortbertum Curiensem; in hos, inquam, et in omnes eorum complices ineuitabilis sententia anathematis promulgata est  . Sed hi omnes aduersarii ecclesie Dei in tertia  epdomada post finitam sinodum, suam Moguntie collegerunt non sinodum set conciliabulum. In quo umbratilem sententiam excommunicationis contra fideles sancti Petri deprompserunt; utpute nequaquam illos excommunicare ualentes, set apertissime se ipsos a communione catholicorum sequestrantes, ut non tantum iudicio sancte ecclesie, sed et proprio eorum iudicio, sicut omnes heretici, a catholicis essent separati. Sedes quoque catholicorum episcoporum  uiuentium temeraria cupiditate cecati sibi uendicare non timuerunt. Deus autem omnipotens suis fidelibus per se ipsum auxiliari non cessauit, suumque  iudicium super inimicos sancte ecclesie mirabiliter exercuit. Nam totam pene Italiam, in qua potissimum excommunicati furebant, tam magna fames obtinuit, ut homines non tantum immunda queque, set etiam humanam carnem manducarent; quam famem tam inaudita mortalitas subsecuta est, ut nec tertia pars hominum remaneret, set deficiente colono maxima pars terre in solitudinem redacta est. Padus [434 1Kb] quoque fluuius Longobardie ripas suas excedens multa castella, uillas, immo circa iacentes regiones penitus submersit et inhabitabiles reddidit. Ipsa etiam capita scismaticorum eo tempore, heu! misere in locum suum abiere, uidelicet Parmensis, et Regiensis  exepiscopi [435 1Kb] , Theodaldus Mediolanensis non [436 1Kb] archiepiscopus set [437 1Kb] antichristus  [437 1Kb] , Adelbertus et Reginherius marchiones, et comes Boso, et alii innumerabiles, quorum factione tota pene Italia contra domnum papam et sanctum Petrum [437 1Kb] se erexit. Hi quoque Mathildam, prudentissimam [438 1Kb] ducem et fidelissimam sancti Petri militem, multis iniuriis affecerant in Italia. Illis [439 1Kb] autem diuina animaduersione [440 1Kb] de medio sublatis, ipsa suam potestatem recuperauit, et sancte Dei ecclesie in omnibus adminiculari non cessauit; sicque eius prudentia Mutinensi ecclesie, et Regiensi, atque Pistoriensi catholici pastores ordinati sunt. Sed iam Deus omnipotens famulum suum Gregorium papam nolens diutius laborare, immo pro laboribus suis digne remunerare [441 1Kb] , de [441 1Kb] huius [441 1Kb] uite [441 1Kb] ergastulo [441 1Kb] cum [441 1Kb] euocauit [441 1Kb] .  Nam [441 1Kb] aliquanto [441 1Kb] tempore [441 1Kb] grauiter [441 1Kb] corpore [441 1Kb] [442 1Kb] infirmatus [441 1Kb] , sed [443 1Kb] in defensione iusticie usque ad mortem firmissimus, Salerni diem clausit extremum; de cuius obitu omnes religiosi utriusque sexus, et maxime pauperes, doluerunt. Erat [444 1Kb] enim catholice religionis feruentissimus institutor, et ecclesiastice libertatis strennuissimus defensor. Noluit sane ut ecclesiasticus ordo manibus laicorum subiaceret, sed eisdem et morum sanctitate et ordinis dignitate premineret; quod illum latere non poterit, quicumque eiusdem apostolici regestum diligenter perlegerit. Postquam autem in gubernatione sedis apostolice, immo totius ecclesie, duodecim annos et unum mensem legitime  [445 1Kb] decertauit, tandem ex hac luce anno dominice incarnationis 1085, indictione octaua, 8. Kal. Iunii subtractus, superne uocationis brauium accepisse non dubitatur, sepultus Salerni in eclesia sancti Mathei, quam ipse eodem anno dedicauit. Sed [446 1Kb] Guibertus heresiarcha multum de obitu eius letabatur, licet parum prosperitatis sue parti in eo  lucraretur. Nam omnes catholici post mortem domni apostolici non minus quam antea eidem hereresiarche restiterunt, ipsumque de Roma Rauennam repedare compulerunt [446 1Kb] . Eo tempore quidam ex Saxonibus a fidelitate sancti Petri apostatantes, et a rege eorum Heremanno turpiter declinantes, [447 1Kb] regem totiens abiuratum receperunt, existimantes se nichil deinceps mali ab eo passuros, set optata pace eo regnante se fruituros; res autem in contrarium deuenit. Nam ipse statim recepta potestate, pristinam tirannidem in illos exercere non desiit. Unde et ipsi uersa uice turpissime eum fugauerunt, et de finibus eorum cum multo dedecore expulerunt. Episcopi autem Saxonie et quidam ex principibus cum rege eorum Heremanno in fidelitate  sancti Petri permanserunt [448 1Kb] , potiusque honores suos relinquere, quam excommunicatis communicare delegerunt. Qui tamem postea a Saxonibus ad proprias sedes reuocati sunt, postquam Saxones [449 1Kb] inde expulerunt, sicut prediximus.



MLXXXuI.

Heremannus rex natiuitatem Domini celebrauit in Saxonia. Hoc tempore multe cedes, prede et incendia facta sunt inter fautores Heinrici et fideles sancti Petri. Propter eandem etiam discordiam nondum sedes apostolica legitimum pastorem habere potuit. Heinricus [450 1Kb] contra Saxones exercitum 6. Kal. Febr. promouit. Sed Saxones ei cum magna multitudine obuiam uenientes, inacte eum repedare compulerunt. Eo tempore Palatinus comes Heremannus  et Otto Constantiensis exepiscopus [451 1Kb] ex parte Heinrici absque ecclesiastica communione heu! miserabiliter periere. Ex parte autem catholicorum reuerentissimus Anselmus Lucensis ecclesie episcopus, iam dudum mundo crucifixus, migrauit ad Dominum 14 [452 1Kb] Kal. Aprilis. Principes Baioariorum duci suo Welfoni in pascha  reconciliati, a Heinrico discesserunt, eumque cum eodem duce et reliquis Alemannorum principibus armata manu Ratispone inuaserunt, et ne discedere posset, multo tempore eum ibi detinuerunt. Roubertus dux Normannorum per Calabriam atque Siciliam post multarum terrarum inuasionem, post multorum pauperum et diuitum oppressionem, cuius auaricie nec Calabria nec Sicilia suffecit, quin  et transmarina regna sibi subiugare contra fas et ius anhelauerit, uiam uniuerse terre arripuit. His temporibus fideles sancti Petri principes Sueuorum cum Saxonibus et Baioariis generale colloquium post festiuitatem apostolorum prope Wirceburc condixerunt  Quod Heinricus congregata multitudine scismaticorum interturbare uoluit, set Sueuis superuenientibus  resistere non ualens, ad tempus eis locum dedit. Ipsi autem Herbipolim ad obsidendos fautores Heinrici processerunt, et adiunctis Saxonibus eandem sepi circumdederunt. Interim Heinricus exercitum uiginti milium pene inter pedites et equites congregauit, et ad ciuitatem liberandam iamquinque septimanis obsessam aciem direxit. Quo audito fideles sancti Petri, soluta obsidione, obuiam ei duobus miliariis, non tam multitudine sua quam misericordia Dei et iustitia sancti Petri, non tam armis quam uirtute sancte crucis confisi processerunt. Unde et crucem altissimam in quodam plaustro erectam et rubro uexillo decoratam usque ad locum certaminis secum deduci fecerunt. Welf quoque dux cum sua legione, et Magideburgensis legio relictis  equis pedites incedebant . Cum autem iam iam congressuri essent, omnes in terram prostrati celum oratione penetrauerunt, quam pro eis ibidem reuerentissimus Magideburgensis archiepiscopus  cum multis lacrimis et gemitibus effudit. Igitur in nomine Domini congressi, incredibilem hostium stragem fecerunt, ita ut nouem nimium alte congeries cadauerum ibi uiderentur, preter illos qui per campos et siluas fugitantes occubuerunt. Heinricus autem in primo impetu congressionis dissimulato habitu primus inter primos terga uertens, omnia uexilla sua nostris derelinquens, usque ad Renum satis accelerato peruenit. Sed nostri eum longo itinere insecuti, tandem magnam predam de hostibus reportauerunt. Ipsius [453 1Kb]  sane scrinia cum uestimentis regalibus, item nescio quot capellas episcoporum  cum aliis innumerabilibus nostri acceperunt [453 1Kb] . In illa igitur congressione quot milia aduersariorum occubuerint, nondum explorare potuimus. Ex parte autem fidelium sancti Petri nonnisi quindecim homines mortuos inuenire potuimus, licet [454 1Kb] diligentissime perquireremus, et ipsorum quindecim nonnisi tres in loco certaminis obierunt, nam reliqui aliquot diebus postea uixerunt. Inter mortuos autem et uulneratos nonnisi triginta reperire potuimus ex nostris. Et hoc utique nulli humane uirtuti, set potius diuine ascribendum est, cum fideles sancti Petri uix decem milia habuerint, aduersarii autem etiam uiginti  milia excessisse referantur. Itaque nostri per Dei misericordiam uictoria potiti, in campo certaminis ea nocte castra metati sunt, et in crastinum ab obsidionem urbis reuersi, absque sanguine eam ceperunt. Deinde Wirceburgensi episcopo cum magnis  laudibus ciuium, clericorum et laicorum in sedem suam restituto, congruoque presidio militum ciuitati imposito, ipsi cum magna gloria et letitia singuli in sua redierunt. Factum est autem hoc prelium in sequenti die post festiuitatem sancti Laurentii, uidelicet in anniuersaria die, quando et Heremannus rex cum Sueuis Baioarios deuicit. Ego [455 1Kb] quoque ipse, qui hec chronica a [456 1Kb] 1054o anno dominice incarnationis hucusque perduxi, de predicto prelio non tam aliorum relata, quam que ipse uidi et audiui, ad laudem et gloriam Dei fidelibus annunciare curaui [457 1Kb] . Reuerentissimus abbas de cella sancti Blasii, nomine Gisilbertus, migrauit ad Dominum 6. Idus Octobris, cui uenerabilis Uto eiusdem monasterii prior in abbatiam successit [457 1Kb] .  Chonradus comes  , frater Heremanni regis, set indefessus fautor Heinrici, in fine tamen, ut aiunt, reconciliatus eclesie, in Ierosolimitano itinere obiit [458 1Kb] . Beatus Anselmus, quondam Lucensis episcopus, ipso eodem depositionis sue anno innumerabilibus miraculis cepit coruscare  , qui post obitum uenerabilis pape Gregorii uII fideles sancti Petri contra tirannidem Heinrici adhuc in carne uiuens multum incitauit, set multo plus post obitum suum miraculis coruscans eosdem contra eundem persistere confortauit. Unde et pars Heinrici de die in diem cepit deficere, catholici autem in fidelitate sancti Petri non cessauerunt proficere. Heinricus tamen [458 1Kb] prope natiuitatem Domini quoddam castellum in Baiowaria obsedit , et, ut  aiunt, in eadem obsidione natalem Domini uoluit celebrare. Quo audito, Welf et Berthaldus duces non cum magna multitudine Sueuorum et Baioariorum derepente superuenientes, de obsidione eum discedere non permiserunt, nisi prius [459 1Kb] accepta securitate ab eius principibus, ut colloquium fieri permitteret, in quo diutina regni discordia quoquo modo tandem idoneum finem accipere posset. Accepta igitur securitate, locum ei cum pace discedendi concesserunt; sicque ipse in ipsa uigilia natalis Domini compulsus est, ut festum suum alibi celebraret. Duces autem ad sua cum pace et leticia rediere, statimque cum reliquis regni principibus predestinatum colloquium ad Opinheim in tertia  ebdomada quadragesime communiter condixere.



MLXXXuII.

Heremannus rex natiuitatem Domini Saxonie celebrauit. Berthaldus comes  , sancti Petri fidelissimus miles, contra scismaticos strenuissime dimicans  occubuit. Interim Heinricus omni ingenio et dolo, quia [460 1Kb] ui non potuit, predictum colloquium ne fieret efficere uoluit; set fideles sancti Petri illo nolente, immo eis periculum belli intentante, ad condictum terminum peruenere . Ipse uero iusticiam solito more subterfugiens, et rationabili etiam consilio suorum acquiescere nolens, adesse et contempsit; unde et omnes pene suos contra se murmurare, et nonnullos eorum ab eo discedere fecit, nostri autem cum pace ad sua rediere. Sed necdum sedes apostolica legitimum pastorem habere potuit, eo quod Guibertus Rauennas heresiarcha periurus et anathematizatus eandem sedem factione Heinrici iam octo annis infestauerit. Etsi enim ipse illam cum pace nequiuerit obtinere, adeo  tamen per organa diaboli preualuit, ut iam biennio sedes apostolica pastorali gubernatione caruerit [461 1Kb] . Unde cum omnes catholici merito dolerent, tandem sancte Romane eclesie cardinales episcopi, et reliqui catholici de clero et populo cum auxilio Normannorum Desiderium, eiusdem eclesie cardinalem et Cassinensis monasterii abbatem, papam 160mum ordinauerunt, eique tercii uictoris nomen indiderunt; qui statim post electionem suam missis usquequaque literis se iuxta decreta sanctorum patrum declarauit incessurum. Iudicium quoque sui antecessoris pie memorie Gregorii pape super Heinricum et omnes eius fautores confirmauit. Consecratus est autem exeunte Maio mense  apud Sanctum Petrum a cardinalibus episcopis Ottone  Ostiense, et Petro Albanense cum reliquis cardinalibus. Guibertus uero heresiarcha non magis ab incepta peruersitate cessauit, immo se apud Sanctam Mariam ad Martires, quam Rotundam dicunt, incastellauit. Domnus papa autem in insulam que inter duos pontes sita est se recepit. Principes quoque regni Teutonicorum, fideles inquam sancti Petri, generale colloquium cum Heinrico et fautoribus eius in Kalendis Augusti prope Nemetensem ciuitatem habuerunt, eique adiutorium suum ad obtinendum regnum, si de excommunicatione exire uellet, fideliter promiserunt. Ille autem in solita sua obstinatione persistens, nec se excommunicatum profiteri dignatus est, licet hoc sibi a nostris in faciem instanter probaretur. Unde et nostri nullam  pacem uel concordiam cum eo [462 1Kb] habere statuerunt. Quapropter expeditionem suam super ipsos in octauam sancti Michahelis proxime uenturam indixit. Nostri autem se eandem expeditionem octo diebus preuenturos, seque ei in loco congregationis,  cum quantis possent, obuiam ituros condixerunt. In predicto colloquio litere domni pape recitate sunt, in quibus et suam promotionem principibus regni denunciauit, et iudicium sui antecessoris pie [463 1Kb] memorie Gregorii pape super Heinricum et fautores eius apertissime confirmauit. Latislaus rex Ungarorum missa legatione ad idem colloquium, se in fidelitate sancti Petri perseueraturum declarauit, et fidelibus sancti Petri [464 1Kb] cum uiginti milibus equitum contra scismaticos se affuturum, si necesse foret, promisit. [465 1Kb] Predicta tamen expeditio utrinque ad illum terminum remansit. Salomon quondam rex Ungarorum, scilicet [466 1Kb] a Latislao iam dudum regno priuatus et in exilium expulsus, dum quiddam fortiter contra regem Grecorum molitur,  post incredibilem hostium stragem et ipse uiriliter occubuit. Eodem quoque tempore quidam scismaticus, qui Patauiensem episcopatum, uiuente adhuc legitimo pastore, iam dudum inuasit  , de hac uita discedens [467 1Kb] certissimum sue damnationis exemplum reliquis scismaticis dereliquit. Cum enim iam in extremis iaceret, seque ad eternam damnationem iam iam abiturum non dubitaret, apparuit ei eiusdem eclesie episcopus, ut tanto euidentius culpam sciret, quam apud inferos luere deberet. Rogauit tamen eum ut ei culpam indulgeret, ipsumque ab excommunicatione solueret. Rogauit quoque circumastantes ut eum de episcopatu eueherent, nec eum in episcopatu sepelirent. Sed hec uerba astantibus quasi deliramenta uidebantur.  Ipse autem se sane mentis protestatus, itidem rogitare non cessauit; set incassum; nam ante eclesiasticam absolutionem morte preuentus est. Nonnulli tamen qui tam periculose morti eiusdem scismatici aderant, compuncti sunt; qui et postea ad legitimum pastorem redeuntes, ueniam et absolutionem consecuti sunt [468 1Kb] . Rome uictor papa iam pluribus annis infirmus, et in eadem infirmitate ordinatus, post quartum mensem sui pontificatus diem clausit extremum ; unde multum letatus est heresiarcha Guibertus cum suis sequacibus. Heinricus quoque eo tempore, licet infirmus, expeditionem in Saxoniam cum Beheimensibus promouit; set sancto Petro suos fideles protegente, inglorius inde nimis accelerate rediit. Nam Heremannus  rex eum [469 1Kb] cum tanta multitudine Saxonum insecutus est, ut facillime ipsum cum omnibus suis obtineret, si non dolo Eggiberti comitis  euasisset. Hic nempe comes [470 1Kb] , glorie domini [471 1Kb] sui Heremanni regis [472 1Kb] multum inuidens, inimicos sancte  eclesie de manibus eius dolo suo maluit liberare, quam de eisdem cum domino suo pene absque periculo in honorem Dei et sancti Petri triumphare. Et hoc utique ideo, quia iam concepit animo, dominum suum regno priuare.



MLXXXuIII.

Heremannus rex natiuitatem Domini in Saxonia celebrauit, ubi et Eggibertus comes se regnum affectare manifestauit, set incassum, nam principes regni ei assentire noluerunt, immo tanto firmius domno regi deinceps adherere ceperunt [473 1Kb] . Berthaldus doctor egregius, in sacris literis adprime eruditus, in senectute bona plenus dierum migrauit ad Dominum 4. Idus Martii. His temporibus Pisani et Genuenses  et alii multi ex Italia Affricanum  regem paganum hostiliter inuaserunt, et depredata eius terra, ipsum in quandam munitionem compulerunt, et eum deinceps apostolice sedi tributarium effecerunt. Dux Welf [474 1Kb] ciuitatem Augustam recuperauit, capto eiusdem episcopatus inuasore Sigifredo. Ugo comes de Egenesheim Alsatiam iam diu ab inimicis occupatam inuasit [475 1Kb] , et [475 1Kb] recuperare [475 1Kb] temptauit [475 1Kb] . Metenses Brunonem, illius sedis peruasorem, penitus a ciuitate expellunt, seque nullum deinceps nisi legitimum pastorem recepturos iuramento firmauerunt, qui eo tempore in Tuscia detinebatur in captione. In Saxonia pie memorie Burchardus Haluerstatensis episcopus, in causa sancti Petri firmissimus, eheu! occiditur; sed nichil differt an febris an gladius mittat nos ad  Dominum. Migrauit [476 1Kb] autem ad Dominum 8. Idus Aprilis. Guibertus autem heresiarches nondum ab inuasione sedis apostolice cessauit, nec Heinricus imperator ipsius ueternosam tirannidem [477 1Kb] contra fideles sancti Petri deponere uoluit, quos tamen uincere non potuit. Rome cardinales episcopi et reliqui de clero et populo catholici Ottonem Ostiensem episcopum, religione et eruditione precipuum, papam 161um ordinauerunt, eique nomen secundi Urbani indiderunt 4. Idus Martii; qui statim in sequenti die missis literis  omnibus catholicis, et suam ordinationem omnibus declarauit, et se in omnibus uestigia sui predecessoris pie [478 1Kb] memorie Gregorii pape obseruaturum denunciauit. Wigoldus  Augustensis episcopus post recuperationem sue ciuitatis, et captionem Sigifredi pseudepiscopi [479 1Kb] sui supplantatoris, et ipse diem clausit extremum. Hezel, fidelissimus miles sancti Petri [480 1Kb] et aduocatus sancte Marie Augiensis cenobii, monasterium in honorem [481 1Kb] sancti Gregorii  in proprio allodio construxit, in quo ipse demum monachus factus migrauit ad Dominum Kalendis Iunii. Eo [482 1Kb] tempore quidam Guiberti heresiarche discipulus, uidelicet Wormatiensis pseudepiscopus, qui illam sedem per scismaticos non consecratus set execratus inuasit, tandem resipiscens et ad catholicam [eclesiam [483 1Kb] ] rediens, episcopatum dimisit, seque ad penitentiam in Hirsaugiensi [484 1Kb] monasterio contradidit. Sic utique iam ante triennium et alius  eiusdem Guiberti discipulus, Metensis inquam pseudepiscopus  , penitentia ductus episcopatum dimisit, quem statim Bruno, cuius superius mentionem fecimus, non minus sacrilege inuasit. Nam per scismaticos intrauit, uiuente adhuc legitimo illius sedis pastore Heremanno, qui potius in captione detineri, quam in scismate pro episcopo honorari [485 1Kb] catholice delegit [486 1Kb] . Gebehardus reuerende memorie Iuuauensis archiepiscopus, in [487 1Kb] causa sancti Petri precipuus, qui scismaticos publice dictis et scriptis confutare consueuit, de hac luce 17. Kal. Iulii [488 1Kb] subtractus, magnum [489 1Kb] merorem catholicis dereliquit. Bernhardus Constantiensium magister scolarum, uir eruditissimus, in causa sancti Petri feruentissimus, in Saxonia sub  monachica professione migrauit ad Dominum [490 1Kb] . Wecilo Mogontiensis et Meginhardus Wirciburgensis pseudepiscopi, inter scismaticos eruditione et errore precipui, absque eclesiastica communione in locum suum misere, set non miserabiliter, abiere. Saxones a fidelitate sancti Petri discedentes, Heinricum, quem multotiens abiurauerant, receperunt; unde Heremannus rex catholicus ab eis in Lothringiam secessit, ibique non multo post uiam uniuerse terre arripuit, anno dominice incarnationis 1088, regni uero eius 7, indictione 13, et in patria sua Metis honorifice sepelitur  . Iterum Saxones factione Eggiberti marchionis Heinrico rebellarunt, eumque, ablatis sibi regalibus insignibus, de obsidione  cuiusdam munitionis  in quendam montem turpiter fugarunt , ibique eum biduana obsidione ad confessionem anathematis et expetitionem reconciliationis compulerunt. Eo igitur pacto accepta pace discessit, sed a solita tirannide non recessit. Eggehardus abbas Augiensis, etsi non adeo religiosus, in fine tamen laudabiliter conuersus, ut [491 1Kb] aiunt [491 1Kb] , diem [491 1Kb] clausit [491 1Kb] extremum [491 1Kb] ; cui [492 1Kb] successit Oddalricus.



MLXXXIX.

In [493 1Kb] uigilia natiuitatis Domini Eggebertus marchio Heinricum [494 1Kb] et omnem eius exercitum cum paucis militibus, a quibusdam religiosis  confortatus, uiriliter inuasit, eumque de obsidione cuiusdam [495 1Kb] sui [495 1Kb] castelli [495 1Kb]  , ubi ille natiuitatem  celebrare disposuit, turpissime fugauit. In hac inuasione ex parte Heinrici Leomarus [496 1Kb] Bremensis archiepiscopus et Berthaldus comes capiuntur. Losannensis  non tam episcopus quam antichristus, dum fortiter uult agere, occiditur. Ipse autem Heinricus, perditis regalibus insignibus, uix de manibus insequentium eripitur; sicque usque ad Babinberc de Thuringia fugiendo tandem peruenit, ibique inglorius sollemnizare compellitur. Eggebertus autem marchio castello suo et castris inimicorum pene absque sanguine potitus, captis quoque pluribus et occisis, gratiarum actiones Deo et sancto Petro referre non cessauit, quibus [497 1Kb] et se deinceps puriori fidelitate adhesurum destinauit. Heremannus Metensis episcopus atque catholicus, post longam  captionem ad episcopatum suum reuertitur, et a multis gratanter recipitur; Bruno autem, eiusdem episcopatus temerarius inuasor, ab omnibus despicitur. Nam et ipsi Heinrico pro turpissimis moribus  suis multum displicuit, licet ei quondam eundem episcopatum uendiderit [498 1Kb] . Hac igitur necessitate idem Bruno constrictus, episcopatum dimittere, et ad patrem suum Adalbertum comitem in catholicorum partem repedare compellitur. Domnus papa Urbanus his temporibus Rome in insula que inter duos pontes sita est morabatur, decretalemque epistolam  uenerabili Gebehardo Constantiensi episcopo 14. Kal. Maii direxit, in qua ei episcopalem potestatem super clerum et populum  Augiensis insule, preter monachos, concessit, data etiam auctoritate ut abbatem inibi uice sua ordinaret, item et apud Augustam siue Curiam  episcopos constituere procuraret. Nempe in tota Alemannia, Baioaria, Saxonia et aliis uicinis regionibus, predicto [499 1Kb] episcopo, et uenerabili Almanno Patauiensi episcopo, uicem suam commisit, ut ordinationes improbandas improbarent, roborandas roborarent. Sententiam quoque anathematis a predecessore suo papa Gregorio promulgatam ea discretione confirmauit, ut in primo gradu Rauennatem heresiarcham cum Heinrico rege anathematizatum [500 1Kb] censeret; in secundo gradu eorum fautores, qui eisdem armis, pecunia, consilio, obedientia fauerent, quique ab eisdem uel ab eorum fautoribus eclesiasticos ordines uel honores acciperent; in tercio autem gradu communicatores eorum posuit, quos etsi non excommunicaret, adeo tamen  eos externa communione maculatos asseruit, ut in catholicam societatem sine absolutione et penitentia recipi non deberent: uidelicet qui [501 1Kb] excommunicatis salutatione, osculo, oratione, conuictu uel ignoranter communicassent. Ordinatos uero in excommunicatione set non simoniace ab episcopis quondam catholice ordinatis, ut in adepto ordine persisterent sine promotione permisit, si tamen hoc eorum probitas et eclesie utilitas flagitare uideretur. Aliquantis etiam ad superiores ordines promoueri concessit; set hoc rarissime, et cum summa necessitate. Guibertus autem heresiarches eiusque complices in parte regis eorum Heinrici anathematicas ordinationes facere non cessauerunt, ipsasque suis sectatoribus non nisi karissime uenditas impenderunt.  Unde et malum excommunicationis in tantum propagatum est eo tempore, ut catholici uix se ab eius contagio possent illesos custodire. In Teutonicis partibus quatuor episcopi in catholica communione perstiterunt, uidelicet Wirceburgensis, Patauiensis, Wormatiensis, Constantiensis, set et Metensis episcopus; quorum confortamento reliqui catholici scismaticis a principio restiterunt. Ugo comes de Eginisheim, indefessus [502 1Kb] miles sancti Petri, set nimium credulus Strazburgensi pseudepiscopo, a seruientibus eiusdem episcopi occiditur in cubiculo ipsius, cum ipso ad dormiendum collocatus, 2. Non. Septembris. Bonizo  pie memorie Sutriensis episcopus, set inde pro fidelitate sancti Petri iam  dudum expulsus, tandem post multas captiones, tribulationes et exilia, a Placentinis catholicis pro episcopo recipitur; set a scismaticis eiusdem loci effossis  oculis, truncatis omnibus pene menbris martirio coronatur. In Alemannia Otto comes, impudentissimus adulter, et pro adulterio a Constantiensi episcopo excommunicatus, Dei iudicio turpissime decollatur a militibus Ludouici comitis, cuius uxorem publicis nuptiis, eo uiuente, sibi nefandissime copulauit; qui apud monasterium in predio ipsius constructum a suis sepultus, iussu Constantiensis episcopi eiicitur, et, ut scriptum est, ad sepulturam asini deputatur. Milites quoque eius opes ipsius diripuerunt, et tam allodium eius quam feodum non heredes ipsius, set extranei possederunt, iuxta quod in maledictionibus Iude prophetatur: Et diripiant alieni labores eius . Sic utique et post mortem suam in sepultura et in direptione rerum  suarum euidentissime indicauit quam efficaciter sententiam excommunicationis exceperit. In Italia nobilissima [503 1Kb] dux Mathildis filia Bonifacii marchionis, sed uidua Gotefridi ducis, Welfoni duci filio Welfonis ducis coniugio copulatur, et hoc utique non tam pro incontinentia quam pro Romani pontificis obedientia, uidelicet ut tanto uirilius sancte Romane eclesie contra excommunicatos posset subuenire. Qui statim maritum eius impetere uoluerunt, set cum ei resistere non possent; treuuas ab eo usque in pascha per interuentum coniugis eius impetrauerunt. Heinricus rex dictus [504 1Kb] multum de predicto coniugio tristatur; qui iterum in Saxoniam cum expeditione profectus, sine honore reuerti compellitur. Petrus pie memorie Albanensis episcopus,  in [505 1Kb] causa sancti Petri feruentissimus, migrauit ad Dominum. Hic [506 1Kb] est ille Petrus, qui Petrum Papiensem, Florentini episcopatus inuasorem, per iudicium ignis simoniacum esse probauit, unde et deinceps illum sancta eclesia igneum cognominauit. Nam magnam piram fiducialiter ingressus, absque omni lesione pertransiit, ut et flamme uestes eius susum uentilarent, nec tamen illas, nedum ipsum aliquo modo lederent  . Unde et predictus Papiensis Petrus ab Alexandro papa deponitur; alter autem Petrus, pauperrimi [507 1Kb] monasterii tunc monachus, in Albanensem episcopatum sublimatur. Erat enim tante sanctitatis, constantie et fidei, ut uix aliquis sui temporis ei potuerit comparari. Hic ergo de hac uita discedens, magnum merorem catholicis  reliquit. Domnus papa Urbanus generalem sinodum 115 episcoporum collegit, et eclesiastica statuta suorum predecessorum apostolica auctoritate firmauit. Guibertus autem heresiarches a Romanis  turpiter expellitur, et ne amplius apostolicam sedem inuadere presumat, iuramento promittere compellitur. Set iam aliquantulum diuturna regni discordia inter catholicos et scismaticos tepescere cepit, ut non iam bellum ad inuicem, sed pacem componere sanius iudicarent. Quapropter duces et comites sancti Petri fideles cum Heinrico colloquium habuerunt, eique suum consilium et auxilium ad obtinendum regnum firmissime promiserunt, si Guibertum heresiarcham uellet dimittere, et ad eclesiasticam communionem per catholicum pastorem remeare. Quam quidem conditionem nec ipse multum respueret [508 1Kb] , si tamen in hoc ei principes sui assentire uellent, uidelicet episcopi qui se cum Guiberto deponendos esse non dubitauerunt, eo quod  in eius parte ordinationem, immo execrationem perceperunt. Hi ergo ei penitus hac uice dissuaserunt, ne sancte matri eclesie reconciliaretur. Domnus papa Constantinopolitanum imperatorem [509 1Kb] ab excommunicatione per legatos suos absoluit, idem literas Philippi regis Francorum debitam ei subietionem promittentis suscepit.



MCX.

In Baioaria fideles sancti Petri iam adeo contra scismaticos inualuerunt, ut in Salchurgensi episcopatu catholicum ordinarent archiepiscopum  ; quem statim religiosissimus Patauiensis episcopus et Urbani pape legatus cum Wirceburgensi et Frisingensi episcopis sollemniter consecrauit. Heremannus  pie memorie Metensis episcopus, et Berthaldus dux Alemannie, filius Roudolfi regis, in fidelitate sancti Petri Maio mense diem extremum clausere, magnumque merorem catholicis, et exultationem scismaticis reliquere. Soror quoque prefati ducis, regina Ungarorum  , eodem mense obiit. Ex parte autem excommunicatorum [510 1Kb] Luitoldus [511 1Kb] dux Carinthiorum inopinata morte preripitur, cum nuperrime contra fas et ius repudiata propria uxore aliam superinduxerit, Guiberto [512 1Kb] quidem heresiarcha hoc ei concedente. Eggebertus quoque marchio de Saxonia, in [513 1Kb] causa sancti Petri satis strennuus---dolo cuiusdam abbatisse de Quitelineburg  , sororis inquam Heinrici regis, ut aiunt---per insidias occiditur. Domnus papa Urbanus [514 1Kb] generalem sinodum episcopis diuersarum  prouinciarum per legatos suos in Tolosana  ciuitate circa pentecosten collegit, ibique multa in eclesiasticis causis, que corrigenda erant, correxit. In qua sinodo Tolosanus episcopus  de illatis  criminibus canonice expurgatur, et legatio pro restauranda christianitate in Toletana ciuitate, rege Hispanorum hoc supplicante, destinatur [515 1Kb] . Welfo dux Italie multa incendia et depredationes a Heinrico rege hoc in anno [516 1Kb] Longobardiam ingresso patitur; sed adhortatu domne [517 1Kb] Mathildis [518 1Kb] sue karissime coniugis eidem Heinrico resistere, et [519 1Kb] in fidelitate sancti Petri persistere uiriliter contendit. Hoc anno magna fames multas regiones repente afflixit, quanuis non magna sterilitas terre precesserit [520 1Kb] . Adelbero reuerende memorie Wirceburgensis episcopus, unus de antiquioribus episcopis, in causa sancti Petri contra [521 1Kb] Guibertum et eius complices strenuissimus, post multa pericula, persecutiones et exilia, que pro Christo libentissime passus est, in  bona confessione diem clausit extremum , in predio suo quod Lanbach  uocatur [522 1Kb] .



MCXI.

Domnus papa eo tempore in partibus Campanie morabatur, et ab omnibus catholicis debita reuerentia colebatur, uidelicet a Constantinopolitano imperatore, et a Philippo Francorum rege, aliisque diuersorum regnorum principibus tam eclesiasticis quam secularibus, excepto in Teutonicorum regno, ubi multi ex catholicis in partem excommunicatorum auaricia decepti sponte sua se transtulerunt. Romani quoque turrem Crescentii, que eatenus domno pape obediebat, dolo captam diruere temptauerunt. Dominus autem papa facile Romam cum exercitu intrare, et rebellium contumaciam  domare potuisset, si non magis cum mansuetudine causam suam agere delegisset. Eo tempore Mantuani, diuturna obsidione a Heinrico rege iam per annum constricti, a domino suo Welfone duce discesserunt, et se et ciuitatem suam suo deuastatori tradiderunt. Romani quoque Guibertum heresiarcham, quem iam dudum expulerunt, iterum Romam intrare, et sanctam ecclesiam suis non benedictionibus set maledictionibus infestare permiserunt. Capuani Nordmannos de Capua expulerunt, quibus iam multo tempore sub pluribus apostolicis et regibus subiecti fuerunt. Unde et Nordmanni eos circumquaque usque ad murum ciuitatis preda et incendio deuastauerunt.  Domnus papa Urbanus generalem sinodum Beneuenti  collegit , et sententiam anathematis super Guibertum heresiarcham et omnes eius complices sinodali iudicio confirmauit [523 1Kb] . Fridericus [524 1Kb] comes et marchio 3. Kal. Iul. requieuit in Domino [525 1Kb] . Willihelmus pie memorie Hirsaugiensis abbas, in causa sancti Petri feruentissimus, et in monastica religione studiosissimus [526 1Kb] , utpote multorum pater monasteriorum, 3. Non. Iulii migrauit ad Dominum. Hic primum Hirsaugiense monasterium tam in edificiis quam in regularibus disciplinis mirabiliter exaltauit, ipsumque priuilegio sedis apostolice sub Gregorio papa in perpetuum libertauit. Plura etiam monasteria usquequaque [527 1Kb] ex [527 1Kb] integro [527 1Kb] construxit: duo quidem in Nigra  Silua, unum sancti Georgii, alterum sancti Gregorii  , item aliud ad Duplicem aquam [528 1Kb] prope Danubium, item aliud in Wirceburgensi episcopatu, in loco qui Chamberg dicitur. Scaphusense quoque monasterium [529 1Kb] et Petrishusense, in ripa Reni iam dudum edificata, regularibus disciplinis instituit. Sed et alia quam plura in diuersis regionibus tum [530 1Kb] per se, tum [530 1Kb] per sibi subiectos uel de nouo fecit, uel iam facta regularibus disciplinis instituit. Hic etiam multa monimenta sui naturalis [531 1Kb] ingenii nobis reliquit. Nam naturale horologium ad exemplum celestis hemisperii excogitauit; naturalia solsticia siue equinoctia et statum mundi certis experimentis inuenire monstrauit; que omnia quidam eius familiaris  etiam literis mandare curauit  ; multas etiam questiones de compoto probatissimis rationibus enodauit. Hic in musica peritissimus fuit, multaque illius artis subtilia, antiquis doctoribus incognita, elucidauit  , multos etiam errores in cantibus deprehensos satis rationabiliter ad artem correxit. In quadruuio  sane omnibus pene antiquis uidebatur preminere. Set ante hec omnia in illo studium monastice districtionis preualuit, in quo totus adeo efferbuit, ac si nunquam aliud aliquid studii habuerit. Erat enim [532 1Kb] mire sanctitatis, sancte simplicitatis, feruentissime karitatis, Deo uiuus et seculo uere crucifixus: quem Dominus in senectute bona ad eternam patriam reuocauit, cui ipse a iuuentute  in hac peregrinatione indefesso labore seruiuit. Bernhardus. [533 1Kb] quoque Constantiensium magister scolarum, cuius obitum supra notauimus  , multa [534 1Kb] nobis [534 1Kb] ingenti [534 1Kb] monimenta [534 1Kb] reliquit [534 1Kb] , multaque pro catholicis contra scismaticos sui temporis elegantissime scripsit; et primum quidem [535 1Kb] ad quosdam suos amicos de iudicio Gregorii pape uII. super scismaticos; et de sacramentis extra ecclesiam usurpatis  . Postea etiam ad uenerabilem Hartuicum [536 1Kb] Magideburgensem episcopum de eadem causa magnum librum luculentissime composuit ex persona sancte ecclesie, in quo testimoniis sanctorum patrum omnes insidiosas cauillationes eorumdem scismaticorum [537 1Kb] prudenter annichilasse uidetur. Set in eisdem scriptis nimio  zelo ductus alicubi modum excessisse notatur, uidelicet ubi agit de sacramentis scismaticorum. Negat enim omnino, ab eis uel ab eorum communicatoribus sacramenta posse confici, ita ut ab illis ordinatos, si resipiscant, iterum ordinandos censeat. Set hoc sacratissimo Niceno [538 1Kb] concilio eque ut euangelium [539 1Kb] uenerando repugnat, quod clericos ex Nouatianis conuersos cum ordine recipi, non iterum ordinari precepit. Item Affricani patres de clericis Donatistarum conuersis statuisse leguntur  . Item Gregorius papa primus Maximum Salonitanum presumptorem excommunicatum, et ab excommunicatis ordinatum, cum ordine recepit, non utique iterum ordinauit  . Hoc sane illi nullatenus facerent, si nullum eos ordinationis sacramentum  extra ecclesiam accepisse putarent. Item beatus Anastasius papa, scribens ad Anastasium imperatorem, asserit quod ordinatos ab Acatio, licet anathematizato, nulla portio lesionis attingeret, quantum ad integritatem sacramentorum. Item beatus Augustinus in multis suis scriptis, et precipue in libro contra Donatistas de baptismo, inuictissime probat ecclesiastica sacramenta extra ecclesiam et haberi posse et dari, set perniciose tam danti quam accipienti  . Hec autem summatim tetigimus, ut in predictis scriptis lectorem cautum faceremus, ne prepropere alicui sententie assentiat, quam tam  autenticis sanctorum patrum sententiis aduersari deprehendat. Ceterum si quis hec plenius nosse desiderat, scriptum cuiusdam  ad eundem Bernhardum de eadem questione directum diligenter perlegat, in quo testimoniis sanctorum patrum euidentissime docebitur quid sancti patres de illa questione censuerint sentiendum. uerum idem uenerabilis Bernhardus in ista, sicut et beatus Ciprianus in rebaptizationis sententia, non pertinaciter contra ecclesiam egerunt, set uterque nimium contra scismaticos zelantes aliquantulum regulam ecclesiastici dogmatis excesserunt [540 1Kb] . Altmannus sancte recordationis Patauiensis episcopus, in [541 1Kb] causa sancti Petri et in eclesiastica religione studiosissimus, post multa pericula, tribulationes et exilia, que pro  Christo sustinuit, in senectute bona migrauit ad Dominum 6 Id. Augusti [542 1Kb] . Hic in episcopatu suo tria  cenobia clericorum iuxta regulam sancti Augustini communiter uiuentium instituit, et tercium  in Frisingensi episcopatu, in allodio Welfonis ducis per clericos suos edificauit [543 1Kb] , et regularibus disciplinis instituit [544 1Kb] . Hic fuit tante sanctitatis, continentie et religionis, ut reuerentissimo pape Gregorio, sanctoque Lucensi episcopo, immo omnibus religiosis reuerendus esset et amabilis [545 1Kb] , scismaticis uero et sceleratis odiosus et formidabilis. Unde [546 1Kb] in obitu suo bonis magnum merorem, malis uero magnam reliquit exultationem. Welfo dux Baioarie in Augusto mense Longobardiam uenit [547 1Kb] , ut Heinrico regi reconciliaretur, si ipse uellet permittere  ut apostolica sedes a Guiberto heresiarcha inuasa canonice disponeretur, nec non et si eidem duci filioque eius Welfoni, ceterisque eorum fautoribus bona eorum reddere uellet, que eis iniuste ablata forent. Quam conditionem ille noluit adimplere; unde et dux in Alemanniam non tardauit redire. Multi tamen ex Alemannis Heinrico regi reconciliati sunt, et excommunicationem sedis apostolice communem sibi cum Heinrico fecere [548 1Kb] . Dux  autem iterum multos contra Heinricum eiusque fautores incitauit, ut etiam nouum regem eligere decernerent, si quorumdam pigricia siue maliuolentia eos  non impediret. His temporibus in regno Teutonicorum communis uita multis in locis floruit, non solum in clericis et monachis religiosissime commanentibus, uerum etiam in laicis, se et sua ad eandem communem uitam deuotissime offerentibus; qui, etsi habitu nec clerici nec monachi uiderentur, nequaquam tamen eis dispares in meritis fuisse creduntur [549 1Kb] . Se enim seruos eorumdem pro Domino fecerunt, imitantes ipsum qui non uenit ministrari set ministrare, qui et suos sectatores ad maioritatem per seruicii exhibitionem docuit peruenire. Nempe ipsi abrenunciantes seculo, se et sua ad congregationes tam clericorum quam monachorum regulariter uiuentium deuotissime contulerunt, ut sub eorum obedientia communiter uiuere et eis seruire mererentur. Quapropter  inuidia diaboli contra eorumdem fratrum probatissimam conuersationem quosdam emulos incitauit, qui eorum uitam maliuolo dente corroderent, quamuis ipsos ad formam primitiue eclesie communiter uiuere uiderent. Unde domnus papa Urbanus illorum conuersationem ab ipsis apostolis plantatam, set ab eorum successoribus latissime propagatam, decreti sui apostolica auctoritate firmauit, ipsumque decretum prelatis eorumdem fratrum his uerbis denunciare curauit: Quosdam, inquit, accepimus morem uestrorum cenobiorum corodentes [550 1Kb] , quo laicos seculo renunciantes, et se suaque ad communem uitam transferentes, regendos in obedientia suscipitis. Nos autem eandem conuersationem et consuetudinem, sicut oculis nostris inspeximus,  laudabilem, et eo perpetua conseruatione dignissimam, quo in primitiue eclesie formam impressa est, iudicantes, approbamus, sanctam et catholicam nominamus, et per presentes literas apostolica auctoritate confirmamus [551 1Kb] . Non solum autem uirorum set et feminarum innumerabilis multitudo his [552 1Kb] temporibus se ad huiusmodi uitam contulerunt, ut sub obedientia clericorum siue monachorum communiter uiuerent, eisque more ancillarum quotidiani seruicii pensum deuotissime persoluerent. In [553 1Kb] ipsis quoque uillis filie rusticorum innumere, coniugio et seculo abrenunciare et sub alicuius sacerdotis obedientia uiuere studuerunt. Set et ipsi coniugati nichilominus religiose uiuere et religiosis cum summa deuotione non cessauerunt obedire. Huiusmodi autem studium in Alemannia potissimum usquequaque decenter effloruit; in qua prouincia etiam multe uille ex integro se religioni contradiderunt, seque inuicem sanctitate morum preuenire incessabiliter studuerunt. Sic utique Deus sanctam suam eclesiam  in periculosissimo tempore mirabiliter consolari dignatus est, ut de multorum conuersione gauderet, que de excommunicatorum auersione iam diu non [554 1Kb] cessauit [554 1Kb] dolere [554 1Kb] . In Teutonicis partibus caro cum sanguine pluuit, et bufones cum piscibus e celo ceciderunt, ut multi probabiles uiri se uidisse testati sunt. In Alemannia ad Aquam duplicem prope Danubium sanguis de panibus effluere uidebatur; que singula aliquid noui in regno portendere a quampluribus etiam religiosis credebantur. Iuditha pie memorie marchionissa, nobilis genere set nobilior in sanctitate, uxor quondam Heremanni religiosissimi marchionis  , migrauit ad Dominum 5. Kal. Octobris. Ipsa enim cum marito suo religiose uixit, post cuius obitum 19 annos in uiduitate et  sancta conuersatione permansit. Demum ad domnum papam Salernum peruenit, ibique sub eius obedientia discessit [554 1Kb] . Adelheida [554 1Kb] Taurinensis [554 1Kb]  comitissa [554 1Kb] 14 [554 1Kb] Kal. [554 1Kb] Ianuarii [554 1Kb] obiit [554 1Kb] .



MXCII.

Domnus papa natiuitatem Domini in terra sancti Petri extra Romam celebrauit. Nam Guibertus heresiarcha ita se prope domum sancti Petri incastellauit, ut non facile absque humani sanguinis effusione expelli inde potuerit. Heinricus quoque, imperator ipsius [555 1Kb] , in Longobardia iam biennio [556 1Kb] morabatur, ibique [556 1Kb] circumquaque [556 1Kb] terram Welfonis Italici ducis preda, ferro et incendio deuastare non [556 1Kb] cessauit [556 1Kb] , ut [556 1Kb] eundem [556 1Kb] ducem [556 1Kb] et  prudentissimam [557 1Kb] eius uxorem a fidelitate sancti Petri discedere, sibique [558 1Kb] adherere compelleret, set frustra; nam dux in sua sententia perstitit, ipsique satis uiriliter restitit. Set et pater eiusdem ducis, Welfo dux Baioarie, eundem [559 1Kb] Heinricum ante proximam natiuitatem Domini mirabiliter confudit, quem ad colloquium peruenire prohibuit, quod idem Heinricus et rex Ungarorum condixerunt, ad quod etiam pene iam conuenerunt. In [560 1Kb] Alemannia quidam laicus communem uitam more [561 1Kb] apostolorum [561 1Kb] professus [561 1Kb] , qui se et sua ad monasterium sancti Saluatoris  contradidit, ibique diu debitam obedientiam exhibuit, derepente cepit apostatare, seque et sua de predicto monasterio sacrilege non timuit abripere. Quapropter domnus papa Urbanus missis literis  uenerabili Gebehardo Constantiensi episcopo ex apostolica auctoritate precepi ut eundem apostatam canonice uocaret, et mucrone anathematis a membris Christi penitus eum amputaret, nisi [562 1Kb] citius de eadem  apostasia et sacrilegio resipisceret. Iterum principes Alemannie ad defensionem sancte matris eclesie contra scismaticos unanimiter conuenerunt, sibique ad hoc negocium exequendum fratrem Constantiensis episcopi Berthaldum [563 1Kb] ducem totius Sueuie constituerunt, qui nondum aliquem ducatum habuit, etsi iam dudum nomen ducis habere consueuerit. Magna fames totam Saxoniam occupauit, que et principes illius prouincie in alias regiones eo anno ad tempus discedere cegit. Unde et generalis conuentus fieri non potuit, quem principes Alemannie cum Saxonibus habere uoluerunt. In Longobardia Chounradus, filius Heinrici regis, bona Adalheide Taurinensis comitisse  inuasit, que eiusdem comitisse nepos, filius Friderici comitis, habere debuit.  Hic autem comes [564 1Kb] sub habitu seculari more sancti Sebastiani strenuissimus miles Christi fuit, uidelicet eclesiastice religionis feruentissimus amator et catholice pacis indefessus propugnator. Hunc [565 1Kb] uenerabilis papa Gregorius, hunc beatus Anshelmus Lucensis episcopus quasi unicum filium amauerunt. Hunc clerici et monachi, immo omnes religiosi feruentissime dilexerunt. Hic in fidelitate sancti Petri contra scismaticos usque ad mortem studiosissime certauit, in cuius etiam festiuitate de huius uite ergastulo ereptus, eidem in celesti patria creditur associatus. Erat autem filius domne Sophie et Ludowici comitis, que erat matertera comitisse Mathildis, que [566 1Kb] cum domino suo Welfone duce in Italia contra scismaticos multum laborauit. Obiit  autem predictus comes in preterito anno, id est dominice incarnationis 1091. indict. 14 [567 1Kb] , 3. Kal. Iul. scilicet [568 1Kb] in festiuitate sancti Petri, et in crastinum, id est in sollemnitate sancti Pauli, sepelitur. Huius ergo filium ex nepte domne Adelheide susceptum Heinricus rex cum filio suo exheredare proposuit, terramque eius hostiliter inuadendo, et circumquaque deuastando, etiam Fructuariensi [569 1Kb] monasterio multa mala intulit [570 1Kb] . In Baioaria uenerabilis Salcburgensis episcopus Diemo [571 1Kb] Patauiensi  eclesie iam dudum uiduate ordinauit episcopum nomine Oudalricum, sancte Augustensis eclesie prepositum, eumque in ipso die pentecostes cum episcopo Constantiensi et Wormatiensi sollemniter consecrauit: hocque magnam fiduciam dedit catholicis, ut in fidelitate sancti Petri persisterent, et scismaticorum uesanie indefessius obsisterent [572 1Kb] . In Ungaria his temporibus multa prodigia contigerunt, ut audiuimus. Nam quidam mons se in Danubium precipitauit: unde fluuius ille alueum suum mutare coactus, circumiacentes terras longe lateque uastauit. Item in sicca terra lacus magnus alibi emersit, et in alio lacu mons quidam de repente apparuit. Fluuius quoque nomine Thizaha  per triduum sanguineus fluxit. Sed et terre motus ibi  inauditus factus est, ita ut homines eius impetum stando sustinere non possent. Tonitru quoque maximum et a seculis inauditum homines ibi terruit, quod supra terram transiuit, et sub terra redire sentiebatur eadem uia. In Alemannia Chono comes de Wuluelingin, strennuissimus miles sancti Petri, diem clausit extremum Idibus Octobris, et in monasterio quod ipse cum fratre suo comite Luitolfo in proprio allodio fundadauerunt, honorifice sepelitur; eiusque bona frater eius idem Luitolfus hereditario iure possedit, etsi iam dudum seculari militie abrenunciauerit. Ne [573 1Kb] hoc utique fecit ea intentione, ut ad seculum rediret, set potius ideo ut predictum monasterium  eisdem bonis melioraret [574 1Kb] . In hoc anno quatuor presbiteri, non parui nominis inter suos [574 1Kb] et religionis, ex Sueuia [575 1Kb] Ierosolimam in orationem [576 1Kb] profecti sunt; qui post multas tribulationes et angustias in ipso itinere, cum redirent, in hona confessione satis feliciter obiere; quorum unus, qui sanctam Mariam quotidiano officio singulari deuotione uenerari consueuit, ad eclesiam sancte Marie, in ipso mari cum moreretur, per nauim Deo ordinante deportari meruit, ibique a quarto consacerdote suo, qui solus ex illis quatuor adhuc supererat,  honorifice sepelitur, ipseque sepultor eius non multo post [577 1Kb] itidem [578 1Kb] defungitur [578 1Kb] . Beatrix, soror Friderici marchionis  et uxor quondam Berthaldi ducis  , tandem per diuturnam infirmitatem a Domino misericorditer castigata et examinata felicissime [578 1Kb] diem clausit extremum 7. Kal. Nouembris, et in ciuitate Leucorum ab episcopo loci honorifice sepelitur. Domnus Oudalricus, qui abbatiam sancti Galli et Aquileiensem episcopatum non intrando per ostium obtinuit, per quendam monachum sui monasterii  Gebehardum Constantiensem episcopum supplantare conatus est, cui inuestituram eiusdem episcopatus a Heinrico impetrauit. Set cum eundem supplantatorem ante natalem Domini inthronizare uellet, a Constantiensibus receptus  non est, immo non sine contumelia repedare compulsus est. Magnus quoque terre motus in eodem episcopatu apud cellam Saluatoris eo tempore noctu contigit; unde et paucis tunc innotuit, preter quosdam religiosos uiros  et feminas, quibus eadem nocte nondum somnus obrepsit. Hunc terre motum catholici iuxta euangelium diuinam iram portendere pro supradicta presumptione non dubitarunt.



MXCIII.

Domnus papa Urbanus natiuitatem Domini extra Romam in terra sancti Petri celebrauit, eo quod nondum Romam absque armata manu intrare potuerit, Guibertistis quidem et excommunicatis multum adhuc ibi preualentibus, nec facile se absque uiolentia  inde expelli permittentibus. Ipse uero Guibertus eo tempore cum imperatore suo Heinrico Longobardie morabatur, et quicquid potuit cum ipso contra ducem Welfonem et eius uxorem Mathildam, sancti Petri filiam, machinabatur. uenerabilis Wernherus, Merseburgensis eclesie episcopus, post multas conflictationes contra scismaticorum tergiuersationes, tandem in fidelitate sancti Petri diem extremum clausit; qui solus tunc in Saxonia catholice communionis episcopus remansit. Unde et catholicis magnam tristiciam, et excommunicatis magnam leticiam obeundo reliquit. Obiit autem satis feliciter 3. Idus Ianuarii. In Alemannia per diuersa loca multi ignes per erem simul ferri uidebantur in  octaua epiphanie in summo mane. qui utique ignes  multa incendia non multo post per illam terram late grassatura significare non dubitabantur. Nam dux Welfo et comes Odalricus [579 1Kb] de Brigantio  et alii quam plures omnimodis se inuicem incendiis deuastare aggressi sunt. Sigifredus abbas Scafhusensis de Alemannia cellam Nobiliacum  dictam a Richardo Massiliensi abbate impetrauit, locumque sibi suisque fratribus ibi preparauit, quo ad tempus secedere posset, si forte in suo monasterio propter excommunicationem persistere nequisset. Nam illa ueternosa excommunicatio quam pie memorie Gregorius papa super Guibertum et eius complices fecit, iam adeo maiores atque minores in Alemannia contaminauit, ut quique religiosi se inter eos salua catholica communione perduraturos desperauerint.  Nobilissima comitissa Sophia, uidua Ludowici comitis. mater pie memorie Beatricis ducis et Friderici marchionis, in senectute bona, cum iam multos filiorum suorum filios [580 1Kb] uideret, diem clausit extremum. In Longobardia prudentissimi milites sancti Petri, Welfo dux et uxor eius Mathilda, iam triennio contra scismaticos uiriliter dimicantes, tandem multum contra ipsos, Deo opitulante, confortati sunt. Nam Chounradus filius Heinrici regis a patre discessit, et Welfoni duci reliquisque fidelibus sancti Petri contra patrem cum suis adiuuit. Ciuitates quoque de Longobardia, Mediolanum, Cremona, Lauda, Placentia, contra Heinricum in uiginti annos coniurauerunt, qui omnes predicto duci fideliter adheserunt. Transitus etiam Alpium in Longobardiam  quidam obtinuerunt ut fautores Heinrici ad ipsum non possent proficisci. Augustenses episcopum  quem Heinricus illis dedit expulerunt, ipsique sibi catholicum pastorem  canonice elegerunt, qui Eboregiensem episcopum in castello quo transitus Alpium custoditur  captiuauit, quod ipse illi facere deliberauit. Metentis ecclesia et Tullensis et uirdunensis ab obedientia [581 1Kb] Eigilberti Treuerensis excommunicati discesserunt, eique se non amplius obedituras apertissime mandauerunt; quorum Metensis refutato episcopo  quem Heinricus eis dare uoluit, ipsi sibi canonice [582 1Kb] catholicum pastorem  elegere [583 1Kb] , eumque a Gebehardo Constantiensi episcopo, sedis apostolice legato,  catholice atque canonice consecrari fecere 6.  Kal. Aprilis, in medio quadragesime [584 1Kb] . Domnus papa Urbanus generalem sinodum  centum pene episcoporum in quadragesima ex diuersis prouinciis in Apulia congregauit, et diuersis eclesiarum necessitatibus sinodali prouisione competenter succurrere curauit [585 1Kb] . In Longobardia Chuonradus filius Heinrici regis a patre dolo circumuenitur et captiuatur; set Dei misericordia inde ereptus, a Mediolanensi archiepiscopo  et reliquis sancti Petri fidelibus in regem coronatur, annitente Welfone duce Italie, et Mathilda eius karissima [586 1Kb] coniuge. Set et pater eiusdem ducis, Welfo dux Baioarie, non multo post ad eundem nouiter coronatum regem in Longobardiam uenit, eique cum filio suo fideliter adherere sategit. Heinricus uero pater regis  in quandam munitionem [587 1Kb] se contulit, ibique diu absque regia dignitate moratus nichiloque dolore affectus se ipsum, ut aiunt, morti tradere uoluit, set a suis preuentus ad effectum peruenire non potuit. In Alemannia dux Berthaldus monasterium nouum in honorem sancti Petri in predio suo in Nigra Silua a fundamentis extruxit, multisque bonis ditauit. Set et omnia bona alterius monasterii, quod eiusdem ducis pater in alio loco  edificauit, iste ad istud transtulit. Hoc ergo monasterium frater ipsius ducis Gebehardus, Constantiensis episcopus et apostolice sedis legatus, sua consecratione initiauit, alterque Gebehardus Yrsaugiensis abbas regularem disciplinam monachorum ibidem instituit. Hec autem consecratio facta est in Kalendis  Augusti, cum est statio ad uincula sancti Petri, quorum [588 1Kb] etiam magnam partem uenerandus abbas Sigefredus de cella Saluatoris eidem loco contulit, et multas aliorum sanctorum reliquias. In eadem etiam consecratione abbas illi loco eligitur, eiusque dispositioni et monachi et extructio loci cum omnibus ad illum pertinentibus libere committitur, ipseque locus apostolice sedi specialiter subiacere destinatur [589 1Kb] . Item in Alemannia Hartmannus comes et frater eius Otto nouum monasterium in proprio allodio, in loco ubi Danubius et Ilaris fluuius conueniunt  , in honorem sancti Martini construxerunt; quod item predictus Constantiensis episcopus in mense Septembri sua consecratione iniciauit; set  uenerabilis abbas Uto de Sancto Blasio regularem  disciplinam ibidem instituit. Eodem etiam tempore idem episcopus predicto abbati aliud monasterium  non longe multum inde  in honorem sancti Georgii consecrauit; quem locum et queque ad illum pertinentia, quidam nobilis homo Chonradus [590 1Kb] et fratres eius ad Sanctum Blasium absque omni conditione tradiderunt, et predictum abbatem, ut Dei seruicium in eodem loco institueret, rogauerunt; quorum uotis idem abbas annuere non cessauit. Hoc tempore uxor egregii comitis Adelberti  , nomine Weliga [591 1Kb]  , magni ducis Gotifredi  filia, satis laudabiliter cum uiro suo in seculo conuersata, diem clausit extremum, et apud Hyrsaugiense monasterium, quod ipsa potissimum instituit et amauit, satis honorifice  sepelitur [592 1Kb] . Signum in sole factum est 9. Kal. Octobris ante [593 1Kb] meridiem, ut circulus quidam in illo appareret, et ipse in sereno celo obscurissime [594 1Kb] luceret [595 1Kb] . Sed hoc magis quidam eclipsin quam signum fuisse putauerunt, precipue cum luna esset uicesima octaua ea die. Nam [595 1Kb] egregius calculator domnus Heremannus [596 1Kb] etiam in uigesima septima luna eclipsin accidisse scribit anno [597 1Kb] Domini 1033 [598 1Kb] . Gehebardus Constantiensis episcopus et apostolice sedis legatus, Welfonem ducem Baioarie per manus in militem accepit, sicut et proprium fratrem Bertaldum ducem Alemannie iam dudum fecit; cum quibus et reliquis Alemannie principibus magnum conuentum apud Ulmam habuit. In quo conuentu firmissime laudatum est, ut Constantiensi  episcopo omnimodis secundum statuta canonum obediretur, et ut duci Berthaldo et comitibus secundum legem Alemannorum obsecundaretur. Deinde firmissimam pacem tam duces quam comites, tam maiores quam minores, se obseruaturos a 7. Kal. Decembris usque in pascha, et a pascha in duos annos iurauerunt: uidelicet omnibus monachis siue conuersis et clericis catholico episcopo subiectis, eclesiis et earum atriis et doti earum, mercatoribus, et omnibus eodem iuramento obligatis, excepto Arnoldo inuasore Constantiensis eclesie et omnibus eius fautoribus. Hanc pacem singuli principes qui conuenerunt, usquequisque [599 1Kb] per potestatem suam, usquequaque uiritim iurare fecerunt.  His temporibus rex Hispanie Adefonsus, in fide catholicus  et in conuersatione Cluniacensis abbatis obedientiarius, sepissime contra paganos pro christianis uiriliter dimicauit, multasque eclesias iam dudum penitus deuastatas in pristinum statum restaurauit. Ipse etiam Cluniaci maiorem eclesiam a fundamentis edificauit, ad cuius eclesie edificationem infinitam pecuniam Cluniacum direxit; qui etiam iam dudum se ibidem monachum fecisset, si domnus abbas  ad tempus eum sub seculari habitu retinere non satius iudicaret. In Longobardia uenerabilis Anshelmus Mediolanensis archiepiscopus, in causa sancti Petri studiosissimus, qui nuper Chonradum regem incoronauit, satis laudabilem fecit finem, magnumque merorem fidelibus sancti Petri dereliquit; cui uenerabilis Arnolfus de Porta  argentea in episcopatu successit.



MXCIu.

Domnus papa Urbanus natalem Domini Rome solemniter celebrauit, quamuis plures Wibertini in urbe adhuc latuerint, quos domnus papa absque mil tari manu non facile potuit expellere. Maluit ergo eorum iniuriam ad tempus tolerare, quam Romanos ciues armata manu inquietare. Guibertus autem heresiarcha cum imperatore suo apud ueronam eo tempore fuit, seque libenter papatum deserere simulauit, si alio modo pax in eclesia recuperari non potuerit. Uxor huius imperatoris iam diu multis iniuriis lacessita, multisque annis, ne aufugeret, custodita, tandem ad Welfonem ducem Italie aufugit; que apud suos tot et tanta tamque  inaudita mala se passam conquesta est, ut etiam apud inimicos misericordiam se inuenturam non dubitaret; nec in hac utique spe decepta est. Nam dux et uxor eius Mathildis gratanter eam susceperunt, et honorifice tractauerunt. Iuditha uxor ducis Welfonis Baioarie, iam diu infirmata, et ea castigatione non parum meliorata, diem clausit extremum 4. Nonas Martii, et apud monasterium, quod maritus eius in honorem sancti Martini  in proprio allodio construxit, a Gebehardo Constantiensi episcopo honorifice sepelitur; ad quod monasterium maritus eius dux capellam  ipsius tradididit, que in auro et argento et preciosissimis paramentis mille libras pene ualuit, idemque monasterium in possessionibus centum pene mansis meliorauit;  sicque melioratum et de sua potestate emancipatum sancto Petro sub iure tributario contradidit, ut apostolice sedi deinceps principaliter subiaceret, et sub eius defensione, ut alia libera monasteria, iure perpetuo polleret. Domnus papa Rome prope sanctam Mariam nouam [600 1Kb] in quadam firmissima munitione  morabatur; sed Wibertini turrim Crescentii obtinentes, adhuc liberum uiatoribus transitum ad papam per pontem Tiberis nondum permiserunt [601 1Kb] . Nam abbatem quendam de cella sancti Petri in Alemannia  , a Gehebardo Constantiensi episcopo et a fratre eius duce Berthaldo ad papam directum, dum per illum pontem transire uellet, in captione detinuerunt. Welfo dux Baioarie firmissimam pacem quam dudum [602 1Kb] cum Alemannico duce Berthaldo et reliquis Alemannie principibus iniciauit, usque Baioariam, imo usque ad Ungariam propagauit. Francia quoque Teutonica et Alsatia eandem pacem in suis partibus se obseruaturas iuramento decreuerunt. Hec tamen pax in Alemannia maxime inualuit, eo quod principes eius quisque in sua potestate  iusticiam facere non cessauerit; quod relique prouincie nondum facere decreuerint. Et [603 1Kb] precipue dux Berthaldus ad faciendam iusticiam in ducatu Alemannie adeo exarsit, ut in obseruatione iusticie omnes predecessores suos pene uicerit, et de hoc omnium ora pio rumore compleuerit. Magnam tamen difficultatem adhuc in illis partibus sancta mater eclesia in deuitatione excommunicatorum perpessa est, quos utique uix deuitare posset, si non iam dudum domnus papa sententiam excommunicationis quodammodo cum apostolica auctoritate temperasset. Nam multos ipse more predecessoris sui uenerabilis pape Gregorii de excommunicatione seclusit, uidelicet uiatores, rusticos, seruos et ancillas, uxores et filios, quos tamen peruersa  uoluntas eodem uinculo excommunicationis non astrinxerit. Gebehardus Constantiensis eclesie episcopus magnam sinodum Constantie in epdomada maiori ante pascha cum abbatibus et clericis innumerabilibus, et cum predictis ducibus et reliquis Alemannie principibus canonice celebrauit , ibique multa que corrigenda erant correxit. Ibi etiam incontinentiam [604 1Kb] presbyterorum et uiolentiam simoniacorum adeo prohibuit, ut etiam populum ab eorum officio penitus sub banno prohibuisset, si ipsi in tali facinore positi contra fas et ius ministrare presumpsissent. Statuit etiam ibi iuxta statuta sanctorum patrum, ut ieiunium Martii in prima epdomada quadragesime, et ieiunium Iunii in epdomada pentecostes semper celebrentur. Item  statuit ut tam in epdomada pentecostes quam in epdomada paschali tres tantum dies festiue celebrarentur. Nam usque ad illud tempus Constantiensis episcopatus morem comprouincialium non est secutus, uidelicet integram septimanam in pascha  , et unum diem tantum in pentecoste obseruando;  quamuis utreque septimane eiusdem obseruationis esse debuerint, et quamuis alii episcopatus pene omnes predictam constitutionem iam ab antiquo tenuerint. Hec inquam ipse in proprio episcopatu et ex episcopali auctoritate et ex apostolica legatione canonice potuit instituere; nam legatus fuit sedis apostolice per [605 1Kb] totam Teutonicam terram usquequaque. Querimonia Praxedis regine, que dudum ad Welfonem ducem Italie a marito suo discessit, ad Constantiensem synodum peruenit, que se tantas tamque inauditas fornicationum spurcicias et a tantis passam fuisse conquesta est ut etiam apud inimicos fugam suam facillime excusaret, omnesque Catholicos ad compassionem tantarum iniuriarum sibi conciliaret. In [606 1Kb] hac synodo  uenerabilis abbas Sigefridus de cella sancti Saluatoris super Toutonem  obedientiarium suum se proclamauit, qui se et bona sua ad illum monasterium libere contradidit; sed non multo post sacrilege se et sua inde penitus abalienare temptauit. Unde sancta sinodus iuxta statuta canonum iudicauit ut uir ille absque omni contradictione ad obedientiam sui abbatis rediret, eique cum suis bonis  iure perpetuo humiliter subiaceret, et de transacta inobedientia iuxta preceptum abbatis dignam penitentiam exequi studeret; sicque factum est ut sinodus faciendum esse iudicauit. In Baioaria magna mortalitas grassabatur, adeo ut in Ratisponensi ciuitate infra duodecim septimanas [607 1Kb] octo milia quingenti illa mortalitate intercepti numerarentur; set et alias prouincias eadem mortalitas afflixit, non tamen adeo ut Baioariam. In Teutonicis partibus multa prodigia facta sunt. Nam et homines se ipsos suspenderunt, et lupi multos manducauerunt. Et hoc ex diuina ultione factum non dubitabatur, eo quod legem diuinam neglexissent, et excommunicatione maculari non timuissent. Fulmina quoque de celo multum homines terruerunt. Nam in monasterio  apud Utenburron [608 1Kb] maius crucifixum et sedilia monachorum, utpote non regulariter uiuentium, a fulmine dissipata sunt. Item in Basiliensi eclesia maiori fulmen contriuit trabem crucifixi sustentatricem, uidelicet cum excommunicatis ibidem multi conuenissent. Hoc tempore magister Manegoldus de Liutenbach monasterium clericorum [609 1Kb] apud Marhbach  instituere cepit, seque unum eorumdem  clericorum communiter et regulariter uiuentium esse uoluit. In [610 1Kb] Nigra silua, in loco qui de sancto Blasio cognominatur, monasterium in honorem eiusdem sancti a fundamentis cepit edificari 3 Idus Septembris. Nam Deus adeo illum locum exaltauit, totque illuc ad conuersionem uenire fecit, ut necessario ampliora edificia instituere debuerint. Ipsa quoque die inceptionis huiusmodi edificationis, domnus Uto, uenerabilis abbas eiusdem loci, priorem suum, domnum Hartmannum  in Orientale regnum  , scilicet in marcham Ungaris collimitaneam, cum aliis confratribus suis direxit, ad nouam abbatiam in episcopatu Patauiensi, in loco qui Cotewich dicitur, instituendam. Erat autem in illo loco cenobium clericorum regulariter uiuentium,  qui tamen hoc a domno papa, et per papam a proprio eorum episcopo impetrarunt, ut, deposito habitu clericali, fierent monachi. Quapropter domnus abbas de Sancto Blasio ex precepto domni pape et ex episcopi postulatione in eodem loco abbatiam instituere disposuit, fratresque suos illuc ad hoc exequendum direxit. Heremannus iuuenis bone indolis et aduocatus Augiensis, per insidias heu! crudeliter a seruis Augiensis eclesie, dum ad eclesiam causa orandi uellet ire, in frusta conciditur 7 Kal. Octobris, et in monasterio apud sanctum Georgium, quod eius pater in proprio allodio construxit, honorifice  sepelitur. uenerabilis presbiter Perhicherus, multarum sanctimonialium prouisor religiosissimus, migrauit ad Dominum 2 Kal Octobris, magnumque [611 1Kb] merorem reliquit tam uiris quam feminis [612 1Kb] . Sed et alii innumerabiles presbiteri in Teutonicis partibus obierunt, qui suos parrechianos in magno periculo eiusdem mortalitatis dimiserunt. Nam adeo maxima mortalitas usquequaque grassabatur, ut in una uilla plus quam mille quinquaginta homines infra sex epdomadas mortui numerarentur. Set et in una die et in una uilla plus quam quadraginta alicubi [613 1Kb] mortui sunt. Ipsa quoque cimiteria eclesiarum adeo sepulturis impleta sunt, ut homines ibi mortuos suos sepelire non potuerint. Unde in pluribus locis, facta pregrandi fossa extra cimiterium,  omnes suos mortuos in illam coniecerunt. Hec autem mortalitas non solum Teutonicos, set et Franciam, Burgundiam, Italiam usquequaque uexabat; que tamen sapientibus non adeo detestanda uidebatur. Nam maxima multitudo cum penitentia et confessione et probabili fine discesserunt, quem infirmitate detenti [614 1Kb] sibi post aliquot dies prouenturum prescierunt. Quippe omnes pene infirmi ad certitudinem obitus sui se preparauerunt, quod alio tempore uix aliqui sancti [615 1Kb] facere potuerunt. Ipsi etiam superstites a secularibus uanitatibus, id est a iocis, a tabernis et aliis huiusmodi superfluis abstinere  studuerunt, et ad confessionem et penitentiam currere, seque sacerdotibus commendare non cessauerunt. Unde maxima multitudo eadem mortalitate satis probabiliter obiere. In Galliarum ciuitate quam Ostionem  uulgariter dicunt, congregatum est generale concilium a uenerando Ugone  Lugdunensi archiepiscopo et sedis apostolice legato, cum archiepiscopis, episcopis et abbatibus diuersarum prouinciarum, 17 Kal. Nouembris. In quo concilio renouata est excommunicatio in Heinricum regem et Wibertum sedis apostolice inuasorem, et in omnes eorum complices; item rex Galliarum Philippus excommunicatus est, eo quod uiuente uxore sua alteram superinduxerit; item Simoniaca heresis et incontinentia sacerdotum sub excommunicatione  damnata est; item monachis interdictum est in eodem concilio ne parrechialium sacerdotum officia in parrechiis usurpent. Hec, inquam, omnia ibi sunt constituta, et apostolica legatione firmata. Adelbertus comes de Calua [616 1Kb] , iuuenis bone indolis, obiit 3 Non. Decembris [617 1Kb] . In Alsatia magister Manegoldus de Liutenbach mirabiliter eclesiasticam religionem, iam dudum in illis partibus omnino extinctam, Deo miserante, reaccendit. Nam inualescente apud illos diuturna mortalitate [618 1Kb] , omnes pene maiores et militares illius prouincie ad ipsum cateruatim conuenere, et de excommunicatione per potestatem ipsi a domno papa concessam absoluti, etiam de reliquis eorum peccatis, accepta penitentia, per eum absolui non cessauerunt. Hi omnes domno  pape Urbano deinceps fideliter obedire decreuerunt; unde et officia Simoniacorum et incontinentium presbiterorum penitus recipere noluerunt. Huius autem obedientie domnus Manegoldus maxima causa fuit; unde et magnam inuidiam sibi apud perfidos excitauit, quam tamen pro minimo reputauit, quia pro Deo contemni etiam gloriosissimum esse non dubitauit.



MXCu.

Domnus papa Urbanus, iam dudum de Roma profectus, natiuitatem Domini in Tuscia gloriosissime celebrauit; in qua prouincia Pisanus episcopus, nomine Dagobertus, ei studiosissime seruiuit, quem ipse iam dudum archiepiscopali pallio et potestate sublimauit, quod eatenus Pisane sedis episcopus  habere [619 1Kb] non [619 1Kb] consueuit [619 1Kb] . Heinricus autem [620 1Kb] rex dictus [620 1Kb] eo tempore in Longobardia morabatur, pene omni regia dignitate priuatus. Nam filius eius Chonradus, iam dudum in regem coronatus, se ab illo penitus separauit, et domne [621 1Kb] Mathildi  reliquisque fidelibus sancti Petri firmiter coniunctus totum robur paterni exercitus in Longobardia obtinuit. Welfo, filius Welfonis ducis Baioarie, a coniugio domne [621 1Kb] Mathildis [622 1Kb] se penitus sequestrauit, asserens illam a se omnino immunem permansisse; quod ipsa libentissime in perpetuum reticuerit, si non ipse prior illud satis [623 1Kb] inconsiderate [623 1Kb] puplicauerit. Unde pater ipsius in Longobardiam nimis [624 1Kb] irato animo peruenit, et frustra diu multumque pro huiusmodi reconciliatione laborauit. Ipsum etiam Heinricum sibi in adiutorium asciuit contra domnam Mathildam, ut ipsam bona sua filio eius dare compelleret, quamuis nondum illum in maritali opere cognosceret [625 1Kb] ; unde diu frustra laboratum est. Domnus papa, Deo et sancto  Petro prosperante, iam pene ubique preualuit, et in media Longobardia in ciuitate Placentina, inter ipsos scismaticos, et contra ipsos generalem sinodum  condixit ; ad quam episcopos Italie, Burgundie, Francie, Alemannie, Baioarie, aliarumque prouinciarum canonica et apostolica auctoritate missis literis conuocauit.

Facta est autem hec sinodus circa mediam quadragesimam Placentie, ad quam sinodum multitudo tam innumerabilis confluxit, ut nequaquam in qualibet eclesia illius loci posset comprehendi. Unde et domnus papa extra urbem in campo illam celebrare compulsus est; nec hoc tamen absque probabilis exempli auctoritate. Nam ipse primus legislator Moyses populum Dei in campestribus, legalibus  preceptis Deo iubente instituit, et ipse Dominus non in domibus set in monte et in campestribus discipulos suos euangelicis statutis informauit  . Missas quoque nonnunquam extra eclesiam satis probabiliter, necessitate quidem cogente, celebramus, quamuis eclesias earum celebrationi specialiter deputatas non ignoremus. In hac sinodo Praxedis regina, iam dudum a Heinrico [626 1Kb] separata, super maritum suum domno apostolico et sancte sinodo conquesta est de inauditis fornicationum spurciciis [627 1Kb] quas apud maritum passa est; cuius querimoniam domnus papa cum sancta sinodo satis misericorditer suscepit, eo quod ipsam tantas spurcicias non tam commisisse, quam inuitam pertulisse, pro certo cognouerit. Unde et de penitentia, pro  huiusmodi flagiciis iniungenda, illam clementer absoluit, que et peccatum suum sponte et publice confiteri non erubuit. Ad hanc sinodum Philippus rex Galliarum legationem suam direxit, seque ad illam itiner [628 1Kb] incepisse, sed legitimis soniis   se impeditum fuisse mandauit  . Unde indutias sibi usque in Pentecosten apud domnum papam, sinodo intercedente, impetrauit. Domnus autem Hugo [629 1Kb] Lugdunensis archiepiscopus ad eandem sinodum uocatus, ab officio suspenditur, eo quod ipse non uenerit, nec legatum cum canonica excusatione illuc pro se direxerit. Item legatio Constantinopolitani  imperatoris ad hanc sinodum peruenit, qui domnum papam omnesque Christi fideles suppliciter implorauit, ut aliquod auxilium sibi contra paganos pro defensione sancte eclesie conferrent, quam pagani iam pene in illis partibus deleuerant, qui partes illas usque ad muros Constantinopolitane ciuitatis obtinuerant. Ad hoc ergo auxilium domnus papa multos incitauit, ut etiam iureiurando  promitterent se illuc Deo annuente ituros, et eidem imperatori contra paganos pro posse suo fidelissimum adiutorium collaturos. Hec autem inter alia in illa sinodo constituta sunt, ut ad penitentiam nullo modo reciperentur qui concubinas, uel odium ex corde  , uel quodlibet mortale peccatum dimittere nollent. Item ut nullus presbiter aliquos ad penitentiam reciperet, nisi cui proprius episcopus hanc curam commisisset. Item ut quibuslibet rite ad confessionem uenientibus eucaristiam non denegemus, quos solo corpore, non mente, inter excommunicatos manere, nec tamen eorum sacramentis communicare cognoscimus. In hac quoque sinodo heresis Simoniacorum penitus damnata est, ut quicquid uel in sacris ordinibus uel  in eclesiasticis rebus data uel promissa pecunia adquisitum Simoniace uideretur, pro irrito haberetur, nullasque uires  habuisse uel habere iudicaretur. His tamen qui non Simoniace et nescienter a Simoniacis ordinati sunt, misericordia in seruando ordine concessa est; qui uero scienter ab huiusmodi ordinati sunt, cum suis ordinatoribus inrecuperabiliter damnati sunt  . Item heresis Nicholaitarum, id est incontinentium, subdiaconorum, diaconorum et precipue sacerdotum, inretractabiliter damnata est, ut deinceps de officio se non intromittant, qui in illa heresi manere non formidant; nec populus eorum officia ullomodo recipiat, si ipsi Nicholaite contra hec interdicta ministrare presumant.  Item heresis Beringariana, iam ab antiquo sepissime anathematizata, iterum damnata est, et sententia catholice fidei contra eandem firmata est; uidelicet quod panis et uinum, cum in altari consecrantur, non solum figurate sed etiam uere et essentialiter in corpus et sanguinem Domini conuertantur.  Item in Guibertum heresiarchen, sedis apostolice inuasorem, et in omnes eius complices sententia anathematis sinodali iudicio cum ardentibus candelis iterum promulgata est. In hac sinodo quatuor fere milia clericorum et plus quam triginta milia laicorum fuisse perhibentur. In hac sinodo constitutum est ut pro crismate, et baptismo, et sepultura nichil unquam exigatur  . Item ut ieiunia quatuor temporum hoc ordine celebrentur, scilicet primum in prima epdomada quadragesime, secundum in epdomada Pentecostes, tercium uero et quartum in Septembri et Decembri solito more fiant  . Huic sinodo reuerentissimi antistites interfuerunt, de Baoiaria quidem Diemo Salcburgensis [630 1Kb] archiepiscopus, et Oudalricus  Patauiensis episcopus, eius suffraganeus, de Alemannia uero Gebehardus Constantiensis episcopus; qui et Arnoldum Mediolanensem archiepiscopum diu quidem electum  , set nondum consecratum, eodem tempore ex concessione domni pape Mediolani consecrauere. Ipse quoque domnus papa Oudalricum Augiensem abbatem eo tempore consecrauit, qui itidem predicte sinodo interfuit; cui in presentia Constantiensis episcopi omnem episcopalem potestatem [631 1Kb] in clerum et populum Augiensis insule interdixit, quam dudum Constantiensi episcopo concessit  . Abbas tamen ille non multo post de illa potestate se intromisit; unde querimonia facta ab episcopo, domnus papa illum missis  literis ab huiusmodi presumptione iterum compescuit. Chonradus rex filius Heinrici domno pape Urbano Cremonam uenienti obuiam progreditur, eique stratoris officium exhibuit 4 Idus Aprilis. Deinde [632 1Kb] fecit ei fidelitatem iuramento de uita, de membris, et de papatu Romano. Domnus autem papa in filium sancte Romane eclesie recepit illum, eique consilium et adiutorium ad obtinendum regnum et ad coronam imperii adquirendam coram populo firmissime promisit, salua quidem iusticia illius eclesie, et statutis apostolicis, maxime de inuestituris in [633 1Kb] spiritalibus [633 1Kb] [634 1Kb] officiis [633 1Kb] a [633 1Kb] laico [633 1Kb] non [633 1Kb] usurpandis [633 1Kb] . Welfo dux Baioarie cum filio suo Welfone tandem de Longobardia in Alemanniam rediit, multumque de restitutione  Henrici in regnum, quamuis de anathemate nondum absolutum [635 1Kb] , cum principibus regni frustra laborauit. Nam et fautores Heinrici non facile eius persuasioni crediderunt; Catholici autem excommunicationem et periurium incurrere timuerunt, si reciperent Heinricum, quem sub excommunicatione  communiter abiurauerunt. Chonradus rex cum regio apparatu in Tusciam Pisas perrexit, ibique sponsam suam, filiam Rogerii ducis de Sicilia, adhuc admodum paruulam, cum inaudita pecunia sibi oblatam accepit. Domnus papa, rebus in Longobardia bene dispositis, in Gallias marino itinere cepit diuertere, et ad Sanctam Mariam ad Podium in Assumptione ipsius  peruenit, sinodumque ad montem Clarum in octauam sancti Martini apostolica [636 1Kb] auctoritate [636 1Kb] condixit, ad quam diuersarum prouinciarum episcopos missis literis canonica uocatione inuitauit. Liutolfus, sanctissimi Leonis pape noni filius  sancteque Tullensis eclesie decanus, monasterium clericorum, quod canonicam Romani cognominant, prope eandem ciuitatem  construxit, in quo clericos secundum sancti Augustini regulam uiuere professos congregauit; quibus et prepositum eiusdem professionis prefecit, quem episcopus loci etiam in abbatem eidem congregationi sollemniter consecrauit. Est enim consuetudo in illis partibus, ut prepositi congregationum huiusmodi abbates nominentur et in abbates consecrentur, hoc tantum excepto, quod baculos non portant. Domnus quoque papa Urbanus eidem loco priuilegium fecit, in quo firmissime decreuit ut clerici illius loci regulam sancti Augustini in perpetuum custodiant, et deinceps libertatem eligendi abbatis semper obtineant. Est autem illud monasterium in honorem sancti Leonis pape specialiter constructum, et eclesia in eiusdem apostolici honorem  solemniter dedicata. Datum est hoc priuilegium in Longobardia uenerabili Liutulfo a domno papa anno Dominice [637 1Kb] Incarnationis [637 1Kb] 1095. Liutolfus ditissimus marchio de Orientali regno, in causa sancti Petri fidelissimus contra [638 1Kb] scismaticos, diem clausit extremum; de [639 1Kb] cuius obitu quantum Catholici doluerunt, tantum aduersarii sancte eclesie gauisi sunt. Heinricus etiam Palatinus comes, multum et ipse diues, set [640 1Kb] apostolice sedi non adeo obediens, uiam uniuerse terre arripuit, diuiciasque [641 1Kb] multas a multis sibi inutiliter diripiendas dereliquit. In Galliis ad Clarum montem generalis sinodus  a domno papa in octaua sancti Martini congregata est , in qua tredecim  archiepiscopi cum eorum suffraganeis fuerunt, et ducente quinque pastorales uirge numerate sunt. In hac sinodo domnus papa eadem statuta que et in preterita sinodo Placentina confirmauit; insuper  et Philippum regem Galliarum excommunicauit, eo quod, propria uxore dimissa, militis sui uxorem sibi in coniugium sociauit. Ibi etiam aliam sinodum in terciam subsequentis quadragesime epdomadam Turonis celebrandam denunciauit.



MXCuI.

Domnus papa Arelatis  diem Dominice natiuitatis cum diuersarum prouinciarum episcopis gloriosissime celebrauit. In his locis ex parte scismaticorum uiceburgensis episcopus  ad apostolicum peruenit, eiusque misericordiam consecutus est; ita tamen, ut eadem misericordia a legatis pape in Teutonicis partibus eidem perficeretur. In tercia epdomada quadragesime  domnus papa sinodum celebrauit  cum diuersarum episcopis  prouinciarum in ciuitate Turonensi, ubi iterum suorum preteritorum statuta conciliorum generalis sinodi assensione roborauit; et non multo post episcopum Strazburgensem  , de excommunicatione resipiscentem, recepit in communionem, ita tamen, ut de illatis criminibus se expurgaret. His temporibus maxima multitudo de Italia et omni Gallia et Germania Ierosolimam contra paganos, ut liberarent Christianos, ire cepit. Cuius expeditionis domnus papa maximus auctor fuit. Nam et in preteritis [642 1Kb] sinodis studiosissime omnes de hac expeditione premonuit [643 1Kb] , eamque eis in remissionem peccatorum faciendam firmissime commendauit. Omnes quoque qui ad hoc iter se deuouerunt,  signo crucis se ipsos in uestibus notare fecit, quod etiam signum quibusdam in ipsa carne notatum apparuit. Unde et a quampluribus Dei ordinatione et inspiratione ipsum iter inceptum fuisse credebatur. Nimium tamen simpliciter innumerabilis multitudo popularium illud iter arripuerunt, qui nullomodo se ad tale periculum preparare nouerunt uel potuerunt. Unde et eorum non parua pars in Ungaria occubuit, que terram Ungarorum satis imprudenter deuastare presumpsit. Reliquam uero subsequentem multitudinem rex Ungarie terram illam intrare non permisit; cuius etiam non parua pars ad introitum Ungarie occubuit. Non erat autem mirum quod propositum iter ad Ierosolimam explere non potuerunt, quia non tali humilitate et deuotione,  ut deberent, illud iter adorsi sunt. Nam et plures apostatas in comitatu suo habuerunt, qui abiecto religionis habitu cum illis militare proposuerunt. Sed et innumerabiles feminas secum habere  non timuerunt, que naturalem habitum in uirilem nefarie mutauerunt, cum quibus fornicati sunt; in quo Deum mirabiliter, sicut et Israheliticus populus quondam, offenderunt. Unde post multos labores, pericula et mortes tandem, cum Ungariam non permitterentur intrare, domum [644 1Kb] inacte cum [645 1Kb] magna [645 1Kb] tristicia [645 1Kb] ceperunt [645 1Kb] repedare [645 1Kb] . Philippus rex Galliarum, iamdudum pro adulterio excommunicatus, tandem domno pape, dum adhuc in Galliis moraretur, satis humiliter ad satisfactionem uenit, et, abiurata adultera, in gratiam receptus est, seque in seruicium domno pape satis promptum exhibuit. Domnus papa, bene dispositis rebus in Gallia, post reconciliationem regis Galliarum et post multa concilia tandem in Longobardiam [646 1Kb] cum  magno triumpho et gloria repedauit, et Exaltationem sancte crucis apud Mortarium  prope Papiam sollemniter celebrauit, multosque episcopos et principes in suo comitatu habuit. Sigifredus pie memorie Scafhusensis abbas, uir [647 1Kb] magne prudentie et admirabilis beneuolentie, 5 Kal. Nouembris ad Dominum migrauit, omnibusque [648 1Kb] fidelibus tam laicis quam spiritualibus magnum merorem in sua discessione reliquit; cui uenerabilis Gerhardus in ordine successit in 4 Non. Nouembris [648 1Kb] . Werinharius comes  obiit 3 Idus Nouembris. Luitfredus sancte recordationis abbas de monasterio sancti Martini, iam [649 1Kb] pene triginta annis mundo crucifixus et soli Deo uiuus, in senectute bona, uidelicet plenus dierum [649 1Kb] , diem clausit extremum 2 Kal.  Ianuarii.

Hoc [650 1Kb] anno in quibusdam ciuitatibus Iudei magna cede trucidati sunt ab his qui Hierosolimam petierunt; ita dico, ut apud Spiram fugientes in palacium regis et episcopi, etiam repugnando uix se defenderent, eodem episcopo Iohanne illis auxiliante. Qui etiam postea ob hoc ira commotus, et pecunia Iudeorum conductus, quosdam fecit obtruncari Christianos. Item apud Wormaciam Iudei persequentes fugiendo Christianos, ad episcopum properabant. Qui cum non aliter illis salutem, nisi baptizarenter, promitteret, inducias colloquii rogauerunt. Et eadem hora episcopi cubiculum intrantes, nostris foras expectantibus quid responsuri essent, diabolo et propria duricia persuadente, se ipsos interfecerunt.



MXCuII.

Domnus papa tandem ad apostolicam sedem cum  magna gloria et tripudio reuersus, natiuitatem Domini Rome cum suis cardinalibus gloriosissime celebrauit,  quippe tota urbe Romana pene sibi subiugata, preter turrim Crescentii, in qua adhuc latitabant Wibertini. Azzo marchio de Longobardia, pater Welfonis ducis de [651 1Kb] Baiowaria, iam maior centenario, ut aiunt, uiam uniuerse terre arripuit, magnamque werram suis filiis de rebus suis dereliquit. Nam Welfo dux omnia patris sui bona, utpote matri sue donata, obtinere uoluit; set fratres eius, de alia matre procreati, noluerunt se penitus exheredari; unde et aditum ei in Longobardiam prohibuerunt, cum iret ad possidendum. Domna Mathildis egregia [652 1Kb] dux et marchionissa, deuotissima sancti Petri filia, magnum sibi nomen ubique eo [653 1Kb] tempore [653 1Kb] acquisiuit. Nam ipsa pene sola cum suis contra Heinricum et heresiarcham [654 1Kb] Wibertum  complicesque eorum iam septennio prudentissime pugnauit, tandemque Heinricum [655 1Kb] de Longobardia satis uiriliter fugauit; et ipsa [656 1Kb] , recuperatis suis bonis, Deo et sancto Petro gratias referre non destitit. Heinricus uero cum paucis Ratisponam in Pentecosten deuenit , et ibidem totam estatem et circa castrum Nurinberc [657 1Kb] satis priuate moratus, tandem Nemetum migrauit, itidem ibi satis priuate diu moraturus [658 1Kb] . Interim dux Welfo Baioarie Longobardiam profectus est ad possidendam hereditatem patris sui Azzonis marchionis, qui nuper defunctus est; set filii eiusdem marchionis de alia coniuge  predicto duci totis uiribus restitere. Unde idem dux adiutorium Heinrici ducis Carentani et fratris eius Aquileiensis patriarche coactus  asciscere, fratres suos hostiliter inuasit; sicque hereditatem patris de manibus eorum ex magna parte sibi uendicauit [659 1Kb]  . Oudalricus comes  preclarissimus [660 1Kb] , in causa sancti Petri contra schismaticos propugnator feruentissimus, heu! satis immatura morte, set cum bona confessione [660 1Kb] diem clausit extremum, et apud Brigantium, ubi ipse monasticam uitam instituit, honorifice sepelitur 6 Kal. [661 1Kb] Nouembris [662 1Kb] .



MXCuIII.

Domnus papa Rome natiuitatem Domini celebrauit, maximamque pacem in ipsa urbe et in eius finibus firmissime composuit, ibidemque pascalem sollemnitatem  cum magna gloria itidem celebrauit.  Sed emulus eius Guibertus in partibus Rauenne eo tempore demoratus, quandam munitionem perdidit, in qua ipse spem suam maxime habuit,  uidelicet castellum nomine Argentum  , quod Pado imminet, et omnes per Padum transeuntes distringere potest. Gerhardus [663 1Kb] uenerabilis abbas Scaphusensis [664 1Kb] pro humilitate locum suum, annuente domno papa, dimisit, et ab ipso concessionem, ut alius eidem loco abbas preficeretur, impetrauit. Sed magna calamitas illum locum pastore destitutum statim subsecuta est, ita ut ex fratribus multi illum desererent, et seculares bona loci illius sibi sacrilege uendicarent. Unde et abbas ibidem ordinari diu non potuit, iuxta quod domnus papa fieri disposuit. Aduocatus etiam ipsius loci comes Adelbertus munitionem quandam ibi prope firmauit, et bona abbatie sibi sacrilege uendicauit. Quapropter monachi cum crucibus et reliquiis et letaniis  suppliciter ad eandem munitionem processerunt; set a militibus comitis partim occisi, partim uulnerati, set omnes male tractati, domum redire uel reportari compulsi sunt; quippe crucibus et reliquiis particulatim disruptis et per campum heu! miserabiliter dissipatis. Hinc ille comes tam clericis quam laicis multum erat abominabilis. Set et ipsi monachi iudicio Dei hoc promeruisse a quamplurimis iudicabantur, eo quod abbatem suum non bene tractauerint, eumque a se absque competenti ratione non tam dimiserint quam expulerint. Manegoldus [665 1Kb] uenerabilis prepositus canonicorum apud Marchbach degentium, a Heinrico rege diu in captione detentus est [666 1Kb] , eo quod scismaticis contra eclesiasticam auctoritatem obedire noluerit;  unde et tota eclesia ei longe lateque condoluit [665 1Kb] . Gotefretus dux nepos magni ducis Gotefredi, Roubertus filius Baldowini comitis, Behemundus [667 1Kb] filius Rouberti ducis Calabrie atque Sicilie, Rimundus comes de Sancto Egidio, item Otto Strazburgensis episcopus, et comes Hartmannus de Alemannia  , hi inquam omnes et alii quam plures, cum innumerabili multitudine iam dudum Ierosolimam tendere ceperunt, et Nicea ciuitate atque Antiochia aliisque ciuitatibus de potestate paganorum ereptis, et precipue patriarcha Ierosolimitano in locum suum restituto, usque prope [668 1Kb] Ierosolimam cum multis preliis atque uictoriis peruenerunt. Unde domnus papa ad eandem multitudinem suam legationem direxit, uidelicet uenerabilem Theobertum   Pisane eclesie archiepiscopum, qui et illis in omnibus apostolica uice adesset et eclesias in locis unde pagani expulsi sunt instauraret [669 1Kb] .  Sed Constantinopolitanus rex huic dispositioni impedimento fuit, qui se omnimodis a nostrorum adiutorio subtraxit. Nam ciuitates illas quas nostri de manibus paganorum eripuerunt, ille penitus incendio deuastare uel paganis reddere non timuit [670 1Kb] , iterque Ierosolimitanum per suam potestatem omnibus peregrinis omnino [671 1Kb] prohibuit. Hoc anno factum est mirabile signum in celo 5 Kal. Octobris, ut tota pene illa nocte magna pars celi sanguinea appareret; nec rubor ille in uno tantum loco permansit, set omnes partes celi preter meridiem peruagauit, multique quasi solis radii de eodem rubore uidebantur procedere.



MXCIX.

 Domnus papa natiuitatem Domini Rome cum magna pace celebrauit; nam et castellum Sancti Angeli cum aliis munitionibus in sua potestate detinuit, omnesque emulos suos in ciuitate cum Dei adiutorio satis uiriliter aut placauit aut ui perdomuit [672 1Kb] ; sinodum quoque suam in tercia epdomada [673 1Kb] , Rome celebrandam post pascha, missis literis usquequaque denunciauit. Rapoto Palatinus comes de Baioaria, pertinacissimus fautor immo caput eorum qui apostolice sedi et catholice unitati hactenus aduersati sunt, diem clausit extremum. Item Chonradus Traiectensis non episcopus sed scismaticus turpiter a quodam occisus interiit, quem ipse depredari precepit [674 1Kb] . Rome domnus papa generalem sinodum  150 episcoporum et abbatum,  et clericorum innumerabilium in tercia epdomada post pascha  collegit; in qua sinodo confirmatis suorum antecessorum statutis etiam sententiam anathematis super Guibertum heresiarcham et omnes eius complices iterauit. Statuit quoque ibi ne communicare presumerent qui concubinas haberent, nisi prius eas omnino dimitterent. De Ierosolimitano itinere multum rogauit, ut irent, et fratribus suis laborantibus succurrerent [675 1Kb] . In Alemannia tandem post multa pericula abbas in Schaphusensi monasterio ordinatus est nomine Adelbertus; qui de prioris abbatis quasi expulsione infamatus ita se iudicie eclesie expurgauit, ut ab episcopo per obedientiam quam regule debuerit interrogatus,  se innocentem de illo crimine profiteretur. Ordinatus est autem a uenerabili Gebehardo Constantiensi episcopo et sedis apostolice legato in natiuitate sancti Iohannis baptiste [676 1Kb] . Liutoldus bone memorie  comes, iam diu eger pedibus, sed in causa sancti Petri contra scismaticorum prauitatem propugnator indefessus, tandem ex seculari dignitate in monachicam [677 1Kb] religionem transmutatus, feliciter migrauit ad Dominum 15 Kal. Septembris, et in monasterio  , quod ipse in proprio allodio de propriis bonis fundauit, et in quo se ipsum monachum fecit, honorifice sepelitur. Rome uenerabilis papa Urbanus, huius nominis secundus, postquam sedem Romanam 11 annos et 5 menses gubernauit, post multas tribulationes tandem 4 Kal. Augusti de hac luce migrauit; post cuius obitum domnus Paschalis, qui et Reginherius, in ordine 163us papa ordinatur, et hoc ex diuina reuelatione factum ubique diuulgabatur. Ordinatus est autem sollemniter a clero et populo  post discessum sui predecessoris die 16. Adelbertus comes pie recordationis, in fidelitate sancti. Petri contra scismaticos iam ex antiquo studiosissimus, et demum ex comite monachus factus, feliciter diem elausit extremum 10 Kal. Octobris, et in monasterio quod ipse de propriis bonis construxit, et in quo monachicum [678 1Kb] habitum suscepit, honorifice sepelitur, scilicet Hirsaugie, presidente domno Gebehardo abbate.



MC.

Domnus Paschalis papa natiuitatem Domini Rome cum magna pace celebrauit, et per litteras suas uenerabili Gebehardo Constantiensi episcopo in Teutonicis  partibus apostolicas uices commendauit, quas et ab antecessore eius iam multis annis obtinuit. In Alemannia uenerabilis abbas Manegoldus de monasterio Sancti Georgii  a monacho suo in eodem loco heu! miserabiliter occiditur, et sibi quidem in perpetuam salutem, set monacho ad certissimam damnationem. Occisus est autem 15 Kal. Martii, ubi eo anno fuit caput ieiunii [679 1Kb] . Superuixit tamen usque in sabbatum, cum magna deuotione suum amplectens martirium. Nam 12 Kal. Martii diem clausit extremum. Iam multum pene ubique sententia excommunicationis cepit tepescere, ut etiam quidam religiosi, qui usque ad hoc tempus in illa causa erant feruentissimi, a Catholicis discederent, et inter excommunicatos promoueri non timerent.  Set sancta eclesia in sedis apostolice obedientia circa excommunicatos nichilominus perstitit, que post apostasiam Iude reliquos apostolos etiam firmius cum Domino perstitisse cognouit. Gerhardus uenerabilis abbas, qui dudum Scaphusensem abbatiam pro Deo dimisit, et hoc cum auctoritate domni Urbani pape, Ierosolimam cum exercitu Christianorum petiit, qui [680 1Kb] post multos labores ciuitatem obtinuerunt, et predicto abbati sepulchrum Domini custodiendum commiserunt. Otto Strazburgensis scismaticus, de Ierosolimitano itinere reuersus, set de scismate, ut putabatur, non emendatus, diem clausit extremum  .



[OPERA SIGEFRIDI MOGUNTINI.

]





SYNODUS MOGUNTINA IN CAUSA CAROLI CONSTANTIENSIS EPISCOPI SIMONIACI, SUB SIGEFRIDO ARCHIEPISCOPO MOGUNTINO Una cum sex eiusdem Sigefridi epistolis, quarum quatuor sunt ad Alexandrum II, pontificem max. Due ad Gregorium uII. Accesserunt cleri populique Moguntini ad Sigefridum littere, quibus cum Cluniaco ad suam sedem reuocant. Omnia nunc primum ex uetustis membranis publici iuris facta.





LECTORI.

De Sigefrido seu Sigifrido seu Sifrido eiusque rebus gestis, lege Serarium, lib. u Rerum Moguntiacarum. De synodo, quam euulgamus, ita Bertoldus seu Bernaldus in Chronico anno 1071: Carolus, qui Constantiensem episcopatum Simoniace acquisiuit, quique thesauros eiusdem Ecclesie, utpote sacrilegus fur, in  suos usus dispersit, habito concilio Moguntie, ex precepto pape Alexandri, predictus Simonis discipulus, nondum consecratus deponitur, quippe cum a clericis Constantiensibus ibidem accusatus, obiecta negare non posset; cui successit in episcopatu Otho. De eadem synodo Marianus et Lambertus.

uiuebat tunc in curia et Ecclesia Romana Hildebrandus archidiaconus et archicancellarius, postea Gregorius uII in pontificatu appellatus, acerrimus schismaticorum et incontinentium clericorum hostis et insectator; cuius monitu Alexander pontifex, quamuis ipse etiam sua sponte satis aduersus sacrilegos et flagitiosos inflammatus, multa agebat, et inoliti mali fibras stirpitus elidere tentabat, exagitatus et ipse a schismaticis, opposito Cadaloo antipapa, sicut postea Gregorius uII a Guibertina factione uexatus est.



SYNODUS MOGUNTINA IN CAUSA CAROLI CONSTANTIENSIS EPISCOPI.

 Imperante super omnia eternaliter regum Rege Domino nostro Iesu Christo, et sub eo regnante temporaliter serenissimo Heinrico rege huius nominis quarto, uenerabili quoque Sigefrido, Moguntine Ecclesie primate et apostolice sedis legato, aurigante currum Dei anno iam XII, qui tunc uoluebatur, annus Incarnati uerbi 1071, octaua indictione Romani census, celebrata est sancta synodus apud Moguntiam metropolim Orientalis Francie, principalem uero pontificii sedem totius Germanie et Gallie Cisalpine, cui presedit idem memorabilis Sigefridus, assidentibus et cooperantibus sibi uenerabilibus archiepiscopis Gebehardo Iuuauensi et Utone Treuerensi: considentibus uero et collaborantibus reuerendis episcopis Adelberone Wirzburgensi, Gundecharo  Eistetensi, Embrichone Augustensi, Herimanno Babebergensi, Werenhero Argentinensi, Heinrico Spirensi, Bennone Osinburgensi [Osnaburgensi], Ermenfrido Sedunensi, Heriberto Mutinensi: considentibus uero et annitentibus sanctissimis abbatibus, nec non inferiorum ordinum quamplurimis magne auctoritatis et sapientie uiris. Aderant autem etiam legati reliquorum fratrum, uidelicet suffraganeorum eiusdem metropolitani antistitis epistolas et mandata ferentes, quibus excusati haberentur, quod inuitati concilio interesse non possent, certis quibusdam impedientibus causis, alii quidem, corporee infirmitatis urgente molestia, alii, in quibusdam regni negotiis regie iussionis detinente potentia. Qui,  dum canonice sunt excusati, ipsi legati competenti loco et ordine eorum funguntur unusquisque uice antistitis sui.

Hec denique sancta synodus cum propter multa pastoralis cure negotia pluresque causas, quibus iuste adhibenda erat ecclesiastice correctionis censura, tum maxime indicta et habita est, propter Carolum quemdam, qui Constantiensis Ecclesie designatus erat episcopus, sed, ut post rei exitus docuit, non satis canonice electus et prouectus  . Hic, ut solemne est, accepta a rege pontificalis annuli et pastoralis ferule inuestitura, et in sede episcopii receptus, regie potestatis iubente censura, postulabat a primate Moguntiensi eiusdem Constantiensis Ecclesie se episcopum consecrari. Sed uenerabilis  Sigefridus, columbino oculo serpentine prudentie omnem precauens impietatem, dicebat  hoc apostolice benedictionis sacramentum non debere, nec canonice posse in eo sine examinatione celebrari, pro eo quod fidelium grauiumque personarum relatione didicerit, quinimo et fama usquequaque uulgauerit quod non per ostium in ouile ouium  uellet intrare, sed per furtiuam Simoniace impietatis scalam aliunde niteretur ascendere, se quoque talis introitus eius nolle ostiarium fieri, cui Christus ipse, qui ostium est , uidetur obniti. Quin ipsam impietatis scalam in lapide offensionis et petra scandali , se uelle conterere, ipsumque a mercenaria Dominici gregis occupatione longe longeque repellere. Ille econtra se huius criminis et heretice impietatis immunem multis argumentis asserere nitebatur, seque, si ei  copia tempusque detur, huius infamie notam a se propellere uelle testatur, indeque petit synodaiis concilii audientiam, in qua super hac re suam probare possit innocentiam, ibique consecrationem, quam petebat, aut canonice sibi dari aut canonice negari.

Mittuntur interea ad uenerabilem metropolitanum crebre de palatio legationes, mistis precibus minas et imperiosa de hac consecratione mandata ferentes. Mittuntur et littere a presule apostolice sedis, mandantes ne ullo modo consecretur sine scrutinio canonice purgationis. Et quod rex potestate iubebat Romanus pontifex auctoritate prohibebat. Accedunt et canonici Constantiensis Ecclesie ex communi  totius cleri et populi legatione, unanimiter asserentes Carolum nulla ratione consecrari debere, quia, ex quo eum inuiti et sub conditione elegerunt et receperunt, nullam eis pastoralis officii impendisset curam; quin potius tyrannice dominationis non cessasset super eos exercere pressuram, nec manum continuisset a sacris, nec pepercisset in diripiendis Ecclesie thesauris, et quodcunque rapaci uiolentia corradere potuisset, hoc totum ministris Magni, imo Magi illius Simonis, id est, suis fautoribus distribuisset, ut quorum adnisu adulterinam meruisset electionem, eorum uenali mercimonio consequeretur mercenaria pro consecratione exsecrationem, pro benedictione maledictionem.

At metropolitanus antistes inter huius [harum]  legationum uarietates, uelut inter duros tempestatum turbines, laudabili constantia in seipso fixus heret  immobilis, et nusquam fauore uel gratia, terrore uel munere inflectitur a statu canonice rectitudinis. Multis itaque nuntiis hinc inde missis et remissis, multis quoque diebus huic audientie delegatis, et cognitores [cognitionibus] cause principis occupante precepto non impletis, cum Ecclesia Constantiensis, suo uiduata pastore, iam fere biennio sacerdotali careret benedictione, tandem, miseratione diuina, potestati preponderauit auctoritas, et Christi sacerdotibus diuina aspirauit uoluntas. Unde eorum communi assensu synodalis concilii certa legitimaque dies denuntiatur, et cepiscoporum unanimitas ad concilium inuitatur; quorum alii, ut oportebat, sine dilatione adfuerunt; alii uero, qui certa de causa adesse non poterant, canonice excusati subparem  presentiam uicaria legatione suppleuerunt.

Primo igitur concilii die, quem sancte Marie dormitio tunc celeberrimum exhibebat, cum spiritualis curie senatores, patrocinante Spiritu sancto, intra regiam Maioris Ecclesie, ante cancellos altaris protomartyris Stephani, quod in orientali abside confectum est, conuenissent in unum, primo, ut par erat, sancte et indiuidue Trinitati debitas referunt gratiarum actiones, et pro incolumi totius Ecclesie statu supplices Deo offerunt preces; deinde post metuam fratrum salutationem, et debitam sedium recognitionem, iuxta authenticam paterne traditionis synodum, conferunt ad inuicem de ueritate catholice fidei, damnantes Simonem et omnes heresiarchas cum dogmatibus suis et sequacibus suis, pauca  pro tempore tractant de qualitate instantis negotii; ac sic demum, propter celebranda tante solemnitatis officia, soluunt concilium, crastino maturius redituri in idipsum.

Postera uero die, certa concilii hora, cum iterum apostolici sacerdotes in unum conuenissent, et premissis Deo laudibus et precibus, et salutari sede consedissent  , quod cuique sacerdoti in sua diecesi uenit in dubium, rationabili disciplina deducunt ad medium, et, prout res postulabat, unumquodque tractatum aut terminatum est synodali iudicio.

Illud uero quod maxime in causa fuit, de Constantiensi apposito, inter fratres studiose uentilatur; sed interueniente principis mandato, in sequentem diem  procrastinatur, agentibus internuntiis ut sacerdotes Domini a constantie sue rigore ad regiam se inflecterent uoluntatem; aliis instantibus ut designatus ille male usurpatum sponte dimitteret honorem. Tertia uero die, Christi sacerdotes, huius negotii longa exspectatione suspensi, et libera quadam indignatione, imo zelo iustitie accensi, sacerdotali constantia principem suum adeunt, eumque de salute anime sue, de pace Ecclesiarum, deque statu regi [regni] spirituali disciplina conueniunt, proponentes ei de Scripturis et gestis ueteris ac Noui Testamenti congrua doctrine salutaris exempla quibus animus  eius adhuc cereus et indocilis formaretur ad similia, dicentes et docentes solium regni eius nullatenus posse stabiliri, nisi firmetur iustitia et obseruatione mandatorum Dei.

Summus autem ille dominorum Dominus, qui omni potentatui dominatur, ita temperauit animum principis, ita mitigauit eum ad uerba sancte exhortationis ut nulla iuuenili moueretur acerbitate, et, quod in potestatibus difficile est, nulla sacerdotes insolenti lederet responsione; multum tamen se excusans, in hoc sue potestatis dono nullam se exercuisse uenelitatem, nullam super hac re cum eodem. Carolo se pepigisse conuentionem. Si quid autem cum domesticis et familiaribus suis, propter opem intercessionis, ipso ignorante, pepigerit, suum non  esse accusare, uel excusare. Hoc ipse uiderit. De dextera uero sua, quam illi propter antiquam in prepositura beneuolentiam gratie sue donum porrexit, omnem auaritie labem dixit se excutere, et quod ipse simpliciter fecit si ille ueneno alicuius malitie corruperit, se ob id diuine iustitie nolle contraire.

Hac autem salubri sermocinatione cum sacerdotibus habita, cum eis uenit in concilium. Et ille Constantiensis designatus intromittitur ad audiendum. Adsunt etiam pro foribus Constantienses clerici, postulantes per legatos ut et ipsi mererentur admitti. Tunc uero uideres letissima sancte Ecclesie gaudia et uera mundi conuenisse luminaria, quando circumfulgebat nobilis corona sacrorum ordinum, uiuis gemmata lapidibus Christi sacerdotum, uelut  fulgoribus micantium astrorum. Tunc celi narrabant gloriam Dei, et uerbum eructabat dies diei  quando sacerdos sacerdoti sententiam iustitie exponebat, et sanctam Ecclesiam salutaris eorum doctrina instruebat. Tunc uasa electionis supereffluebant ambrosium liquorem sancti Spiritus, et iusti fulgebant sicut splendor firmamenti  quando sacerdotes Domini uerba sapientie, uelut nubes pluebant, et corda audientium uelut terram fructiferam ad germinandum infundebant.

His ergo ita dispositis et digito Dei ordinante distinctis, utrique admittuntur, predictus scilicet Carolus, et hi qui accusationibus pulsabant personam. Prima actione regularis prelatus Constantiensis Ecclesie  protulit libellum accusationis, in quo continebantur cause quibus indignus haberetur, et iudicaretur sacramento apostolice benedictionis. Quarum prima et maxima erat, quod exemplo magistri sui Simonis pestiferi, per pecuniam inuasisset sedem; cetera omnia, que ibi legebantur, proclamabant uiolentam eiusdem Ecclesie deuastationem. Ille idem prelatus et fratres eius qui aderant item offerunt sue testificationis libellos, in quibus singuli, nomen et officium suum designantes, quidquid accusando uel testificando proposuerant, asserunt se canonice probaturos.

Carolus econtra nititur improbare personas, dicens  quod eius infamie nota essent respersi, quod nec se, nec quemquam alium possent canonice accusare. Adiungit quoque se omnia obiecta synodali iudicio purgaturum; et in omnibus quibus eum impetebant se esse innoxium. Longa igitur altercatione hinc inde disceptatum est, et multis tota die in aduersum nitentibus, usque in profundam noctem concilium pertractum est, dum inter multos ambigitur de numero accusatorum et testium, dum longa deliberatione queritur iudicium utrum, isti liceat se excusare aduersus accusationem istorum. Dum res inter fratres diutissime disseritur, concilium, propter intempestam noctem adhuc sine opere, pretio dirimitur.

Quid autem ipse Carolus secum illa nocte egerit,  quibus retractationum uerberibus ream conscientiam flagellauerit, sequens utique dies declarauit. Nam, ut ex ipso effectu geste rei probari potest, uere credimus quod Deus conscientie iudex et testis in corde suo sederit pro tribunali, et cum eo exercuerit censuram iudicii sui, ubi peccati conscientia, cogitationum accusantium non excusantium testimonio, ne ueritati et equitati resisteret, damnata est et constricta. In crastinum namque, quando sperabamus qui, iuxta promissum suum, obiecta purgaret, et consecratione dignum innocentiam suam monstrando se probaret, ille iam mente confusus, non ultra ferens aspectum concilii, et interius iudicatus, non extra sustinens pondus imminentis iudicii, ultraneus ipse in se sententiam tulit, et annulum et ferulam  pastoralem ei a quo iniuste acceperat resignans, sacerdotum spem et metum, quem pro eo gerebant, labore longioris questionis absoluit, culpam suam uno tegens pallio excusationis, quod, iuxta decretalia Celestini pape, episcopus dari nollet inuitis.

uidentes autem sanctissimi sacerdotes magnalia que fecit Dominus, et fideli admiratione retractantes quam incomprehensibilia sint iudicia eius et inuestigabiles uie eius , corde et ore, et omnimoda deuotione benedicunt Deo altissimo, qui longos  eorum labores tam inopino terminauit compendio, orantes et deprecantes ut de regno suo eliminet omnem apostasiam et omnia scandala, nec ultra Satanam eiusque apostolos in sua sancta regnare sinat Ecclesia; sed in omnibus consiliis et operibus eorum dignetur seruos suos consolari, et clementer implere quod Ecclesie sue se promisit adfuturum omnibus diebus usque ad consummationem seculi .

Communi autem decreto precipiunt que in hac synodo gesta sunt ecclesiasticis inseri gestis, et in archiuis sancte Moguntine Ecclesie seruari ad perpetuam memoriam et eruditionem uenture posteritatis, ut hoc maiorum exemplo minores instructi non timeant resistere, si in huiusmodi negotio se  uiderint pregrauari, certissime scientes nullo modo gratiam Spiritus sancti fidelibus defuturam, si in sanctitate et iustitia restiterint iniustitie usque ad perseuerantie coronam.

Decernunt preterea ex antiqua Patrum traditione et authentica priscorum conciliorum rectitudine ut hec omnia Romano pontifici seriatim litteris inserta nuntientur, ut cuius mandato et hortatu cepta et perfecta sunt, eius apostolica auctoritate roborata firmentur, et omnipotenti Deo, qui omnium bonorum auctor est, Rome et Moguntie, et ubicunque terrarum hec lecta uel audita fuerint, debite gratiarum actiones fideli deuotione soluantur.

Acta sunt autem hec apud Moguntiam metropolim  Orientalis Francie, anno ab Incarnatione Domini 1071, indictione uIII, XuIII Septemb., regnante serenissimo Heinrico rege huius nominis Iu, anno regni eius XIII, ordinationis uero eiusdem XuII apud Moguntiam, uero presulante reuerentissimo primate Sifrido, anno ordinationis eius XII, super omnia autem regnante Domino nostro Iesu Christo, cui non accedit cras futurum, nec recedit heri preteritum, sed permanet sempiternum hodie, et in secula seculorum, Amen.





EPISTOLAE SIGEFRIDI EPISCOPI MOGUNTINI AD ALEXANDRUM II ET GREGORIUM uII PONTIFICES MAXIMOS.







EPISTOLA CLERI ET POPULI MOGUNTINI AD SIGEFRIDUM ARCHIEPISCOPUM.

 Patri ac pastori suo, quam uenerabili tam desiderabili, SIFRIDO archipresuli, oues pascue eius, scilicet uniuersus Moguntine sedis clerus et populus, senes cum iunioribus, diuites cum pauperibus unanimi  deuotione sedulas orationes, easque cum lacrymis solito impensiores.

Obsecramus te, uenerande Pater, et obtestantur per cum cuius pretioso sanguine sumus redempti,  per pastoralem curam qua tibi sumus commissi  , per tremendum superni regis iudicium, perque illud terribile tribunal cui in die iudicii debes astare, et de nobis Principi pastorum rationem reddere, ut memineris diei illius in qua diuine consecrationis oleo delibutus suscepisti curam animarum nostrarum, et in apostolicam promotus benedictionem, uice Christi, factus es pastor ouium, scilicet quando datus est tibi annulus desponsationis Ecclesie et baculus pastoralis cure, accepisti quoque claues regni celorum, et iudiciariam sedem in choro apostolorum. Recordare, queso, illius dulcissimi uerbi, quod tibi eadem die dictum est, ut semper memineris Dei et eiusdem diei. O pater, cur nos deseris? aut cui nos desolatos relinquis? Nonne accepisti  annulum, ut Ecclesiam tuam, uelut sponsam, diligeres? baculum quoque, ut eam a luporum incursione defenderes? Ubi est caritas illa qua Christus pro ouibus suis animam suam posuit? et eadem caritate tibi regendas commisit? Quare proiicis a manibus tuis claues regni celorum? Quare te ipsum detrudis de sede, imo de choro apostolorum? Optaremus quidem tue paternitati ut ascenderes ad ea si qua essent altiora, non te detruderes de summis ad inferiora. Fatemur, Pater, eos bene facere qui seculum relinquunt, quique, seipsos sibi abnegantes et crucem suam baiulantes, post Christum uadunt; qui in uinea Domini Sabaoth nullam colendi curam acceperunt; quibus satis est, si tantum  possint se saluare, quia, de nullo habent, nisi de se, rationem reddere. Tu autem, Pater, melius regis seculum quam relinquis; propensius sequeris et diligis Christum, si oues eius pascis. Quia ipse probationem dilectionis sue in pascendis ouibus suis constituit dicens: Si diligis me, pasce oues meas .

Ut ergo, salua reuerentia, dixerimus, tanto conuinceris minus Christum diligere quanto te subtrahis a credita tibi ouium eius pastione. Nunquid nam gratior ei erit qui solus et uacuus a messe ad aream redibit, aut qui multos animarum manipulos, et purgatum zizaniis triticum ad horreum Domini sui reportabit? Cur non recordaris euangelici illius dispensatoris, qui, cum fidelis et prudens distribuit  familie Domini sui tritici mensuram, et crediti talenti felicem usuram reportat, in modico fidelis supra  multa constituitur, et beatificum audiens Euge, gaudium Domini sui intrare iubetur ? Nunquid Petrus et Paulus et ceteri apostoli, quorum officio fungeris, ita crucem suam baiulantes sequebantur Dominum ut, seculum relinquentes, relinquerent etiam curam animarum? Nonne Petrus pro lucrandis animabus, exemplo Magistri, crucem subiit? Et Paulus gladio ceruicem prebuit? Nonne ipse Christus, uita et salus nostra, ceternus et coomnipotens in sinu Patris sui, caritate saluandi hominis homo mortalis factus est in sinu uirginis matris? Omnis ordo, omnis dignitas, omnis professio apostolice subditur dignitati, nec quidquam est in mundo eminentius uel uicinius Deo uita episcopali, cui cedit omnis monachus, uel minor, uel reclusus,  omnis cenobita, uel eremita.

O Pater sanctissime, oramus te per Deum perque salutem anime tue, ut eorum que diximus uelis recordari, et uigilanter ante oculos habeas tribunal Christi, nec deseras nos oues eius quas suscepisti tuendas, ut ab eo non penam negligentie, sed mercedem obedientie accipias. Festina ad sedem tuam quantocius redire et eos, qui in luctu et merore sunt, paterno affectu consolare. Iam enim res episcopii tui hac illac diripiuntur, et multa alia ab officialibus regis inuaduntur; per plurimas regiones tuas multa fit perturbatio; de inuasione sedis tue, inter multos contentio. Hec, Pater, tuum unum caput omnia sedabit. Has omnes perturbationes et contentiones sola presentia tua in pacem reformabit.  Denique si Ecclesie scita et canonum iura permittant te sedem tuam relinquere, et alterius professionis uitam instituere, tu tamen nichilo unquam Deo posses melius seruire quam si intentionem illam exueres, et sedem et episcopatum tuum ab his qui inuadere uolunt defenderes.

Nunc ergo te Patrem rogamus nos filii, te pastorem oues gregis tui ut quantocius ad nos redeas et dolorem et mestitiam cordis nostri serenitate tui uultus detergas. Sin autem, primo inuocabimus Deum Patrem omnium, inclinabimur Christo Principi pastorum, Apostolicum aduersum te adibimus, in adiutorium nostrum inuocabimus omnem ordinem et dignitatem, nullum in toto regno quem non  rogemus dimittemus; episcopum, te uiuente, nunquam pro pastore recipiemus mercenarium.



STEPHANI EPISCOPI HALBERSTATENSIS, ET S. ANSELMI ARCHIEPISCOPI CANTUARIENSIS EPISTOLAE DUAE ADuERSUS SCHISMATICOS. SUB GREGORIO uII ET URBANO II ROMANIS PONTIFICIBUS.





LECTORI.

Sunt quidem due iste epistole, altera Stephani Halberstatensis episcopi, sub Ludouici Thuringie comitis nomine, ad Walramum Naumburgensem seu Numburgensem episcopum data; altera B. Anselmi archiepiscopi Cantuariensis ad Wilhelmum, abbatem Hirsaugiensem. Prius quoque typis euulgate, sed, quia Dodechinus, continuator Mariani Scoti, apud quem epistola Stephani exstat, non est passim obuius, neque Opera S. Anselmi omnium manibus teruntur, ideo eas hic seorsim cum aliis eiusdem classis et sortis monumentis publicare uisum est. Utinam Stephani epistola aliquando integra in lucem extrahatur, nam Dodechinus integram Chronico suo non inseruit! Dignissima sane est que studiose ab unitatis et concordie catholice amatoribus perlegatur, et schismaticis ac hereticis etiam nostri eui, uelut clypeus inuictus, obiiciatur et opponatur. uidetur Waltrami quoque epistola fine mutila.

Est autem Ludouicus iste secundus, hoc nomine Thuringie comes, cognomento Saltator, cum ex carcere in profluentem desiliens, aufugisset. Discessit e uita anno 1123, natus iam annos 73, sepultus in cenobio Reinhardsbron, quod ipse cum multis aliis oppidis et arcibus in Thuringia exstruxerat. uide Historiam de Landgrauiis Thuringie, cap. 13, tom. I, illustrium scriptorum Germanie, quos D. Pistorius publicauit.

De Stephano Halberstadensi ita epitome Bibliothece Gesneriane: Stephanus, qui et Herrandus, Halberstatensis Ecclesie episcopus, scripsit in persona Ludouici comitis epistolam ad Waltramum Naumburgensis Ecclesie episcopum defendentem Henricum rebellem Ecclesie Romane, defensorium pape, lib. I, et plures epistolas ad diuersos, lib. I, et quedam alia. Utinam exstarent! S. Anselmi epistola ferme tractat ea capita que libellus Bernaldi, quem supra habes.





Dodechinus abbas in additionibus ad Chronicum Mariani Scoti.

 Anno 1090 Waltramus Megdeburgensis [l. Naumburgensis seu Numburgensis] Ecclesie antistes, cum esset fauens precipue Henrico regi, missis litteris ad Ludouicum comitem, suggerens ei ut se subdens sepe iam dicto regi tueretur partes eius: in quibus litteris tanquam pro defensione ordinationis Dei, re autem uera fauendo regi, laborans, beate memorie  Gregorio pape, et pie recordationis Rodolpho regi, et aliis principibus, qui iam in somno pacis requieuerant, obloquendo detrectarat [detraxerat, uel obtrectarat], dicens eos, quasi non fuerint, sic periisse; affirmans eis malum principium fuisse quos finem pessimum contigisset habuisse; quarum literarum modus iste est.





EPISTOLA WALTRAMI SEU WALRAMI.

 uALTRAMUS, Dei gratia, id quod est, LUDOuICO serenissimo principi, cum instantia orationum, semetipsum ad omnia deuotissimum. Omni regno utilis est concordia, desiderabilis est iustitia; hec enim uirtus mater est probitatis et conseruatio totius honestatis. Qui autem intestina grassando dissensione ad humani sanguinis alios irritat effusionem, profecto uir sanguinum est, atque illius particeps qui nostrum sanguinem sitiens semper circuit, querens quem deuoret . Tu igitur, gloriosissime  princeps, attendens quomodo Deus, pacis est et non dissensionis ; quod ex te est, pacem cum omnibus habeas . Deus caritas est ; diabolus odium. Tota lex et prophete in dilectione pendent . Qui autem odit fratrem suum, homicida est, nec habet partem in regno Christi et Dei . Hoc ipsa ueritas, hoc discipulus ille ueritatis protestatur qui de pectore Dominico Euangelii profundius potatus ueritatem, fluminis impetu letificat abundantius ciuitatem  Dei . Sed ille uas electionis, qui usque ad tertium celum raptus , non secundum hominem, sed per reuelationem Iesu Christi Euangelium suum didicit ; Omnis, inquit, anima potestatibus sublimioribus subdita sit. Non enim est potestas, nisi a Deo. Qui autem resistit potestati, Dei ordinationi resistit . Sicut amici nostri inter mulierculas et simplex uulgus somniant, regie potestati subdi non oportere, falsum esse ergo quod omnem animam potestati subdi oporteat. Sed nunquid ueritas mendacii arguenda est? An experimentum queramus eius qui in Apostolo loquebatur, Christus?  An emulemur Dominum? Nunquid fortiores illo sumus? Fortiorem se confidit qui Dei ordinationi resistit,  quoniam non est potestas, nisi a Deo. Sed, quid ait propheta? Confundantur omnes qui pugnant aduersum te, Domine; et peribunt uiri qui resistunt tibi .

Rodolphus, Hildebrandus, Eggebertus, et innumeri principes, Dei ordinationi in Henrico imperatore restiterunt. Et ecce, quasi non fuerint, perierunt, quia profecto necesse est malum fuisse principium, quorum finis pessimus subsecutus est. Nunc ergo, quoniam qui ex aduerso sunt, suis aduersum nos eminus digladiantur ratiocinationibus; uestro iudicio, ubi ius, uel etiam in uestro iudicio conseramus, domicilio tantum non suo usurario, sed Christi et antiquorum Patrum utamur testimonio. Ac ne forte recusetur, lex huius esto certaminis, uel me  in populorum transire sententiam, uel ex nostro triumpho uos Domino nostro imperatori lucrifaciamus. Attendatur et illud: Si quis aliter euangelizat preter quod euangelizatum est uobis, anathema sit  . Hoc anathema non de profane nouitatis usuario, sed de tertio intonuit celo. De istis autem qui ignorantes Dei iustitiam, et querentes suam statuere, iustitie Dei non sunt subiecti , fiducialiter dixerim: Maledicentur [forte maledicent] illi, et tu benedices; qui insurgunt in me, confundantur, seruus autem tuus letabitur ; quoniam  sine me nichil potestis facere : nec damnas iustum, cum iudicabitur illi . Tu quis es qui iudicas alienum seruum? suo domino stat, aut cadit .


Finis Epistole Waltrami.

Has sane litteras predictus comes Ludouicus suscipiens, uocato ad se uenerabili Stephano, qui et  Herrandus, Haluerstadensi episcopo, eas tradidit legendas, rogauitque eum quatenus, his diligenti examinatione perspectis, iuxta rationem ueritatis congrua obuiaret responsione, et linguam blasphemantis, os quoque iniqua proferentis contra iustitiam, auctoritate sancti Spiritus, et testimonio Scripturarum obstrueret, ne amplius contra Ecclesiam Dei latratus proferret insanos, et fureret. uenerabilis autem episcopus, secundum petitionem comitis susceptis litteris, ac diligenti examinatione perspectis, uocato notario, epistolam dictauit, in qua primum prescriptum ualtramum episcopum hereticum Simoniacum redarguit; regem etiam Henricum hereticum et excommunicatum, ideoque nec regem dicendum comprobauit; episcopatus pro pecunia, pro  gladio, pro adulterio, pro Sodomitica immunditia uendentem declarauit. Sed ipsius iam epistole textus exponatur, ut illius uenerabilis uiri feruor in tenore iustitie agnoscatur.





EPISTOLA LUDOuICI COMITIS uEL STEPHANI HALBERSTADENSIS EPISCOPI.

 Comes LUDOuICUS domino uALTRAMO, quidquid tali uocabulo dignum est.

Sicut bonus homo de bono thesauro cordis sui profert bonum, ita malus homo de malo thesauro profert malum . Unde tibi tanta arrogantia ut me ad indignationem tam iniuriosis iniuriis prouocares? Etenim dominos et Patres meos, qui me in uia iustitie confortant, uiros sanguinum, similes Satane, oblique appellas; et monita salutis, que suggerunt, inter mulierculas et simplex uulgus somniare dicis. Nunquid Deus indiget tuo iudicio, ut pro illo loquaris dolos? Docuit iniquitas os tuum, et imitaris linguam blasphemantium, ita ut recte de te dicat Propheta: Noluit intelligere,  ut bene ageret; iniquitatem meditatus est in cubili suo . Quamuis ergo quantum peruersus, tantum peruersa locutus sis, nos tamen ori nostro custodiam ponere decreuimus, et siluimus, cum consisteret peccator aduersum nos . Sed excitat nos sermo diuinus, dicens: Responde stulto iuxta stultitiam suam, ne sibi sapiens uideatur . Nunquid enim fatuitas personabit, et sapientia obmutescet? Nunquid loquetur mendacium, et ueritas silebit? Nunquid tenebre operient terram, et Dominus non orietur? Imo lux in tenebris lucet, et tenebre eam non comprehenderunt . Qua consideratione concaluit cor  nostrum, et in meditatione nostra exarsit ignis .

Loquimur igitur et clamamus, uulpesque paruulas, que uineas Domini demoliuntur , quantum possumus, arcemus, timentes prophetiam illam exprobrantem: Non ascendistis ex aduerso, nec opposuistis murum pro domo Isrel, ut staretis in prelio in die Domini . Audiant, non tu, qui aures habes, et non audis; qui oculos habes, et non uides ; qui lumen, quod in te est, tenebras fecisti ; audiant, inquam, omnes cordati qui aures audiendi habent, quam alte aut non intelligas aut intelligere dissimules neque quid loquaris, neque de quibus affirmes . Ad subiectionem domini Heinrici, quem imperatorem  dicunt, nos inuitas, et in quantum intelligere datur, ut per omnia subditi simus, quasi apostolico argumento necessitatem imponis, dicens: Omnis anima potestatibus superioribus subdita sit; non est enim potestas, nisi a Deo. Qui ergo potestati resistit, Dei ordinationi resistit . Quam Apostoli sententiam te male intelligere, peius interpretari dicimus. Si enim omnis potestas a Deo est, ut tu intelligis, quid est quod de quibusdam dicit Dominus per prophetam: Ipsi regnauerunt, et non ex me; principes exstiterunt, et non cognoui eos . Si omnis potestas a Deo est, ut tu intelligis, quid est quod ait Dominus: Si oculus tuus scandalizat te, erue eum et proiice abs te?  Quid enim est potestas, nisi oculus? Certe Augustinus in  expositione Apostolice sententie: Omnis anima potestatibus sublimioribus subdita sit : »Quod si potestas, inquit, aliquid iubeat quod contra Deum sit, hic contemne potestatem, timendo potestatem.« Nunquid iniquitas apud Dominum? Nunquid Christus peccati minister est? Absit! Quid ergo dicemus? Nunquid ab Apostolo diuersa sententia prophetie euulgatur? Augustinus: »Minime diuersas tibias inflat spiritus unus.« Itaque audiamus Apostolum concordantem, et seipsum exponentem, et inimicum ultoremque suum destruentem, Non est, inquit, potestas nisi a Deo. Quid sequitur: Qui ergo, inquis, potestati resistit, et reliqua. Absit? Non hoc sequitur; sed quid sequitur? Que autem a Deo, ordinata sunt, nempe hoc est, quod querimus.  O lingua dolosa, o cor machinans malum! Spiritus uadens, et non rediens . Cur mentitus es Spiritui sancto?  Arguat te conscientia tua. Ecce fugit impius nemine persequente . Cur, ut deciperes, supprimere ueritatem uoluisti? Cur medullam, cur animam huius sententie furatus es? Nam, si hec uerba de medio sententie apostolice tollantur, contra sibi inconueniens et exanimis iacebit.

Impletur sermo diuinus, Qui parat proximo suo foueam, incidet in eam . Certe nec culpam furti, nec penam euadere poteris. Quid infelix, quid Iudici uenturo, cum a seruis negotiatoribus lucrum requiret, responsurus es, qui Dominice  pecunie fraudator in medium produceris:  Quare non iudicium et laqueum proditoris timuisti, ne similem reatum similis uindicta sequeretur? Preuidens per Spiritum sanctum Apostolus te tuique similes hereticos in Ecclesia emersuros, qui bonum malum, malum bonum dicerent, qui tenebras lucem, et lucem tenebras ponerent , qui de sententiis ueritatis occasionem inducendi erroris captarent, cum premisisset: Non est potestas, nisi a Deo, ut coniecturam reprobi intellectus amputaret, que autem sunt, inquit, a Deo ordinata sunt. Da igitur potestatem ordinatam, et non resistimus, imo dabimus illico manus.

Miror autem, si in te uel gutta sanguinis est, quod non erubescis dominum Henricum regem dicere,  uel ordinem habere. An ordo tibi uidetur ius dare sceleri, fas nefasque diuina et humana confundere? An ordo uidetur tibi in corpus suum peccare, uidelicet  uxorem propriam scelere omnibus seculis mundi inaudito, lupanar facere? An ordo tibi uidetur, cum Dominus dicat Defendite uiduam , uiduas iudicii equitatem postulantes nefanda contaminatione prostituere? Hec qui ordinata, qui sana dixerit, hunc insani capitis esse insanus iuret Orestes. Usque ad hec miserrima tempora natura secretum amauit, sed traditus in reprobum sensum rex uester, nature inuolucrum detexit, qui omnem pudorem ponit in propatulo.

 Ut autem illa, que sine numero sunt, taceamus, uidelicet concremationes ecclesiarum, depredationes, homicidia, incendia, truncationes et his similia, que ille potest, nos, enumerare non possumus, ea que maxime Ecclesiam Dei grauant, loquamur. Audi ergo uera, non fucata. Audi fortia, non faceta. Omnis qui dignitates spirituales uendit hereticus est. Dominus autem Henricus, quem regem dicunt, episcopatus et abbatias uendit; etenim Constantiensem, Babenbergensem, Moguntinensem, et plures alios, pro pecunia; Ratisponensem, Augustensem, Strasburgensem, pro gladio; abbatiam Fuldensem pro adulterio; Monasteriensem episcopatum  pro Sodomitica immunditia uendidit. Que, si impudenter negare uolueris,  teste celo, teste terra, omnes etiam a furno redeuntes scioli concludent: Ergo dominus Henricus hereticus est. Pro quibus nefandis malis ab apostolica sede excommunicatus, nec regnum, nec potestatem aliquam super nos, quia Catholici sumus, poterit obtinere. Sanc, quia fratrum nos odiis fatigas, intellige nulli nos odium de inaffectione, sed de pietate intendere. Absit ut dicamus: Henricus inter fratres aut Christianos reputetur, qui, toties corripientem Ecclesiam non audiens, sicut ethnicus et publicanus habetur . Cuius odium pro magno sacrificio Deo offerimus, dicentes cum Psalmista: Nonne, qui oderunt te, Domine, oderam, et super inimicos tuos tabescebam? Perfecto odio oderam illos, et inimici facti sunt mihi :  Cuius odii dignitatem ueritas commendans ait: Si quis non odit patrem et matrem, fratres et sorores, adhuc autem et animam suam, non potest meus esse discipulus . Non ergo de odio iuste reprehenduntur qui animam nostram, cum a uia Dei exorbitamus, qui patrem et matrem, et omnem affectum, qui nobis in uia Dei obstat, odisse precipimur. Inde est quod omni studio, omni conatu laboramus ut hostes Ecclesie, nos quoque ut aduersarios caueamus, et non, quia nostri, sed quia Dei inimici sunt, odio habeamus.

Porro, quod de pace cum omnibus hominibus habenda persuades, meminisse debes quia, premisit Apostolus: Si fieri potest . Fieri autem non potest ut cum iis qui Deo contrarii sunt pacem  habeamus. Quis autem nesciat Dominum Saluatorem non solum pacem commendare, cum dicit: Pacem meam do uobis, pacem meam relinquo uobis , sed etiam ipsam pacem existere, sicut ait Apostolus: Ipse est pax nostra, qui fecit utraque unum?  Quid ergo ait: Pax nostra, commendans pacem? Nolite, inquit, arbitrari quia ueni mittere pacem in terram; non ueni pacem mittere, sed gladium . Quid est hoc? Quare pax, gladium? Quare pax bellum indicit? Nimirum, ut destruatur pax diaboli. Habet enim diabolus pacem suam, de qua Dominus dicit: Cum fortis armatus custodit atrium suum, in pace sunt ea que possidet . O quam potenter per uos satellites suos atrium suum hoc tempore diabolus custodit, qui,  scuto falsitatis et galea perfidie protecti, nulla ueritatis iacula, nulla fidei spicula admittitis! Potest tamen Dominus noster, utpote fortior armatus superueniens, fortem uestrum uincere et arma in quibus confidit auferre . Non ergo recte culpamur, si pacem illam omni bello crudeliorem detestamur, quam ipsa ueritas super Hierusalem flendo reprobat dicens: Et quidem in hac die tua, que ad pacem tibi ; et quam Psalmus : Super iniquos zelaui, pacem peccatorum uidens.

 Quod uero papam Gregorium, regem Rodolphum, marchionem Eggebertum pessimi interitus damnas, et dominum tuum, quia illis superstes est, bonificas; liquet profecto, ab omni spirituali te consideratione manere uacuum. Nonne beatius est bene mori quam male uiuere? Beati enim, qui persecutionem patiuntur propter iustitiam . Iam et Neronom, quia apostolis Petro et Paulo, iam et Herodem, quia Iacobo apostolo, iam et Pilatum, quia Domino Iesu Christo superuixerint, beatos estimas. Qua opinione quid insanius aut infelicius dici potest? Quapropter et ab hac blasphemia linguam magniloquam compesce, nisi forte in numero illorum te constituis qui, in fine iustorum uidentes gloriam, seram et infructuosam agentes penitentiam, pre angustia spiritus  gementes dicent: Hi sunt quos aliquando habuimus in derisum et in similitudinem improperii. Nos insensati, uitam illorum estimabamus insaniam et finem illorum sine honore. Ecce, quomodo computati sunt inter filios Dei, et inter sanctos sors illorum est. Ergo errauimus a uia ueritatis, et sol iustitie non luxit nobis. Quid nobis profuit superbia? et diuitiarum iactantia quid contulit nobis? transierunt omnia uelut umbra . Que nos uerba in memoria adamantina scribentes, omnem similitudinem extollentem se aduersus ueritatem Dei contemnimus; et gloriantes in tribulationibus, calumniari, proscribi et exterminari, denique occidi possumus; flecti uel uinci non possumus. Et cum magno tripudio illud, quod tu puer adolescens, iuuenis frequentatus,  nondum corde senex concepisti, de patribus nostris exsultamus, qui contemnentes iussa principum meruerunt premia eterna.

Porro sententias tuas diligenti curiositate trutinantes, quasi spiritualia spiritualibus comparare uolumus. Sed sicut . . . . .


Et reliqua non pauca. Cetera desunt; que multa fuisse testatur hec Dodechini clausula: Et reliqua non pauca.





EPISTOLA S. ANSELMI ARCHIEPISCOPI CANTUARIENSIS, Ad Wilhelmum abbatem Hirsaugiensem Docet quid agendum sit cum comite quodam qui diuina celebrantibus sese immiscuerat; et de presbyteris incontinentibus.

 Domino et Patri reuerendo abbati GUILHELMO, frater ANSELMUS, in hac uita diuturnam prosperitatem, in futura eternam felicitatem.

 Ex quo uestra probitas . . . Reliqua uide in epistolis ANSELMI, infra, ad annum 1109.





COMMENTARIOLUS HESSONIS SCHOLASTICI De tractatione pacis inter Callistum II pont. Romanum, et Henricum u imperat, anno Redemptoris 1119; deque Concilio Remensi. Nunc primum ex tenebris in lucem prolatus.





ADDENDA. 





DE BERENGARII HAERESIARCHAE DAMNATIONE MULTIPLICI BERNALDI TRACTATUS.






MONITUM.

Dolendum est tractatum hunc, seu prefationem potius, ad alium tractatum de corpore et sanguine Domini, ipsius Bernaldi nomine insignitum, in ultimo monasterii nostri incendio a. 1768 una cum apographo illius periisse. Testem huius habeo omni exceptione maiorem celss. nostrum abbatem ac principem Martinum Gerbertum, qui huiuscemodi monumenta ante fatale incendium amanuensium ope describi curauit. Actum igitur fuisset de hoc opusculo, nisi et ex tanto testimonio et nomen Bernaldi et ex Chiffletii Scriptoribus de fide catholica  ipse tractatus fuisset conseruatus. Inde etiam Chiffletii coniectura de Blasiano tractatus huius scriptore extra dubium ponitur, quem ipsum hunc nostrum Bernaldum fuisse styli quoque et argumenti conformitas prodit. Habetur quoque hic ipse tractatus in Collectione conciliorum Labbeana t. IX, pag. 1050, desumptus ex citata Chiffletii collectione; cuius prefationem notis illustratam hic premittere uisum est.





PRAEFATIO CHIFFLETII.

 Obiisse constat Berengarium uersipellem heresiarcham affecta iam etate, anno Christi 1088  , die sexta Ianuarii; de quo hec uillelmus Malmesburiensis l. III Hist. Angl.: Quin et ipso die Epiphaniorum moriens gemituque producto recordatus, quod  miseros quosdam adolescentulos primo etatis flore secta sua infecerit, Hodie, inquit, in die apparitionis sue apparebit mihi Dominus meus Iesu Christus propter penitentiam, ut spero, ad gloriam, uel propter alios, ut timeo, ad penam. Nec laudatore caruit, sed tunc quidem illaudato, nempe Hildeberto  [qui ei multorum preconiorum epitaphium cecinit] flagitioso iuuene, et in uita etiam clericali ob incontinentiam infamato; quod ei recens electo Cenomanensi episcopo exprobrat Iuo Carnotensis episcopus epistola 277.

Prudentius ei funus duxit auctor hic noster eodem anno 1088, ut ipsemet testatur, ab exordio pontificatus  S. Leonis pape IX quadragesimo: qui metu, ne quos forte occultos haberet etiam in monasteriis sectatores, primo Berengarianam heresim tot conciliis, quot nulla eatenus heresis, ab ecclesia catholica damnatam memorat: deinde ex Patribus docet omnes complices sectatores et communicatores damnate semel prauitatis pari sorte censeri  . Monachum quidem se prodit, cum sub finem opusculi simplicioribus fratribus se adnumerat. Benedictinum uero fuisse e S. Blasii cenobio  in Sueuia ex eo fit probabile quod in codice Iurensi hec de Berengarii multiplice damnatione adnotatio subiicitur catalogo apostolicorum Romanorum, eodem, ut uidetur, auctore conscripto, et in Gregorium uII desinenti: sub quo colligit de celle S. Blasii florente tum religione  ac primis Patribus.

E sex conciliis  , in quibus Berengarii heresim  exagitatam affirmat, primum fuit Romanum, cui prefuit Leo papa IX, post pascha anni Christi 1050. Secundum uercellense anni eiusdem mense Septembri sub eodem pontifice  . Tertium Turonense anni 1055, presidente Hildebrando, uictoris pape legato, postmodum Gregorio papa uII. Quartum Romanum episcoporum CXIII, sub Nicolao papa II, mensis Aprilis anni 1059. Quintum Romanum sub Gregorio papa uII. Sextum item Romanum sub eodem, episcoporum CL, mensis Februarii anni 1079, cui auctor hic testatur se interfuisse. Et priorum quidem quatuor synodorum meminerunt Lanfrancus  et Guitmundus in suis libris aduersus Berengarium. Sextum habent Conciliorum tomi. At quintam illam sub Gregorio uII, e duabus priorem preter auctorem hunc nemo, quod sciam, litteris prodidit  . Sed unam aliquam fuisse oportuit e quinque ante annum 1079 sub eodem Gregorio Rome celebratis; et illam certe, ut putamus, que anni 1078  mense Nouembri coiit. Etenim scribit hic auctor, Berengario audientiam in duabus synodis generalibus Rome a Gregorio papa uII fuisse concessam, et in posteriore duntaxat compulsum refert ad abiurandam heresim suam, et fidem catholicam profitendam.

Hinc nimirum Benno pseudocardinalis  occasionem arripuit calumniandi, et de sanctissimo pontifice ista mentiendi: Idem presumptor, inquit, ieiunium indixit cardinalibus, ut Deus ostenderet quis rectius sentiret de corpore Domini, Romanane Ecclesia, an Berengarius. Per hoc manifeste probatus infidelis, cum in Niceno concilio scriptum sit quia »dubius in fide infidelis est.« Quibus consentanee episcopi schismatici nouemdecim anno 1080 ipso die Pentecostes aduersus Gregorium Moguntie congregati [de qua pseudosynodo abbas Urspergensis ad annum 1080  ] illum pontificatu indignum iudicarunt,  tum aliis falsissimis de causis, tum etiam quod catholicam et apostolicam fidem de corpore et sanguine Domini in questionem poneret, ac heretici Berengarii antiquus esset discipulus.

Sic ergo opinamur, concessam Berengario priorem audientiam a Gregorio in concilio Romano, quod Nouembri mense anni Christi 1078 celebratum est: ubi cum uersutus senex errori suo multa, presertim ex Augustino male intellecto deprompta, obtendisset, amplius pronuntiasse pontificem, ac totius rei decisionem in proximam synodum post tres exinde menses, anni scilicet 1079 mense Februario agendam distulisse; interim ieiunia imperasse et preces ad impetrandam diuinam opem, ne prepropere de re tanta uideretur statuisse. Non enim de damnando solum Berengario agebatur, quod iam quatuor ante synodis factum constabat; sed curandum erat pio pastori, ut, que post Berengarium deerrauerant, oues non pauce ad catholice Ecclesie caulas reducerentur.  Expendende igitur erant Berengarii exceptiones, docendique synodi Patres omnes, quam ille uel Scripture diuine uel S. Augustini aliorumue doctorum ueterum abutens uerbis ab eorum mente aliena loqueretur. Nihil hic erat quod in prudentissimo ac piissimo pontifice redarguerent schismatici. Sed hi nimirum suis illis portentosis calumniis id consecuti sunt, ut in uirum sanctissimum odio efferati ab optimo quoque insanire ac furere crederentur.

De Christino, ut iste ait, ad annum 1088 iam episcopo, qui cum Lanfranco haud multo ante episcopatum Beringarianam heresim scriptis confutarat, hereret mihi scrupulus, nisi appareret hunc ipsum esse Guitmundum  episcopum Auersanum. Cum enim apud Petrum Cluniacensem in libro contra Petrobrusianos hereticos, § Post baptismum negatum, non longe ab initio , tres tantum memorentur, qui contra  Berengarium libros scripserunt, uidelicet Lanfrancus, Guitmundus et Algerus; Algerum  quidem constat nec fuisse episcopum, nec forte natum anno 1088, quippe monachus factus Cluniaci post obitum Friderici Leodiensis episcopi anno Christi 1121, uI Kalendas Iunii ueneno enecati, in Petri uenerabilis disciplina diu uixit, ut ipse testatur Petrus abbas epistola 2 libri III, et Chronicon uetus Cluniacense apud Wionem l. II, Ligni uite, cap. 62. Quare cum ante annum 1088 nullus tum episcopus aduersus Berengarium scripsisse reperiatur, Lanfranco et Guitmundo exceptis, et hic auctor a Lanfranco et Christino episcopis id factum dicat, aut binominem fuisse putamus Guitmundum, ut etiam  Christinus  nuncupatus sit; aut certe scriptorem hunc memoria lapsum pro Guitmundo Christinum posuisse.

Quod denique hic dicitur de forma profitende fidei catholice, uel abiurandi erroris ab Ephesina synodo hereticis prescripta, habetur illa quidem in epistola Cyrilli seu concilii Ephesini ad Nestorium, que incipit Cum Saluator noster, et inscribitur in codice canonum ueteris Ecclesie Romane canon sancti Ephesini primi concilii, exstatque in actis Greco-Latinis p. I, cap. 26; que tamen, ut apparet, in codice quo usus est hic auctor caput obtinebat quintum decimum.



DE BERINGERII HAERESIARCHAE DAMNATIONE MULTIPLICI.


 1. Beringerius  Andegauensis heresim sui nominis condidit, et ueritatem Dominici corporis et sanguinis contra euangelicam ueritatem abnegare presumpsit: uidelicet asserens panem et uinum in sacrificio Domini non uere nec essentialiter, sed figurate tantum conuerti in corpus et sanguinem Dominicum; quod catholice fidei et euangelice ueritati apertissime aduersatur, uti SS. Patres docuerunt.

II. Quapropter S. Leo papa nonus eamdem heresim suo tempore ad apostolicam sedem per litteras ipsius Beringerii delatam  generali synodi iudicio uentilauit, et uentilatam synodali iudicio damnauit. Ipsum quoque Beringerium communione Ecclesie priuauit, quam ipse Dominici corporis et sanguinis communione suis assertionibus uoluit  priuare. Deinde ipsum ad proximam tunc synodum in proximo Septembri ab eo uercellis celebrandam  uocauit audiendum. Ad hanc synodum non ipse Beringerius, sed quidam eius fautores peruenerunt, qui se legatos eius asserentes, eumque defendere uolentes, in primo aditu defecerunt. Domnus autem apostolicus iterum synodali iudicio sententiam Beringerii, et librum Ioannis Scoti  De corpore Domini, sub anathemate damnauit, et fidem quam omnes catholici de ueritate corporis et sanguinis Domini hactenus habuerunt, et adhuc habent, confirmauit. His utrisque synodis domnus Lanfrancus, non multo post Anglorum archiepiscopus, scribens contra Beringerium se interfuisse fatetur: in quarum priore de Beringeriana heresi se infamatum et expurgatum, sed in utrisque eiusdem hereseos damnationi cum omnibus catholicis se assensisse testatur   .

III. uictor quoque papa, et in sede et in auctoritate  successor S. Leonis pape, misso legato in Gallias, uenerabili inquam Hildebrando tunc archidiacono, sed nostri temporis apostolico  , generalem synodum Turonis congregauit: in qua ipse Beringerius accepta optione defendendi se, cum se penitus defendere non posset, sub iureiurando propriam heresim anathematizauit, et communem sancte Ecclesie fidem de ueritate corporis et sanguinis Domini se deinceps seruaturum sub eodem iuramento promisit; licet postea ad eamdem heresim redierit.

Iu. Nicolaus autem papa eidem Beringerio Rome in generali synodo  audientiam concessit, causamque eius cum centum tredecim episcopis synodali iudicio uentilauit. Sed ille iterum, cum sectam suam defendere non ualeret, tandem quasi correptus  libros proprie hereseos in conspectu domni apostolici et totius synodi manu propria concremauit, et errore abnegato catholicam professionem, quam in Turonensi concilio fecerat, sub iureiurando iterum renouauit, ita pronuntians:

u. »Ego Beringerius indignus diaconus ecclesie S. Mauritii Andegauensis, cognoscens ueram catholicam et apostolicam fidem, anathematizo omnem heresim, precipue illam de qua hactenus infamatus sum, que astruere conatur panem et uinum, que in altari ponuntur, post consecrationem solummodo sacramentum, et non uerum corpus et sanguinem Domini nostri Iesu Christi esse, nec posse sensualiter nisi in solo sacramento manibus sacerdotum tractari uel frangi, aut fidelium dentibus atteri. Consentio autem  sancte Romane Ecclesie et apostolice sedi: et ore et corde profiteor, de sacramentis Dominice mense eam fidem  tenere quam domnus et uenerabilis papa Nicolaus, et hec sancta synodus auctoritate euangelica et apostolica tenendam tradidit, mihique firmauit: scilicet panem et uinum, que in altari ponuntur, post consecrationem non solum sacramentum, sed et uerum corpus et sanguinem Domini nostri Iesu Christi esse, et sensualiter non solum in sacramento, sed in ueritate manibus sacerdotum tractari, frangi, et fidelium dentibus atteri, iurans per sanctam Trinitatem, et per hec sacrosancta Christi Euangelia. Eos uero qui contra hanc fidem uenerint, cum dogmatibus et sectatoribus  suis eterno anathemate dignos esse pronuntio. Quod  si ego ipse aliquando contra hec sentire ac predicare presumpsero, canonum seueritati subiaceam. Lecto et perlecto sponte subscripsi  .« Formam autem huius iuramenti et anathematis ita sancta Ephesina synodus quibuslibet abdicandis heresibus capitulo 15 prescripsit, et de heresi infamatos nonnisi per huiusmodi abdicationem heresis expurgari debere decreuit: unde et a Beringerio talem receperunt satisfactionem.

uI. Hanc iuratoriam professionem Beringerii domnus papa Nicolaus statim per diuersa transmisit regna, ut omnes Deo gratias agerent pro eius conuersione, quoniam pridem multum scandalizati sunt de eius auersione. Sed Beringerius more suo ad proprium uomitum redire non timuit, et ultra omnes  hereticos, Romanos pontifices et sanctam Romanam Ecclesiam uerbis et scriptis blasphemare presumpsit. Nempe S. Leonem papam non pontificem, sed pompificem et pulpificem appellauit; sanctam Romanam Ecclesiam uanitatis concilium et Ecclesiam malignantium; Romanam sedem non apostolicam, sed sedem Satane dictis et scriptis non timuit appellare  . Sed heresim suam post tot synodicas damnationes et abiurationes clanculo per discipulos suos usquequaque non cessauit disseminare, et quoslibet incautos ueneno sue hereseos inficere.

uII. Unde uenerabilis papa Alexander, successor Nicolai pape, litteris eum satis amice premonuit ut a secta sua cessaret, nec amplius sanctam Ecclesiam scandalizaret. Ille autem ab incepto desistere  noluit, hocque ipsum eidem apostolico litteris suis remandare non timuit  .

uIII. Quapropter reuerentissimus papa Gregorius, successor Alexandri, iterum eidem Beringerio audientiam in duabus synodis generalibus Rome  concessit. Sed cum ipse sectam suam catholice fidei contrariam denegare non posset, iterum sub iuramento eamdem abdicare, et fidem catholicam profiteri delegit, sicut in superioribus conciliis fecit.

IX. Tot igitur conciliis Beringerianam heresim damnatam percepimus tum ex fidelium relatione uirorum, qui eisdem conciliis interfuerunt, tum ex scriptis religiosorum uirorum, qui de his fidelissime  scripserunt. Nam eadem concilia nostris temporibus  infra quadraginta annos celebrata reperiuntur, quod anni ab exordio pontificatus S. Leonis  pape usque in presentem annum  computantur, qui est ab Incarnatione Domini 1088. Unde et adhuc multi uiuunt qui eisdem conciliis interfuerunt, qui et nobis de eisdem conciliis fidelissime testificati sunt. Ultime quoque generali synodo sub Gregorio papa septimo anno Dominice incarnationis 1089, nos ipsi interfuimus  , et uidimus, quando Beringerius in media synodo constitit, et heresim de corpore Domini, sicut supra diximus, coram omnibus proprie manus sacramento abdicauit: uidelicet sub presentia Gregorii pape, Heinrici patriarche Aquileiensis, et reuerentissimorum episcoporum Petri Albanensis, B. Anselmi Lucensis,  Landulfi de Pisa, Reginherii de Florentia, Hugonis Diensis, Altmanni Patauiensis, et reliquorum centum quinquaginta episcoporum et abbatum, et innumerabilium clericorum.

X. Horum igitur conciliorum tam generalium et apostolica auctoritate tam principaliter firmatorum sanctiones contra Beringerianam heresim nobis sufficere debent, cum SS. Patres etiam unius generalis concilii auctoritatem contra quamlibet heresim sufficere censerent, quod tamen concilium Romanus pontifex non per se, sed per suos legatos firmasset. Sic enim Nicenum concilium contra Arianos, Constantinopolitanum contra Macedonianos, Ephesinum contra Nestorianos, Chalcedonense contra Eutychianistas sufficere statuerunt: quorum  nullum Romani pontifices per se sed per suos legatos canonizauerunt. Multo magis ergo nobis plures synodi generales contra unam solam heresim sufficere debent, quibus ipsi Romani pontifices interfuerunt, et ipsas presentialiter apostolica auctoritate firmauerunt: presertim cum ipsi in tot synodis ab inuicem non discrepauerint, sed omnes unanimiter Beringerianam heresim in diuersis conciliis sub anathemate damnauerint. Indubitanter sane cuilibet Catholico, qui non omne quod credit rationibus comprehendere querit, ut fides habeat meritum, cui humana ratio non dat experimentum, illa inquam catholica tot generalia apostolice auctoritatis concilia contra hanc heresim sufficiant,  quia iuxta assertionem S. Augustini omnis Catholicus securus eam detestatur, cui Ecclesiam uniuersalem in apostolicis sedibus roboratam non communicare cognoscit. Item Augustinus : Id autem, inquit, fiducia secure uocis asserere securum est, quod in gubernatione Domini Dei nostri et Saluatoris Iesu Christi uniuersalis Ecclesie consensione roboratum est. Hoc utique quilibet Catholicus simpliciter sapiens et sapienter simplex dum fideliter attendit, cauillationes hereticorum, quorum sermo ut cancer serpit, etiam audire contemnit; dum tantum securus sit quid credere debeat iuxta SS. Patrum attestationem et uniuersalem Ecclesie consensionem.

XI. Et nos quoque huiusmodi simplicibus in hac  schedula satisfacere proposuimus, uidelicet testimonia SS. Patrum de ueritate corporis Dominici simpliciter proponentes, et synodales Beringeriane hereseos damnationes fideliter subnectentes  . Nec necessarium nobis uidebatur, ut singulares Beringerii nenias enumeraremus, et enumeratas singulariter annullaremus: presertim cum eruditissimi doctores, Lanfrancus, inquam, et Christianus, ambo religione et eruditione Christianissimi non multo post episcopi  , de his enucleatissime scripserint, et singulas authenticis rationibus inuictissime proscripserint. Illorum quippe libri etiam curiosissimis perquisitoribus sufficere possunt, ut singulas tergiuersationes Beringerii deprehendant, et quibus rationibus annullate sint, consequenter  agnoscant. Non ergo necessarium fuit ut nos illas iam aliquantulum sopitas et in eternum sopiendas enumerando suscitaremus, et post synodicas damnationes iterum cum eis catholicorum aures offenderemus.

XII. Hec autem in fide schedule simplicioribus fratribus, nostri inquam similibus  fraterna premonitione suggerimus, ut diligentissime preuideant ne uspiam heretice persuasioni contra catholicam et apostolicam fidem assentiant; nam iuxta Apostolum facientes et consentientes par pena complectitur, et iuxta B. Gelasium omnes complices, sectatores et communicatores damnate semel prauitatis pari sorte censentur; et iuxta S. Ambrosium  et alios SS. Patres quemlibet hereticum esse constat, quicunque in fidei doctrina sancta Romana Ecclesia discordat. Est autem in superiori iuramento quod apostolica et synodalis auctoritas firmauit, et Beringerio ad satisfaciendum proposuit, satis breuiter et distincte comprehensum uel in quo ipse errauerit, uel quid sancta Romana et uniuersalis  Ecclesia credendum statuerit. Hoc ergo diligenter notare, et notatum diligenter obseruare debemus, ut et nos damnemus quod ipsa damnauit, et recipiamus quod ipsa recipit; ne nos ipsi iure damnemur si uel heresi assentire, uel a sancta Romana Ecclesia quoquo modo dissentire detegimur.




uolume back matter






ORDO RERUM QUAE IN HOC TOMO CONTINENTUR.


 S. GREGORIUS uII PONTIFEX ROMANUS.

    PROLOGOMENA.
    Elogium ex Martyrologio Romano. 9
    Legenda ex Breuiario Romano. 9
    ACTA EX BOLLAND. 11
    Commentarius preuius. 11
    § I.---Laudatores et defensores defuncti, uita a Paulo Bernriedensi scripta, Acta pontificalia triplicia. 11
    § II.---De translatione corporis, et cultu B. Gregorii uII. 16
    § III.---De monachatu S Gregorii uII et tempore Prioratus Cluniacensis ab eo gesti. 23
    § Iu.---Quomodo ordini uallumbrosano nuper ascriptus sanctus hic est. 29
    § u.---Stemma Sancti Genealogicum eiusque ordinatio episcopalis. 34
    uITA S. Gregorii auctore Paulo Bernriedensi. 39
    CAP. I.---Nomen Hildebrandi, et huic conformia ignis miracula circa ipsum ostensa. Acta usque ad annum 1052. 39
    CAP. II.---Miracula et gesta ante papatum. 44
    CAP. III.---Electio ad papatum et hanc secula uisio columbe: morbi diuinitus Gregorio immissi et ablati, egri sanati. 49
    CAP. Iu.---Gregorii decretales epistole contra Simoniacos et fornicarios. 54
    CAP. u.---Coniuratio in uitam S. Gregorii. Comprehensio et liberatio. 56
    CAP. uI.---Henrici Iu identidem ad uomitum redeuntis peruersitas contra iura ecclesie. 63
    CAP. uII.---Synodus Rome a Gregorio celebrata contra Henricianum conuenticulum Moguntie actum. 68
    CAP. uIII.---Rex Henricus excommunicatur. Littere S. Gregorii ea de re ultionis mox secute exempla. 74
    CAP. IX.---Henrici simulata penitentia. Principum conuentus Ulme. Gregorii ad eos legatio. 77
    CAP. X.---Conuentus Forchemiensis, Rudolpin regis electio, seditio a Simoniacis et concubinaris excitata. 83
    CAP. XI.---Gregorius legatos ad schisma imperii ex compromisso tollendum in Germaniam dirigit. 87
    CAP. XII.---Promulgata depositione Henrici et electione Rudolphi pie moritur Gregorius. 90
    CAP. XIII.---Exempla eorum qui Gregorii decretis obedientes uel inobedientes fuere diuinitus probata, uel improbata. 95
    ACTA PONTIFICALIA.---I. Ex Chronico Bertholdi Constantiensis. 103
    CAP. I.---Acta S. Gregorii usque ad annum 1083. 103
    CAP. II.---Res geste ultimis duobus annis. Obitus, sepultura. 109

II---Ex libro ms. censuali Centii camerarii.
    CAP. I.---Electio Gregorii; Centii Romani et Guiberti Rauennatis machinationes punite; Henrici ad depositionem pontificis progressa insolentia castigata. 113
    CAP. II.---Henrici peruicacia, Rudolphi electio, irriti conatus Gregorii pro pace. 121
    CAP III.---Guiberti antipape promotio: Henrici fuga ab urbe: Mors Gregorii. 124

III.---Ex ms nostro De uitis pontificum.
    CAP. I.---Acta primo huius pontificatus quinquennio. 129
    CAP. II.---Plures synodi reliquo Gregorii pontificatu ab eo habite. 133
    Proemium Mabillonii ad uitam S. Gregorii uII. 139
    De gestis Gregorii uII contra inuestituras et Simoniam et pro celibatu clericorum. 147
     uita, electio, Res Geste S. Gregorii uII. Auctore Onuphrio Panuino. 149
    Constitutiones circa nouam Romani pontificis electionem. 151
    Notitia ex conciliis Mansi. 183
    Apologia pro Gregorio uII contra sectarios. 189
    Ad librum Pauli Bernriedensis de rebus gestis Gregorii uII Proemium Iacobi Gretseri. 219
    Prolegomena in uitam Gregorii uII. 223
    Excerptum ex Gretseri dissertatione de concilio Wormatiensi contra Gregorium uII. 229
    Excerpta. 231
    I.---De iuramento quod Henricus Iu Gregorio uII prestitit. 231
    II.---De epistola principum imperii ad Innocentium III de electione Othonis Iu in imperatorem. 233
    Dissertatio de officio S. Gregorii uII. 234
    Notitia diplomatica. 279

S. GREGORII uII OPERUM PARS PRIMA.---REGISTRUM.
    LIBER PRIMUS. 285
    EPIST. I.---Ad Desiderium abbatem. 285
    EPIST. II.---Ad Gisulfum principem Salernitanum. 285
    EPIST. III.---Ad Guibertum Rauennatem archiepiscopum. 286
    EPIST. Iu.---Ad Beatricem ducissam, Ugonem, etc. 287
    EPIST. u.---Ad Rainerium Florentinum episcopum. 287
    EPIST. uI.---Ad Giraldum Ostiensem episcopum, et Raimbaldum subdiaconum. 288
    EPIST. uII.---Ad principes Hispanie. 289
    EPIST. uIII.---Ad Ubertum clericum et Albertum diaconum. 290
    EPIST. IX.---Ad Gottifredum ducem. 291
    EPIST. X.---Ad Guidonem Imolensem. 292
    EPIST. XI.---Ad Beatricem et Mathildem eius filiam. 293
    EPIST. XII.---Ad Gulielmum Papiensem episcopum 294
    EPIST. XIII.---Ad Manassem Remensem archiepiscopum. 295
    EPIST. XIu.---Ad Hugonem abbatem Cluniacensem. 296
    EPIST. Xu.---Ad omnes Christi fideles in Lombardia. 296
    EPIST. XuI.---Ad Giraldum Ostiensem episcopum. 298
    EPIST. XuII.---Ad Wratislaum Bohemie ducem. 299
    EPIST. XuIII.---Ad Michelem imperatorem. 300
    EPIST. XIX.---Ad Rodulfum Sueuie ducem. 301
    EPIST. XX.---Ad Rainaldum episcopum Cumanum. 302
    EPIST. XXI.---Ad Anselmum Lucensem episcopum. 304
    EPIST. XXII.---Ad Carthaginenses. 305
    EPIST. XXIII.---Ad Cyriacum Carthaginensem episcopum. 307
    EPIST. XXIu.---Ad Brunonem episcopum ueronensem. 308
    EPIST. XXu.---Ad Herlembaldum Mediolanensem. 309
    EPIST. XXuI.---Ad eumdem. 309
    EPIST. XXuII.---Ad Albertum Aquensem episcopum. 310
    EPIST. XXuIII.---Ad Guillelmum Papiensem episcopum. 311
    EPIST. XXIX.---Ad iudices Sardinie. 311
    EPIST. XXX.---Gregorii ad Geboardum Salzburgensem  episcopum. 313
    EPIST. XXXI.---Ad Lanfrancum Cantuariorum archiepiscopum. 314
    EPIST. XXXII.---Ad Araldum Carnotensium episcopum. 315
    EPIST. XXXIII.---Ad fratres monasterii Beate Marie. 315
    EPIST. XXXIu.---Ad Remedium Lineulniensem episcopum. 316
    EPIST. XXXu.---Ad Rodericum  Cabilonensem episcopum. 317
    EPIST. XXXuI.---Ad Humbertum Lugdunensem episcopum. 318
    EPIST. XXXuII.---Ad Aldilasiam comitissam. 319
    EPIST XXXuIII.---Ad Wratislaum ducem Bohemie. 319
    EPIST. XXXIX.---Ad Wozelinum Magdeburgensem archiepiscopum et alios. 320
    EPIST. XL.---Ad comitissam Mathildem. 321
    EPIST. XLI.---Ad Orzocor iudicem Calaritanum. 322
    EPIST. XLII.---Ad Sicardum Aquileiensem archiepiscopum. 322
    EPIST. XLIII.---Ad suffraganeos Ecclesie Mediolanensis. 323
    EPIST. XLIu.---Ad Ierimorum Bragensem episcopum. 324
    EPIST. XLu.---Ad Wratislaum ducem Bohemie. 325
    EPIST. XLuI.---Guillelmum comitem Burgundie. 325
    EPIST. XLuII.---Ad comitissam Mathildem. 326
    EPIST. XLuIII.---Ad Hubertum Genuensem episcopum. 328
    EPIST. XLIX.---Ad omnes Christianos. 329
    EPIST. L.---Ad Beatricem et Mathildem eius filiam. 329
    EPIST. LI.---Ad Arnaldum abbatem S. Seueri. 330
    EPIST. LII.---Ad Manassem archiepiscopum Remensem. 331
    EPIST. LIII.---Ad Herimannum Metensem episcopum. 332
    EPIST. LIu.---Ad canonicos S. Hilarii. 333
    EPIST. Lu.---Ad suffraganeos Auscienses Ecclesie. 333
    EPIST. LuI.---Ad Rogerium Catalaunensem episcopum. 334
    EPIST. LuII.---Ad Guillelmum Papensem episcopum. 334
    EPIST. LuIII.---Ad Geusam ducem Hungarorum. 336
    EPIST. LIX.---Ad Ottonem et Chuondarum fratres. 336
    EPIST. LX.---Ad Sigifredum Moguntinum episcopum. 336
    EPIST. LXI.---Ad Wratislaum ducem Bohemie. 337
    EPIST. LXII.---Ad Hugonem abbatem Cluniacensem. 338
    EPIST. LXIII.---Ad Sancium regem Aragonie. 339
    EPIST. LXIu.---Ad Alphonsum Castelle et Sancium Aragonie reges. 339
    EPIST. LXu.---Ad Raguseos. 340
    EPIST. LXuI.---Ad monachos S. Quirici, etc. 341
    EPIST. LXuII.---Ad Giraldum Sistaricensem episcopum. 342
    EPIST. LXuIII.---Ad Froterium Nemausensem episcopum. 342
    EPIST. LXIX.---Ad Guillelmum Biensem comitem. 343
    EPIST. LXX.---Ad Guillelmum regem Anglorum. 344
    EPIST. LXXI.---Ad Mathildem reginam Anglorum. 345
    EPIST. LXXII.---Ad Gotefredum ducem. 346
    EPIST. LXXIII.---Ad Isembertum Pictauensem episcopum. 346
    EPIST. LXXIu.---Ad Beluacenses. 347
    EPIST. LXXu.---Ad Philippum I regem Francorum. 348
    EPIST. LXXuI.---Ad Humbertum Lugdunensem episcopum. 349
    EPIST. LXXuII.---Ad Beatricem et eius filiam Mathildem. 349
    EPIST. LXXuIII.---Ad Wratislaum Bohemorum ducem. 351
    EPIST. LXXIX.---Ad Annonem Coloniensem archiepiscopum. 352
    EPIST. LXXX.---Ad Anicienses. 352
    EPIST. LXXXI.---Ad Udonem Treuirensem archiepiscopum. 353
    EPIST. LXXXII.---Ad uniuersos Christianos. 354
    EPIST. LXXXIII.---Ad Alphonsum regem Castelle. 355
    EPIST. LXXXIu.---Ad Herimannum episcopum Banbergensem. 356
    EPIST. LXXXu.---Ad Agnetem imperatricem. 357
     LIBER SECUNDUS REGISTRI. 359
    EPISTOLA PRIMA.---Ad episcopos et abbates Britannie. 359
    EPIST. II.---Ad Isembertum Pictauersem episcopum. 359
    EPIST. III.---Ad Guillelmum Pictauensem Comitem. 360
    EPIST. Iu.---Ad Gozelinum archiepiscopum Burdigalensem. 361
    EPIST. u.---Ad episcopos Francorum. 362
    EPIST. uI.---Ad Geboardum Pragensem episcopum. 365
    EPIST. uII.---Ad Wratislaum ducem Bohemie. 365
    EPIST. uIII.---Ad Ioannem Morauensem episcopum. 368
    EPIST. IX.---Ad Beatricem et eius filiam Mathildem. 369
    EPIST. X.---Ad Udonem Treuerensem archiepiscopum. 370
    EPIST. XI.---Ad Albertum comitem et eius uxorem. 371
    EPIST. XII.---Ad Halberstadensem episcopum. 372
    EPIST. XIII.---Ad Salomonem regem Hungarorum. 373
    EPIST. XIu.---Ad Guarnerium Argentinensem et Burchardum Basileensem episcopos. 374
    EPIST. Xu.---Ad Humbertum archiepiscopum Lugdunensem et ceteros. 375
    EPIST. XuI.---Ad Richerium Senonensem archiepiscopum. 375
    EPIST. XuII.---Ad Sigebaldum abbatem. 375
    EPIST. XuIII.---Ad Guillelmum comitem Pictauensem. 376
    EPIST. XIX.---Ad Richardum Bituricensem archiepiscopum. 377
    EPIST. XX.---Ad Richerium Senonensem archiepiscopum. 377
    EPIST. XXI.---Ad Abbatem Bellilogensem. 378
    EPIST. XXII.---Ad Hugonem de Sancta Maura. 378
    EPIST. XXIII.---Ad Isembertum Pictauensem episcopum. 379
    EPIST. XXIu.---Ad Gozelinum Burdigalensem archiepiscopum et Guillelmum ducem Aquitanie. 379
    EPIST. XXu.---Ad Annonem Coloniensem archiepiscopum. 380
    EPIST. XXuI.---Ad Dionysium Placentinum episcopum. 381
    EPIST. XXuII.---Ad monachos monasterii S. Sauini. 382
    EPIST. XXuIII.---Ad Lemarum Bremensem archiepiscopum. 382
    EPIST. XXIX.---Ad Sigefredum Moguntinum archiepiscopum. 383
    EPIST. XXX.---Ad Henricum regem Romanorum. 384
    EPIST. XXXI.---Ad eumdem. 385
    EPIST. XXXII.---Ad Manassem Remensem archiepiscopum. 387
    EPIST. XXXIII.---Ad Cunipertum Taurinensem episcopum. 387
    EPIST. XXXIu.---Ad Rainerium. 388
    EPIST. XXXu.---Ad Guillelmum Papiensem episcopum. 389
    EPIST. XXXuI.---Ad comitissam Mathildem. 389
    EPIST. XXXuII.---Ad uniuersos fideles. 390
    EPIST. XXXuIII.---Ad Ubertum comitem et clerum Firmanum. 390
    EPIST. XXXIX.---Ad ducem et populum uenetiarum. 391
    EPIST. XL.---Ad uniuersos fideles. 392
    EPIST. XLI.---Ad Feretranos et Eugubinos. 393
    EPIST. XLII.---Ad Guibertum archiepiscopum Rauennatem. 394
    EPIST. XLIII.---Ad Hugonem Diensem episcopum. 394
    EPIST. XLIu.---Ad Iudith Hungarorum reginam. 394
    EPIST. XLu.---Ad Rodulphum Sueuie et Berthulphum Carentanum duces. 396
    EPIST. XLuI.---Ad Gepitium et Maurum abbates. 397
    EPIST. XLuII.---Ad Rainerium. 398
    EPIST. XLuIII.---Ad Gepitium et Maurum abbates. 399
    EPIST. XLIX.---Ad Hugonem abbatem Cluniacensem. 401
    EPIST. L.---Ad Sancium regem Aragonie. 401
    EPIST. LI.---Ad Suenum regem Danorum. 402
    EPIST. LII.---Ad Leuraldum  clericum Aureliacensem. 403
    EPIST. LIII.---. 405
    EPIST. LIu.---Ad Placentinos. 406
    EPIST. Lu.---Ad Laudenses. 407
    EPIST. LuI.---Ad Manassem Remensem archiepiscopum. 408
     EPIST. LuII.---Ad Fesulanos. 409
    EPIST. LuIII.---Ad Manassem Remensem archiepiscopum. 410
    EPIST. LIX.---Ad Monachos Romanenses. 411
    EPIST. LX.---Ad Ottonem Constantiensem episcopum. 412
    EPIST. LXI.---Ad Dietwinum episcopum Leodiensem. 412
    EPIST. LXII.---Ad Sichardum episcopum Aquileiensem. 413
    EPIST. LXIII.---Ad Geusam Hungarie ducem. 414
    EPIST. LXIu.---Ad Iuonem abbatem S. Dionysii. 415
    EPIST. LXu.---Ad monachos S. Dionysii. 415
    EPIST. LXuI.---Ad Burchardum Alberstadiensem episcopum. 416
    EPIST. LXuII.---Ad Annonem Coloniensem archiepiscopum. 417
    EPIST. LXuIII.---Ad Wezelinum archiepiscopum Magdeburgensem. 418
    EPIST. LXIX.---Ad Cunibertum episcopum Taurinensem. 419
    EPIST. LXX.---Ad Geusam Hungarie ducem. 421
    EPIST. LXXI.---Ad Wratislaum Bohemorum ducem. 422
    EPIST. LXXII.---Ad Bohemos. 422
    EPIST. LXXIII.---Ad Boleslaum Polonorum ducem. 423
    EPIST. LXXIu.---Ad Demetrium regem Russorum. 425
    EPIST. LXXu.---Ad Suenium regem Danorum. 426
    EPIST. LXXuI.---Ad Bambergenses. 427
    EPIST. LXXuII.---Ad Geboardum Saltzburgensem archiepiscopum. 428
    LIBER TERTIUS REGISTRI. 428
    EPISTOLA PRIMA.---Ad Bambergenses. 428
    EPIST. II.---Ad Sigefridum Moguntinum archiepiscopum. 429
    EPIST. III.---Ad Henricum regem Romanorum. 430
    EPIST. Iu.---Ad Sigefridum Moguntinum archiepiscopum. 431
    EPIST. u.---Ad Beatricem et Mathildem eius filiam. 433
    EPIST. uI.---Ad uniuersos Christianos. 434
    EPIST. uII.---Ad Henricum regem Romanorum. 435
    EPIST. uIII.---Ad Tedaldum clericum Mediolanensem. 436
    EPIST. IX.---Ad suffraganeos Ecclesie Mediolanensis. 438
    EPIST. X.---Ad Henricum regem Romanorum. 438
    EPIST. XI.---Ad Arnaldum episcopum Acheruntinum. 442
    EPIST. XII.---Ad Udonem, Theodoricum et Herimannum episcopos. 443
    EPIST. XIII.---Ad Rosellanos. 444
    EPIST. XIu.---Ad Dominicum patriarcham Gradensem. 444
    EPIST. Xu.---Ad Wifredum Mediolanensem militem. 445
    EPIST. XuI.---Ad Richerium archiepiscopum Senonensem. 446
    EPIST. XuII.---Ad Rainerium episcopum Aurelianensem. 447
    EPIST. XuIII.---Ad Simeonem episcopum in Hispania. 448
    EPIST. XIX.---Ad Cyriacum Carthaginensem archiepiscopum. 449
    EPIST. XX.---Ad Hipponenses. 449
    EPIST. XXI.---Ad Anzir regem Mauritanie. 450
    LIBER QUARTUS REGISTRI. 451
    EPISTOLA PRIMA.---Ad uniuersos Christianos. 451
    EPIST. II.---Ad Herimanum episcopum Metensem. 453
    EPIST. III.---Ad Germanos. 456
    EPIST. Iu.---Ad Dolenses. 458
    EPIST. u.---Ad episcopos Britannie Armorice. 458
    EPIST. uI.---Ad Henricum Leodiensem episcopum. 460
    EPIST. uII.---Ad Henricum, Ardericum et Wifredum. 461
    EPIST. uIII.---Ad episcopos Tuscie. 461
    EPIST. IX.---Ad Richerium archiepiscopum Senonensem. 462
    EPIST. X.---Ad Adilam Flandrie comitissam. 464
    EPIST. XI.---Ad Robertum Flandrie comitem. 464
    EPIST. XII.---Ad Germanos. 465
    EPIST. XIII.---Ad Rodulphum archiepiscopum Turonensem. 467
     EPIST. XIu.---Ad Carnotenses 467
    EPIST. Xu.---Ad Richerium archiepiscopum Senonensem. 468
    EPIST. XuI.---Ad clericos Romanenses. 469
    EPIST. XuII.---Ad Willelmum regem Anglorum. 470
    EPIST. XuIII.---Ad canonicos Anicienses. 471
    EPIST. XIX.---Ad Galliarum episcopos. 472
    EPIST. XX.---Ad Iosfredum episcopum Parisiacensem. 473
    EPIST. XXI.---Ad Herimannum episcopum Metensem. 475
    EPIST. XXII.---Ad Hugonem episcopum Diensem. 476
    EPIST. XXIII.---Ad Bernardum diaconum et Bernarium abbatem. 478
    EPIST. XXIu.---Ad Germanos. 479
    EPIST. XXu.---Ad Nehennam archiepiscopum Strigoniensem. 481
    EPIST. XXuI.---Ad Dominicum patriarcham Gradensem et ceteros episcopos uenetie. 482
    EPIST. XXuII.---Ad Dominicum Syluium ducem et populum uenetie. 483
    EPIST. XXuIII.---Ad Hispanos. 484
    LIBER QUINTUS REGISTRI. 487
    EPISTOLA PRIMA.---Ad canonicos S. Martini Lucensis. 487
    EPIST. II.---Ad episcopos et clericos Corsice. 488
    EPIST. III.---Ad Rodulphum et Rainerum episcopos. 488
    EPIST. Iu.---Ad Corsos. 489
    EPIST. u.---Ad Aquileienses. 490
    EPIST. uI.---Ad suffraganeos Ecclesie Aquileiensis. 491
    EPIST. uII.---Ad Udonem Treuirensem et suffraganeos. 492
    EPIST. uIII.---Ad Richerium, Richardum, et eorum suffraganeos. 493
    EPIST. IX.---Ad Rainerium episcopum Aurelianensem. 494
    EPIST. X.---Ad regem Danie. 495
    EPIST. XI.---Ad Hugonem Diensem episcopum. 497
    EPIST. XII.---Ad Michelem regem Sclauorum. 498
    EPIST. XIII.---Ad Guibertum Rauennatem archiepiscopum. 498
    EPIST. XIu.---Ad Aurelianenses. 499
    EPIST. Xu.---Ad Germanos. 500
    EPIST. XuI.---Ad Udonem Treuirensem. 501
    EPIST. XuII.---. 502
    EPIST. XuIII.---Ad episcopum Spirensem. 504
    EPIST. XIX.---Ad Guillelmum regem Anglorum 504
    EPIST. XX.---Ad Rainerium Aurelianensem episcopum. 505
    EPIST. XXI.---Ad Hugonem abbatem Cluniacensem. 506
    EPIST. XXII.---Ad Hubertum et Teuzonem. 507
    EPIST. XXIII.---Ad Gausfredum et alterum Causfredum comites. 508
    LIBER SEXTUS REGISTRI. 508
    EPISTOLA PRIMA.---Ad Germanos. 508
    EPIST. II.---Ad Manassem Remensem archiepiscopum. 510
    EPIST. III.---Ad Hugonem episcopum Diensem. 512
    EPIST. Iu.---Ad Henricum Leodiensem episcopum. 513
    EPIST. u.---Ad Herimannum Metensem episcopum. 514
    EPIST. uI.---. 515
    EPIST. uII.---Ad Hugonem Diensem episcopum. 516
    EPIST. uIII.---Ad Hubertum, Widonem et Hugonem. 516
    EPIST. IX.---Ad canonicos Ecclesie Taruennensis. 517
    EPIST. X.---Ad Rauennates. 518
    EPIST. XI.---Ad clericos S. Martini Lucensis. 519
    EPIST. XII.---Ad Landulphum episcopum Pisanum. 520
    EPIST. XIII.---Ad Olauum Nouergie regem. 521
    EPIST. XIu.---Ad Welfonem ducem. 523
    EPIST. Xu.---Ad monachos Massilienses. 524
    EPIST. XuI.---Ad Berengarium Gerundensem episcopum. 525
    EPIST. XuII.---Ad abbatem Cluniacensem. 526
    EPIST. XuIII.---Ad Eurardum episcopum Parmensem. 527
    EPIST. XIX.---Ad Harremanum Uldericum. 528
    EPIST. XX.---Ad Centullum comitem. 528
    EPIST. XXI.---Ad Arelatenses. 529
    EPIST. XXII.---Ad comitissam Mathildem. 530
    EPIST. XXIII.---Ad Aurelianenses. 530
    EPIST. XXIu.---Ad Amatum episcopum Florensem. 531
    EPIST. XXu.---Ad Arnaldum abbatem S. Seueri. 532
    EPIST. XXuI.---Ad Fulcardum. 532
    EPIST. XXuII.---Ad monachos Dolensis monasterii. 533
    EPIST. XXuIII.---Ad nobiles Bituricenses. 533
     EPIST. XXIX.---Ad Ladislaum Hungarorum regem. 53*
    EPIST. XXX.---Ad Lanfrancum archiepiscopum Cantuariensem.535
    EPIST. XXXI.---Ad incolas Prouincie. 536
    EPIST. XXXII.---Ad Isembertum episcopum Pictauensem. 537
    EPIST. XXXIII.---Ad Hugonem abbatem Cluniacensem. 537
    EPIST. XXXIu.---Ad Gebuinum archiepiscopum Lugdunensem. 538
    EPIST. XXXu.---Ad Rothomagensem, Turonensem et Senonenses archiepiscopos. 539
    EPIST. XXXuI.---Ad canonicos Lugdunenses. 540
    EPIST. XXXuII.---Ad Iordanum principem Capuanum. 541
    EPIST. XXXuIII.---Ad Henricum episcopum Aquileiensem. 542
    EPIST. XXXIX.---Ad Rainaldum episcopum Cumanum. 544
    EPIST. XL.---Ad Bosonem. 544
    LIBER SEPTIMUS REGISTRI. 545
    EPISTOLA PRIMA.---Ad Hubertum subdiaconum 545
    EPIST. II.---Ad Lucenses. 546
    EPIST. III.---Ad Germanos. 547
    EPIST. Iu.---Ad Wezelinum. 548
    EPIST. u.---Ad Aconium regem Danorum. 548
    EPIST. uI.---Ad Alphonsum regem Castelle. 549
    EPIST. uII.---Ad Richardum cardinalem. 551
    EPIST. uIII.---Ad monachos Massilienses. 551
    EPIST. IX.---Ad Astensem, Taurinensem et Aquensem episcopos. 552
    EPIST. X.---Ad uniuersos Britannos. 553
    EPIST. XI. Ad Uratislaum Bohemorum regem. 554
    EPIST. XII.---Ad Manassem archiepiscopum Remensem. 555
    EPIST. XIII.---Ad Theodorum uirdunensem episcopum. 557
    EPIST. XIu.---Ad Henricum Leodicensem episcopum. 558
    EPIST. Xu.---Ad Britannos et Turonenses. 558
    EPIST. XuI.---Ad Hubertum episcopum Teruannensium. 559
    EPIST. XuII.---Ad Dolenses monachos. 560
    EPIST. XuIII.---Ad Willelmum Auxiensem archiepiscopum. 561
    EPIST. XIX.---Ad Bituricenses, Narbonenses et Burdigalenses. 562
    EPIST. XX.---Ad Manassem archiepiscopum Remensem. 563
    EPIST. XXI.---Ad Aconum regem Danorum. 563
    EPIST. XXII.---Ad Arnoldum Cenomanensem episcopum. 565
    EPIST. XXIII.---Ad Guillelmum regem Anglorum. 565
    EPIST. XXIu.---Ad Willelmum abbatem Hirsaugiensem. 567
    EPIST. XXu.---Ad Guillelmum regem Anglorum. 568
    EPIST. XXuI.---Ad Mathildem reginam Anglorum. 569
    EPIST. XXuII.---Ad Robertum regis Anglorum filium. 570
    EPIST. XXuIII.---Ad episcopum Beneuentanum. 570
    LIBER OCTAuUS REGISTRI. 571
    EPISTOLA PRIMA.---Ad Synnadensem archiepiscopum. 571
    EPIST. II.---Ad Hugonem abbatem Cluniacensem. 575
    EPIST. III.---Ad Alphonsum Castelle regem. 577
    EPIST. Iu.---Ad Richardum. 578
    EPIST. u.---Ad episcopos Apulie et Calabrie. 578
    EPIST. uI.---Ad eosdem. 580
    EPIST. uII.---Ad uniuersos fideles. 581
    EPIST. uIII.---Ad Alphanum episcopum Salernitanum. 581
    EPIST. IX.---Ad Germanos. 582
    EPIST. X.---Ad Orzoccum iudicem Calaritanum. 583
    EPIST. XI.---Ad regem Suecie. 584
    EPIST. XII.---Ad Firmanos, Rauennates et Tuscos. 585
    EPIST. XIII.---Ad Rauennates. 586
    EPIST. XIu.---Ad Rauennates, Firmanos et Spoletinos. 587
    EPIST. Xu.---Ad ualuenses. 588
    EPIST. XuI.---. 589
    EPIST. XuII.---Ad clerum et populum Remensem. 590
    EPIST. XuIII.---Ad Hebolum comitem. 591
    EPIST. XIX.---Ad suffraganeos Ecclesie Remensis. 592
    EPIST. XX.---Ad Philippum regem Francorum. 593
    EPIST. XXI.---Ad Herimanum episcopum Metensem. 594
    EPIST. XXII.---Ad A . . . . filiam. 602
    EPIST. XXIII.---Ad episcopum Albanensem et principem  Salernitanum. 602
    LIBER NONUS REGISTRI. 603
    EPISTOLA PRIMA.---Ad archiepiscopum Rothomagensem. 603
    EPIST. II.---Ad Alphonsum regem Castelle. 604
    EPIST. III.---Ad episcopum Patauiensem et abbatem Hirsaugiensem. 606
    EPIST. Iu.---Ad abbatem Cassinensem. 609
    EPIST. u.---Ad Hugonem Diensem episcopum. 610
    EPIST. uI.---Ad abbatem Massiliensem. 611
    EPIST. uII.---Ad uniuersos Christianos. 612
    EPIST. uIII.---Ad uenetos. 613
    EPIST. IX.---Ad comitem quemdam. 613
    EPIST. X.---Ad episcopum Patauiensem. 614
    EPIST. XI.---Ad Desiderium abbatem Cassinensem. 615
    EPIST. XII.---Ad ualuenses. 616
    EPIST. XIII.---Ad Robertum comitem Flandrie. 616
    EPIST. XIu.---Ad reges Wisigothorum. 617
    EPIST. Xu.---Ad Hugonem Diensem episcopum. 618
    EPIST. XuI.---Ad clerum et populum Carnotensem. 619
    EPIST. XuII.---Ad Robertum ducem. 619
    EPIST. XuIII.---. 620
    EPIST. XIX.---Ad archiepiscopum Lugdunensem. 621
    EPIST. XX.---Ad episcopum Cantuariensem. 621
    EPIST. XXI.---Ad uniuersos fideles. 622
    EPIST. XXII.---Ad comitem Andegauensem. 623
    EPIST. XXIII.---Ad Turonenses et Andegauenses. 624
    EPIST. XXIu.---Ad Robertum comitem. 625
    EPIST. XXu.---Ad archiepiscopum Capuanum et ceteros. 626
    EPIST. XXuI.---Ad archiepiscopum Neapolitanum. 627
    EPIST. XXuII.---Ad Herimannum cardinalem. 627
    EPIST. XXuIII.---Ad uniuersos fideles. 628
    EPIST. XXIX.---Ad abbatem Massiliensem. 629
    EPIST. XXX.---Ad milites Teruannenses. 630
    EPIST. XXXI.---. 632
    EPIST. XXXII.---Ad archiepiscopum Lugdunensem. 633
    EPIST. XXXIII.---Ad Robertum comitem Flandrie. 634
    EPIST. XXXIu.---Ad Flandrenses. 635
    
    LIBER UNDECIMUS REGISTRI. 641
    EPISTOLA PRIMA.---Ad Robertum comitem Flandrie. 641
    EPIST. II.---Ad Guillelmum regem Anglorum. 641

OPERUM PARS SECUNDA.---EPISTOLAE EXTRA REGISTRUM uAGANTES.
    I.---Epistola ad Lanfranchum, Cantuariensem episcopum, De difficultatibus regiminis apostolatus. 643
    II.---Epistola ad monachos uallis Umbrose. 644
    III.---Epistola ad Sancium regem Aragonensium et Pampilonensium. 645
    Iu.---Epistola ad Ottonem episcopum Constantiensem. 645
    u.---Priuilegium pro eremo Camaldulensi. 646
    uI.---Ecclesie Bononiensis possessiones petente Lamberto episcopo confirmat. 648
    uII.---Gregorius omnes abbates et prelatos per Gallias constitutos hortatur ut ecclesiarum B. Petro stipendiariarum census pensitent Hugoni episcopo Diensi cui uices suas commissas nuntiat. 650
    uIII.---Epistola ad clerum et populum Matisconensem. 651
    IX.---Epistola ad canonicos S. Hilarii Pictauiensis. 652
    X.---Priuilegium pro monasterio SS. Petri et Huberti Andaginensis. 653
    XI.---Epistola ad Tierneum uice-comitem. 653
    XII.---Epistola ad Ottonem Constantiensem episcopum. 654
    XIII.---Epistola ad clericos et laicos Constantiensis episcopatus. 656
    XIu.---Epistola ad Germanos. 657
    Xu.---Ad canonicos Ecclesie Beluacensis. 658
    XuI.---Declaratio canonizationis Heriberti Coloniensis Ecclesie archiepiscopi. 658
    XuII.---Monasterii S. Marie uirginis  possessiones et priuilegia confirmat. 659
    XuIII.---Bulla pro monasterio Patauiensi. 659
    XIX.---Epistola ad Liprandum sacerdotem. 660
    XX.---Priuilegium pro monasterio Cluniacensi. 661
    XXI.---Priuilegium pro monasterio nouo in suburbio Pictauicensi. 666
    XXII.---Priuilegium per quod monasterium Gigniacense commitit regendum S. Hugoni 667
    XXIII.---Monasterii S. Petri Condomiensis possessiones confirmat. 668
    XXIu.---Suscipit monasterium Fontis Auellane sub  sua protectione. 669
    XXu.---Epistola ad Henricum episcopum Tridentinum. 670
    XXuI.---Epistola ad Germanos. 671
    XXuII.---Epistola ad omnes episcopos, abbates, ceterosque fideles. 674
    XXuIII.---Epistola ad Willelmum regem Anglorum. 674
    XXIX.---Bulla pro ecclesia S. Autberti Cameracensis, 675
    XXX.---Epistola ad Germanos. 676
    XXXI.---Epistola ad Germanos. 677
    XXXII.---Cathedram ecclesiam Florentinam tuendam suscipit, bonaque eius confirmat, petente Ragnerio episcopo. 677
    XXXIII.---Epistola ad archiepiscopos, episcopos, duces, comites, ceterosque principes cum omni populo regni Teutonicorum 679
    XXXIu.---Epistola ad omnes archiepiscopos, episcopos, abbates, reges, principes, clericos et laicos in Narbonensi Gallia, Guasconia et Hispania regione constitutos, quando Amatum Oloronensem episcopum S. R. E. legatum misit in Galliam et Hispaniam. 681
    XXXu.---Monasterium S. Michelis Pisanum tuendum suscipit et eius bona ac iura confirmat. 681
    XXXuI.---Priuilegium pro monasterio S. Saluatoris Septimiani. 682
    XXXuII.---Priuilegium pro monasterio S. Crucis Kimperligiensis. 684
    XXXuII.---Priuilegium pro monasterio S. Benigni Diuionensis. 685
    XXXIX.---Epistola ad Gallos. 687
    XL.---Priuilegium pro Casinensi cenobio. 688
    XLI.---Littere commendatitie date Berengario post concilium Romanum. 689
    XLII.---Epistola ad Germanos. 690
    XLIII.---Epistola ad Rodulfum regem. 690
    XLIu.---Epistola ad Rodulfum regem et Saxones. 691
    XLu.---Epistola ad omnes fideles per Teutonicum et Italicum regnum. 692
    XLuI.---Epistola ad monachos Casinenses. 692
    XLuII.---Epistola ad monachos Casinenses. 693
    XLuIII.---Epistola ad Petrum Albanensem et Odelricum Patauinum. 694
    XLIX.---Epistola ad Hugonem episcopum Diensem. 695
    L.---Epistola ad Anselmum monasterii Beccensis abbatem. 696
    LI.---Epistola ad Henricum episcopum Leodicensem. 697
    LII.---Epistola ad Aymericum uicecomitem et Narbonenses. 697
    LIII.---Epistola ad Rodulfum archiepiscopum Turonensem et Eusebium episcopum Andegauensem. 698
    LIu.---Priuilegium pro monasterio S. Zezonis Pisano. 698
    Lu.---Epistola ad Landricum Matisconensem episcopum. 699
    LuI.---Epistola ad canonicos S. Martini Turonensis 700
    LuII.---Epistola ad Richardum Ecclesie Romane cardinalem et abbatem Massiliensem. 701
    LuIII.---Epistola Ugoni Diensis ecclesie episcopo et Richardo Massiliensi cardinalibus. 701
    LIX.---Epistola ad clerum, Aymericum uice-comitem et uniuersum populum Narbonensem. 701
    LX.---Confirmat omnia priuilegia Panormitane ecclesie. 702
    LXI.---Priuilegium pro ecclesia S. Quintini. 704
    LXII.---Bulle pro monasterio S. Marie Pinerolensis. 705
    LXIII.---Epistola ad monachos Conchenses et Figiacenses. 707
    LXIu.---Epistola ad omnes fideles. 708
    LXu.---Priuilegium pro ecclesia S. Sophie Beneuentana. 710
    LXuI.---Epistola ad Altmannum episcopum Passauiensem. 713
    LXuII.---Epistola ad Altmannum. 713
    LXuIII.---Epistola ad episcopum Rothomagensem. 713
    LXIX.---Epistola ad Wimundum episcopum Auersanum. 713
    LXX.---Epistola ad episcopos Hispanos. 713
    LXXI.---Priuilegium confirmationis bonorum immunitatumque monasterii Hirsaugiensis quod sub apostolice sedis protectione recipitur, iniuncto onere annui census. 714
     LXXII.---Priuilegium ad Almodum abbatem Rothonensem. 716
    LXXIII.---Bulla pro monasterio S. Petri Iuncellensis. 717
    LXXIu.---Priuilegium pro monasterio S. Benedicti. 718
    LXXu.---Priuilegia ecclesie S. Audomari in Arthesia Roberto Flandrie comite postulante confirmat. 719
    LXXuI.---Bulla pro monasterio Cauensi S. Trinitatis. 721
    LXXuII.---Epistola ad Letum abbatem S. Michelis in Passiniano. 721
    LXXuIII.---Priuilegium pro ecclesia S. Pauli Rome. 722
    LXXIX.---Priuilegium pro ecclesia S. Audomari. 728
    LXXX.---Altmanno episcopo Passauiensi epistolam mittit in qua ei rigorem canonum pro tempore flecti permittit. 729
    LXXXI.---Priuilegium pro monasterio uindocinensi. 729
    LXXXII.---Confirmatio primatus Ecclesie uiennensis, et concessio priuilegiorum, confirmatis iis que a predecessoribus pontificibus eidem concessa sunt. 731
    LXXXIII.---Epistola Gregorii uII ad clerum et populum uiennensis Ecclesie. 732

EPISTOLAE DIuERSORUM AD GREGORIUM uII.
    I.---Lanfranci archiepiscopi Cantuariensis ad Hildebrandum Romane Ecclesie archidiaconum. 733
    II.---Hildebrandi ad Lanfrancum. 734
    III.---Lantranci ad Gregorium uII. 735
    Iu.---Sigefridi Moguntini episcopi ad Hildebrandum Romane Ecclesie archidiaconum epistola. 735
    u.---Sigefredi Moguntini archiepiscopi ad Gregorium uII epistola. 736
    uI.---Epistola Sigefredi ad Gregorium uII. 738
    uII.---Eiusdem ad eumdem. 740
    uII BIS.---Epistola Manasse Remorum archiepiscopi ad Gregorium uII 741
    uIII.---Epistola Hugonis Diensis episcopi ad Papam. 744
    IX.---Epistola Saxonum ad Gregorium uII. 745
    X.---Saxonum Rodulpho fauentium ad Gregorium epistola. 746
    XI.---Willelmi regis Anglorum ad Gregorium uII. 748
    XII.---Iusiurandum Roberti dicti Carnotensis episcopi, cuius meminit Gregorius uII. 748
    GREGORII PAPAE DECRETUM. 750

S. GREGORII uII OPERUM PARS TERTIA.---CONCILIA ROMANA.
    Concilium Romanum I, pro reformando Ecclesie statu. Anno Domini 1074. 750
    Concilium Romanum II, pro reformanda Ecclesia. 787
    Concilium Romanum III, quo Henricus rex Germanie, Sigefridus Moguntinus, Willelmus Traiectensis, et Robertus Bambergensis episcopi excommunicantur, anno Domini 1077. 789
    Concilium Romanum Iu, in quo Gilbertus Rauennas, Tebaldus Mediolanensis, aliique plures episcopi excommunicantur, anno Domini 1078. 796
    Concilium Romanum u, pro restauratione S. Ecclesie, anno Domini 1078. 800
    Concilium Romanum uI, in quo Berengarius sepe ad penitentiam uocatus, sepiusque relapsus, heresim suam iterum abiurauit, fidemque catholicam professus fuit, anno Domini 1079. 809
    Concilium Romanum uII, in quo regnum Germanie Henrico abrogatum, collatum fuit Rodulpho, ea constitutione addita, ne deinceps inuestiture beneficiorum a laicis conferantur uel accipiantur, anno Domini 1080. 814
    Concilium Romanum uIII, in causa Henrici regis et episcoporum quorumdam, anno Domini 1081. 820
    Concilium Romanum IX, anno Domini 1083. 821
    Concilium Romanum X, quo Guibertus antipapa et heresiarcha atque Henricus pseudoimperator, cum omnibus suis fautoribus, excommunicatur, anno Domini 1084. 821

AD OPERA S. GREGORII APPENDICES.
    APPENDIX PRIMA.---OPERA A NONNULLIS S. GREGORIO ASCRIPTA. 823
    I.---Commentarius in uII psalmos penitentiales. 823
    II.---Fragmentum expositionis in Mattheum. 823
    APPENDIX SECUNDA.---WIBERTUS ANTIPAPA .
    Notitia historica. 826
    Notitia diplomatica. 827
    Wiberti antipape epistole et priuilegia. 827
    I.---Canonicorum ueronensium possessiones et priuilegia confirmat. 827
     II.---Littere Clementis III antipape ad omnes fideles. Ordinem sessionis inter episcopos concilio assidentes statuit. 828
    III.---Rauennatis Ecclesie priuilegia a Wiberto antipapa, qui Clemens appellari uolebat, confirmantur. 830
    Iu.---Clementis III antipape epistola ad Watrizlaum primum ducem, postea regem Bohemie hortatur ad soluendam sedi Romane oblationem et ad cuiusdam episcopatum promotionem. 831
    u.---Clementis III antipape et concilii Romani synodica ad clerum uniuersum. 832
    uI.---Wilberti epistola ad O. Ostiensem. 836
    uII.---Priuilegium Clementis III pro Parthenone B. Petri Palauini. 838
    uIII.---Clementis III, siue Guiberti pseudopape bulla, qua canonicis ecclesie Regiensis omnia illorum bona et iura confirmat. 839
    IX.---Clementis III epistola ad Ruithardum archiepiscopum Moguntinum. 841
    X.---Clementis III epistola ad Rotbertum Bambergensem episcopum. 841
    XI.---Clemens III preposito et uniuerso clero Moguntino scribit de Ruthardi archiepiscopi criminibus. 842
    APPENDIX TERTIA.---uETERA MONUMENTA CONTRA SCHISMATICOS. 844
    Epistola nuncupatoria. 844
    S. Gebhardi archiepiscopi Salisburgensis epistola ad Hermannum episcopum Metensem pro Gregorio uII. 848
    Epistola S. Gebhardi ad Hermannum. 848
    uita et res geste S. Altmanni episcopi Passauiensis. 867
    Incipit prologus. 867
    Incipit uita. 869
    uita B. Tiemonis archiepiscopi Salisburgensis. 893
    Incipit passio S. Tiemonis episcopi. 895
    uita S. Anselmi episcopi Lucensis. 903
    Constantini Caietani animaduersio in uitam S. Anselmi 905
    uita S Anselmi. 908
    uita comitisse Mathildis. 939
    In Donizonis pema de uita comitisse Mathildis. 941
    Prefatio Ludouici Antonii Muratorii. 941
    Leibnitii monitum. 947
    Incipit epistola uite Mathildis. 949
    Capitula. 951
    Incipiunt capitula primi libri. 951
    I.---Narrat Canossa qui fuerint, qui eam edificauerint, et a quibus regibus obsessa fuerit, et qualiter cum grandi uictoria euaserit. 957
    II.---Refert Canossaamorem Actonis erga se, et quomodo acquisiuit idem Acto corpora uictoris et Corone, et S. Apollonium episcopum et confessorem. 966
    III.---Que et qualis fuit uxor Actonis, et quot filios habuit, et quod filius eius Teudaldus princeps exstitit post ipsum, et quod idem Teutaldus edificauit monasterium illud, quod est inter Padum et Larionem. 967
    Iu.---De tribus filiis Teudaldi, et uxor eius. 967
    u.---De episcopo Aretine urbis, qui fuit frater Bonifacii. 968
    uI.---Quod nonnulli marchiones Longobardie studuerunt separare Chonradum a Bonifacio, et quod Bonifacius duxit uxorem comitissam Richildam; et de magno bello, quod tota Longobardia fecit cum Bonifacio et Chonrado apud Curaliolum, qui est prope Reginam urbem. 969
    uII.---Quod marchiones sepulti sunt apud Canossam. 971
    uIII.---Cuius stature et cuius qualitatis exstitit Bonifacius, et quid de ipso sybilla prophetizauit. 971
    IX.---Cum quanta gloria et honore duxit dux et marchio Bonifacius illustrem ducatricem Beatricem. 971
    X.---Quod rex Chonradus Parmam uicit adiutus a Bonifacio, et quod idem rex idemque marchio iuramento federati sunt. 974
    XI.---Quid egit Bonifacius in Burgundiam eundo et redeundo. 976
    XII.---De aceto quod marchio Bonifacius transmisit Henrico regi secundo, et de grandi dono quod quidam seruus eius dedit eidem regi. 978
    XIII.---Quod aliquando in consilio suo, aliquando occasione uigilie noctis, Henricus secundus rex tentauit capere Bonifacium. 979
    XIu.---Quod Bonifacius studiosus fuit in diuinis rebus. 980
    Xu.---Quod a regibus Teutonicis uenit mos uenundandi ecclesias, et quod Bonifacius acceptauit inde penitentiam a sancto Guidone abbate. 981
    XuI.---Urbana alt reatio inter Canossam et Mantuam  de corpore ducis et marchionis Bonifacii. 982
    XuII.---Quot annis uixit Beatrix post Bonifacium, et quam prudenter omnia rexit. 988
    XuIII.---Quod secundus Henricus tempore Beatricis mortuus est, et quod tertius Henricus cum papa Alexandro II nimie discordatus est. 989
    XIX.---Quod post Alexandrum Gregorius septimus papa factus est, cum quo prelibatus rex tam diu discordatus est, quod ab eo damnatus est. 991
    XX.---De obitu domine Beatricis, et quomodo Canossa dolet ex ea, et de corpore eius. 994
    Expliciunt Cap. primi libri. 994
    Incipiunt secundi. 995
    I.---De primo aduentu tertii Henrici et Gregorii uII pape in Longobardiam, et qualiter a ducatrice Mathildi apud Canossam suscepti sunt, et quod eumdem regem subuertit Guibertus archiepiscopus, et alia uice uenit cum eo Romam contra papam. 997
    II.---Qualiter contra regem et Guibertum exarserit domina Mathildis, et quod cunctis catholicis subuenerit. 1001
    III.---De obitu pape Gregorii, et de electione Desiderii et Urbani pape, et quod cunctis catholicis subuenerit, et quod domina Mathildis pro Romana Ecclesia pugnauit, et de obitu S. Anselmi Lucensis episcopi. 1003
    Iu.---De tertio aduentu regis Henrici in Italiam, et de obsidione Mantuane urbis. 1006
    u.---Obiurgatio ac detestatio seu digna exhortatio contra Mantuam. 1007
    uI.---Item de eodem rege et domina eadem, et de bello militum comitisse cum rege apud tres comitatus. 1009
    uII.---De obsidione Montis Belli, et de uexillo regis apud Canossam capto. 1010
    uIII.---De separatione Praxedis regine ab Henrico rege, et de aduentu pape Urbani in Longobardiam. 1014
    IX.---De obsidione Nogare. 1015
    X.---Quid in Gallis papa Urbanus lucratus est, et de reuersione sua ad Italiam. 1016
    XI.---De recessu Chonradi ab Henrico patre suo, et de morte pape Urbani. 1017
    XII.---De electione Paschalis pape, et de praua Guiberti morte. 1017
    XIII.---De obitu Chonradi regis et de obsidione Ferrarie. 1018
    XIu.---Quod papa Paschalis ob piam tutelam domine Mathildis direxit in Longobardiam uenerabilem cardinalem Bernardum. 1019
    Xu.---De obitu regis Henrici tertii. 1021
    XuI.---Congrua exhortatio Paschalis pape. 1021
    XuII.---De aduentu Paschalis pape in Longobardiam et in Gallias. 1022
    XuIII.---De legatis et de prima aduentu quarti Henrici regis in Italiam. 1024
    XIX.---Quo timore Mantuani ad fidelitatem domine Mathildis redierint. 1028
    XX.---Quod erga Dei cultum domina Mathildis intentissima fuit. 1030
    Chartula comitisse Mathildis super concessione bonorum suorum facta Romane Ecclesie. 1035
    De thesauro Canusine Ecclesie Romam transmisso et de compensat one Ecclesie Canusine facta. 1038
    uita comitisse Mathildis. Historia illustrissime comitisse, et de gestis potentissimorum progenitorum suorum. 1039
    CAP. I.---De obsidione castri Canosse ac liberatione regine Adelaide, quam Beringarius rex Italie detinebat. 1039
    CAP. II.---Otto imperator in auxilium uenit Ottoni in Canossa obsesso et Berengarius capitur. 1041
    CAP. III.---De prelio inter Adalbertum regem Italie et Lithulphum, Ottonis imperatoris filium. 1042
    CAP. Iu.---De Theodaldo Ottonis filio, et eius filiis, Theodaldo scilicet, Bonifacio et Conrado, et de morte Thedaldi ut Conradi. 1044
    CAP. u.---De Bonifacio patre Mathildis et qualiter Beatricem duxit uxorem. 1045
    CAP. uI.---De confederatione Bonifacii cum imperatore Conrado et eius morte. 1046
    CAP. uII.---De fama comitisse Mathildis et de fama et opinione eius mariti. 1047
    CAP. uIII.---De pace facta per comitissam inter imperatorem et papam. 1048
    CAP. IX.---Qualiter papa et comitissa, imperatoris fide mutata, insidias euaserunt, et sibi et suis euaserunt. 1049
    CAP. X.---De thesauro quem misit papa pro Ecclesia  Canusina ad instantiam comitisse Mathildis. 1050
    CAP. XI.---De persecutione in comitissam pro fauore Ecclesie, et obsidione Mantue. 1051
    CAP. XII.---Depredatio uexilli imperatoris a comitissa, et de uictoria contra eumdem consecuta. 1052
    CAP. XIII.---Qualiter imperatoris filius adhesit comitisse, patre relicto, et qualiter Ferrariam recuperauit. 1053
    CAP. XIu.---Qualiter comitissa abbatem Bernardum a carcere liberauit, et de Henrico imperatoris filio, qui, comitissa fauente, regnum patris obtinuit. 1053
    CAP. Xu.---De pace confirmata inter imperatorem et comitissam, et qualiter imperator regni diadema suscepit a papa. 1054
    CAP. XuI.---De rebellione Mantue et qualiter se reddiderunt comitisse. 1055
    CAP. XuII.---Qualiter erga Dei cultum fuerit deuota et de eius transitu glorioso. 1056
    CAP. XuIII.---De eius sepulture opinione. 1057
    De auctore sequentium opusculorum. 1058
    Bernaldi presbyteri tractatus de sacramentis excommunicatorum iuxta assertionem sanctorum Patrum. 1061
    Apologeticus eiusdem Bernaldi super excommunicationem Gregorii uII. 1067
    Synodus Romana sub Gregorio uII celebrata. 1079
    Incipit utilis altercatio duorum super quodam capitulo, de incontinentia sacerdotum. 1080
    Superiorum controuersarium irrefragabilis depulsio et predicti capituli proscriptio. 1086
    Item contumeliosa rescriptio. 1091
    Superioris epistole retractatus et sepe triti capituli irrefragabilis anathematismus. 1095
    Apologeticus eiusdem Bernaldi presbyteri pro decretis Gregorii uII pontificis maximi editis in synodo Romana. 1105
    Capitula.
    CAP. I.---Decretalis epistola uenerabilis pape Gregorii. 1107
    CAP. II.---De auctoritate quatuor principalium conciliorum. 1108
    CAP. III.---De auctoritate apostolicarum institutionum. 1109
    CAP. Iu.---De auctoritate reliquorum conciliorum. 1110
    CAP. u.---Breuis enumeratio decretorum superioris epistole. 1111
    CAP. uI.---De primo statuto, id est, de Simoniacis. 1112
    CAP. uII.---De secundo statuto, id est, de emptoribus ecclesiarum. 1114
    CAP. uIII.---Quod et sacra Scriptura damnet uenditores spiritualium officiorum. 1115
    CAP. IX.---Item, quod emptores eorum damnet. 1116
    CAP. X.---Item mediatores huiusmodi Simoniace negotiationis. 1117
    CAP. XI.---Detectio statuti predicte decretalis epistole, id est, ut incontinentes altari nullatenus ministrent. 1118
    CAP. XII.---De anathemate eorum qui defendunt incontinentiam sacerdotum, per Sozomeni capitulum ex Tripartita historia depromptum. 1120
    CAP. XIII.---Quod non sacramentorum ministris, sed laicis permissum sit, ut unusquisque suam habeat uxorem. 1121
    CAP. XIu.---Quid Apostolus constituat de sacris ordinibus. 1124
    CAP. Xu.---Utilis consideratio eiusdem institutionis. 1125
    CAP. XuI.---Expositio B. Hieronymi super eamdem institutionem. 1127
    CAP. XuII.---De quarto statuto predicte decretalis epistole, ne populus officia clericorum recipiat, quos apostolica statuta contemnere uideat. 1130
    CAP. XuIII.---Cur eorum officia populo sunt prohibita. 1131
    CAP. XIX.---Explanatio cuiusdam capitis, quod presenti statuto uideatur aduersari. 1133
    CAP. XX.---Quid domnum apostolicum compulerit, ut hec statuta depromeret. 1135
    CAP. XXI.---Quod non illi, sed SS. Patribus pro huiusmodi  statutis esset indignandum. 1137
    CAP. XXII.---Cur eisdem statutis nulle apposite sint inducie. 1138
    CAP. XXIII.---Quod domnus apostolicus non solum episcopos, sed et subditos eorum damnare possit. 1138
    CAP. XXIu.---Quod cuiuslibet episcopi parochianus domno apostolico etiam plus debeat obedire, quam proprio episcopo. 1139
    Prefatiuncula in tres sequentes epistolas. 1141
    De damnatione eorum qui papam totamque Romanam synodum deauctorare tentauerunt, et de sacramentis damnatorum. 1141
    EPISTOLA PRIMA.---Adalberti ad Bernaldum. 1141
    EPIST. II.---Bernaldi ad Albertum. 1143
    EPIST. III.---Adalberti ad Bernaldum. 1166
    Bernaldi presbyteri.---De uitanda excommunicatorum communione, de reconciliatione lapsorum, et de conciliorum, canonum, decretorum, decretalium, ipsorumque Pontificum romanorum auctoritate. 1181
    Liber. 1182
    Monitum editoris Patrologie. 1217
    Monitum editoris Germanie sacre. 1218
    Apologetice rationes contra schismaticorum obiectiones. 1220
    De uitandis excommunicatis eorumque communicatoribus ad Recchonem. 1231
    Monitum. 1231
    EPISTOLA PRIMA---Ad Recchonem. 1231
    EPIST. II.---Ad eumdem. 1234
    De emptione ecclesiarum ad Paulinum clericum Metensem. 1235
    EPIST. III.---Ad Paulinum. 1236
    Pro Gebhardo episcopo Constantiensi Ecclesie in locum exauctorati prefecto epistola apologetica. 1237
    De presbyterorum officio tractatus. 1243
    De solutione iuramentorum tractatus. 1249
    Monitum. 1249
    Tractatus de reordinatione uitanda, et de salute paruulorum qui ab excommunicatis baptizati sunt, ad Gebhardum episcopum Constantiensem 1255
    Tractatus de prudenti dispensatione ecclesiasticorum sanctionum. 1265
    Monitum. 1265
    De sacramentis morientium infantum. 1271
    Monitum. 1271
    Chronicon Bernaldi. 1275
    Obseruationes preuie. 1276
    Necrologium. 1285
    De lunaribus regularibus. 1289
    De regularibus patrum. 1289
    De controuersia embolismorum. 1289
    De utilitate lunarium regularium. 1290
    De saltu lune. 1290
    Chronica que contradidit monasterio Domini Saluatoris. 1299
    Incipiunt chronica uenerabilis Bede presbyteri iuxta Hebraicam ueritatem. 1299
    Pars altera genuina . 1365
    Synodus Moguntina in causa Caroli Constantiensis episcopi Simoniaci. 1432
    Lectori. 1432
    Incipit.
    Epistola cleri et populi Moguntini ad Sigefridum archiepiscopum. 1437
    Stephani episcopi Harberstatensis et S. Anselmi archiepiscopi Cantuariensis epistole due aduersus schismaticos sub Gregorio uII et Urbano II Romanis pontificibus. 1441
    Lectori. 1441
    Epistola Waltrami seu Waralmi. 1442
    Epistola Ludouici comitis uel Stephani Halberstatensis episcopi. 1444
    Epistola S. Anselmi archiepiscopi Cantuariensis ad Wilhelmum abbatem Hirsaugiensem. 1447
    Commentariolus Helsonis scholastici. 1447
    ADDENDA.---De Berengarii heresiarche damnatione multiplici Bernaldi tractatus. 1449
    Prefatio Chiffletii. 1449
    De Beringerii heresiarche damnatione multiplici. 1483




 FINIS TOMI CENTESIMI QUADRAGESIMI OCTAuI.


