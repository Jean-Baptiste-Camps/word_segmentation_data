
PATROLOGIAE TOMUS CCXuII

INNOCENTIUS III PONTIFEX ROMANUS.

TOMUS QUARTUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS, TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; INNUMERABILIBUS INDICIBUS LOCUPLETATA; SED, PRAESERTIM DUOBUS IMMENSIS ET GENERALIBUS, ALTERO SCILICET RERUM, QUO CONSULTO, QUIDQUID NON SOLUM TALIS TALISuE PATER, uERUM AUTEM UNUSQUISQUE PATRUM, ABSQUE ULLA EXCEPTIONE, IN QUODLIBET THEMA SCRIPSERIT, UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE uERSUS, A PRIMO GENESEOS USQUE AD NOuISSIMUM APOCALYPSIS, COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA, AD INSTAR IPSIUS ECCLESIAE, DUABUS PARTIBUS CONSTAT SIMUL AC DIuIDITUR, ALIA NEMPE LATINA, ALIA GRAECO-LATINA. ILLA PENITUS EXARATA, NOuEMDECIM ET DUCENTIS uOLUMINIBUS EST IMMENSA, CENTUMQUE ET MILLE FRANCIS uENIT. GRAECA SUBDIuIDITUR ET DUPLICI EDITIONE TYPIS MANDATA EST. PRIOR GRAECUM TEXTUM, UNA CUM uERSIONE LATINA, LATERALIS AMPLECTITUR, ET FORSAN CENTUM uOLUMINUM EXCEDET NUMERUM. POSTERIOR AUTEM HANCCE uERSIONEM TANTUM EXHIBET, IDEOQUE INTRA QUINQUAGINTA CIRCITER uOLUMINA RETINEBITUR. UNUMQUODQUE uOLUMEN GRAECO-LATINUM OCTO, UNUMQUODQUE MERE LATINUM QUINQUE FRANCIS SOLUMMODO EMITUR: uERUM, IN UTROQUE CASU, ID EST AD FRUENDUM HOC BENEFICIO, COLLECTIONEM INTEGRAM, SIuE ORIENTALEM, SIuE OCCIDENTALEM CONDUCAT EMPTOR NECESSE ERIT; ALIAS CUIUSQUE uOLUMINIS AMPLITUDINEM NECNON ET DIFFICULTATES uARIA PRETIA AEQUABUNT.

PATROLOGIAE TOMUS CCXuII
ET, SALuIS INDICIBUS, TOTIUS PATROLOGIAE LATINAE ULTIMUS.

INNOCENTIUS III PONTIFEX ROMANUS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XIII.

INNOCENTII III, ROMANI PONTIFICIS,



OPERA OMNIA,

TOMIS QUATUOR DISTRIBUTA, QUORUM PRIORES TRES REGESTORUM BALUZIANAM RECENSIONEM COMPLECTUNTUR, ACCEDENTIBUS ANECDOTARUM EPISTOLARUM LIBRIS, QUOS FRUSTRA OLIM A BALUZIO EXPETITOS EX BIBLIOTHECA uATICANA IN LUCEM EMISERUNT LA PORTE DUTHEIL ET BREQUIGNY; QUARTO uOLUMINI INSUNT EPISTOLAE EXTRA REGESTUM uAGANTES, PONTIFICIS DENIQUE SERMONES ET OPUSCULA uARIA, TUM IAM OLIM EDITA, TUM RECENTIUS AB EMINENTISSIMO CARDINALI MAIO, D. LUIGI TOSTI, ETC., ETC., TYPIS MANDATA, ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS QUARTUS.
uENEUNT 4 uOLUMINA 30 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT MONTROUGE. 1855.


ELENCHUS AUCTORUM ET OPERUM QUI IN HOC TOMO CCXuII CONTINENTUR.


INNOCENTIUS III PONTIFEX ROMANUS
Supplementum ad Regesta Innocentii III	col. 9
Innocentii III Sermones.	309
Opuscula:	
Dialogus inter Deum et peccatorem.	691
De contemptu mundi.	701
Libellus de eleemosyna.	747
Encomium caritatis.	761
De sacrificio misse.	763
Dubiorum appendix:	
Commentarium in septem psalmos penitentiales.	967
Regula ordinis S. Spiritus de Saxia.	1129
Tabula epistolarum Innocentii III secundum litteram initialem digesta.	1159





Main uolume text




[OPERA OMNIA INNOCENTII III.]





MONITUM MAXIMI MOMENTI AD OMNEM CLERUM CATHOLICUM.

Cum in hac perardua septemdecim ultra ducentos maioris forme uoluminum editione non potuerit fieri quin typographice nonnunquam, dogmatice etiam forte, insciis certe nobis, errauerimus , clerum et uiros doctos officii nostri est certiores facere, quod illis haud ingratum fore speramus, Collectionis huius textum, qui integer stereotyporum beneficio prostat, a nobis iteratis curis iam diu retractatum et ad exactissime reuisionis crisim reuocatum; sic Notitiam in Leonem I papam, ex Schenemanno depromptam, sic nonnullorum iudicia de Augustino, minus recte sentientium, expunximus, alia que medicatione opus habent sedulo correcturi uel omnino rescissuri. Quo fiet ut proxime editiones expurgate et, quantum fieri potest, emendate prodeant. Iis interim quibus iam ad manus est Patrologia nostra, statim ac aliquid uitii nobis innotuerit, chartam medicabilem, ipsa translatione omni impensa immuni, transmittendam curabimus.

Ex laboriosa cura, sicut ex iterata, uniuersali et minutissima tot et tante molis librorum reuisione uel expurgatione, quante impense prouenire debeant, omnibus notum est. uerumtamen pro minimo ducimus aut sollicitudines aut sumptus, dum nitidissima textuum correctio, et presertim orthodoxe doctrine ueritas in integrum seruentur.

Opus cum maioris est momenti, tunc illud securius et inoffenso pede percurrere debemus. Porro, quid totius traditionis catholice impressis et peruulgatis libris equiparandum est?

Sub duplici respectu siue typographie siue theologie irreprehensibilis cuiusque pagine munditia fulgeat. Hoc in nostris uotis est. Quapropter enixe et publice lectores hortamur, ut si quis ob textus maculam aut propter aduersum sane fidei uerbum potuerit offendi, sine mora nobis beneuolenter denuntiet. Nostra mens est sicut et firma uoluntas pro nichilo qualecunque uigiliarum damnum uel laborum curam computandi, si Patrologiam nostram perdilectissimam, in quantum ad omnium textuum nitorem uel ad orthodoxe doctrine integritatem attinet, irreprehensam penitus edificare possimus.

Pauca tamen, ut speramus, supersunt reformanda. Duos adducere liceat idoneos testes ex doctissima Bollandi familia, qui per epistolam Bruxellis ad nos transmissam asserunt sibi uolumina nostra euoluentibus nichil aut leuiora occurrisse perstringenda. Quibus accedat testimonium Superioris generalis congregationis in informandis ad theologiam adolescentibus facile principis, uiri eminenti doctrina simul et prudentia atque animi grauitate conspicui, qui Patrologiam »monumentum immortale scientiis ecclesiasticis a nobis erectum« non dubitauit appellare.

Ad satisfactionem simul et edificationem lectoris, patefacere nos iuuat, Doctores, Patres, uel Scriptores ecclesiasticos, in septemdecim et ducentis Patrologie latine uoluminibus recusos, non minus quam sexdecim ducentorum et mille auctorum attingere numerum.





SUPPLEMENTUM AD REGESTA INNOCENTII III ROMANI PONTIFICIS.



I. Ad prepositum  , Decanum  et canonicos Maioris ecclesie Argentinensis.---Prebendam, a F. preposito S. Thome resignatam, ipsis confirmat. 
[BREQUIGNY et LA PORTE DUTHEIL, Append. ad Regesta Innocentii, t. III, p. 1065. Ex Apographo, ad fidem Autographi in Maioris ecclesie Argentinensis archiuiis asseruati, a D. Grandidier diligenter collato.]


Cum partes inter se super mota questione conueniunt, uel altera renuntiat questioni, ad hoc solum exigitur officium Iudicis, ut quod a partibus fit faciat inuiolabiliter obseruari, ne cui contra compositionem aut cessionem per se factam liceat ulterius prosilire. Sane, cum dilecti filii, Arnoldus,  nuntius et concanonicus uester, et F. prepositus Sancti Thome  , ad nostram presentiam accessissent, super prebenda, de qua, per dilectum filium, P. tituli Sancte Cecilie presbyterum Cardinalem  , tunc apostolice sedis legatum, idem prepositus fuerat inuestitus, in nostra et fratrum nostrorum audientia disceptarunt. Cumque nos,  auditis que hinc inde proposita fuerant, de communi consilio fratrum nostrorum, sententiam formare ac ferre uellemus, dictus prepositus ad nos humiliter et deuote accessit, et ius, si quod sibi competeret in eadem prebenda, in manibus nostris spontaneus resignauit. Nos igitur, Ecclesie uestre uolentes inposterum paci et tranquillitati consulere, recepta resignatione ipsius, ei super eadem prebenda perpetuum silentium imponimus, et uos, et Ecclesiam uestram, ab impetitione ipsius super eam presentium auctoritate reddimus absolutos. Nulli ergo, etc.

Datum Laterani, uI Nonas Martii, pontificatus nostri anno primo.



II. Mattheum  abbatem S. Nicolai de Pratis Ribodi Montis, Laudunensis dieceseos.---Recipiuntur sub protectione B. Petri, et enumerantur bona ad ipsos spectantia. .
[Bullam hanc edimus ad fidem apographi, quod ex Chartulario monasterii S. Nicolai de Pratis, fo 9, uo transcriptum, in Chartophylacio nostro reposuit D. Grenier. Idemque hanc notulam adscripsit.---»Cette Bulle confirme la stabilité des religieux, qui auoient fait profession dans l'abbaye de S. Nicolas, en ce monastère, à moins que ce ne soit pour embrasser un état plus strict; la présentation aux cures; la permission de donner la sépulture à ceux qui la désireront, pouruu qu'ils ne soient ni excommuniés, ni interdits; l'élection d'un abbé par la communauté, sa bénédiction et son intronisation, sans exiger ni palefroi, ni chape de soie, parce que cette exaction tient à la simonie.« BRÉQUIGNY, ibid.]


INNOCENTIUS episcopus, seruus seruorum Dei, dilectis filiis, MATTHAEO, abbati Sancti Nicolai de Pratis, eiusque fratribus, tam presentibus quam futuris, regularem uitam professis in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis  incursus aut eos a proposito reuocet, aut robur, quod absit! sacre religionis eneruet. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Nicolai de Pratis, in quo diuino mancipati estis obsequio, ad exemplar predecessorum nostrorum, felicis recordationis, Innocentii, Adriani, Alexandri, Urbani, et Celestini, Romanorum pontificum, sub beati Petri et nostra protectione suscipimus, et presentis scripti priuilegio communimus; statuentes, ut quascunque possessiones, quecunque bona idem monasterium iuste et canonice possidet, aut in futurum concessione pontificum, oblatione fidelium, seu aliis iustis modis,  procurante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis.

Locum ipsum uidelicet, ab omni aduocatione successorum nobilis uiri Anselmi bone memorie, ipsius loci fundatoris  , liberum, cum omnibus appenditiis suis, in ea libertate que ab eodem Anselmo deuotionis intuitu eidem loco concessa est; totam uillam que illi adiacet  , cum furno et molendino, cum pascuis, siluis, aqua, piscatione, pratis, banno et districto; ecclesiam Sancti Germani de Ribodi-Monte, cum thesauraria et schola  adiacenti, parochia Sancti Petri, cum ceteris pertinentiis suis; altare de Fontanis  , cum tribus partibus maioris decime eiusdem uille et tota minori decima, et omnibus obuentionibus et oblationibus eiusdem loci, exceptis his que presbytero offeruntur in celebratione sue misse; altaria de Bohaing  ; altaria de Restoliis  , altaria de uillers  , cum omnibus pertinentiis eorum, que bone memorie Simon  , quondam Nouiomensis episcopus, ecclesie uestre dedit  , et successor eius Balduinus  scripto suo postea confirmauit; terram que dicitur Tasiniacus  cum pascuis, siluis, aqua, piscatura, pratis, banno et districto; altare de Tenella  , cum dote sua; uillam que dicitur Montiniacus  , preter sextam decimam  partem communis allodii, et dimidiam partem terre Fulcherici; altare eiusdem uille, cum tota decima tam minori quam maiori; apud uillam que dicitur Fillencis  , totam decimam tam maiorem quam minorem, cum terra de Merallu, undecim modios frumenti, et unum modium pise, et tres solidos monete, quos in festiuitate sancti Remigii ab ecclesia Sancti Foillani processu habetis; in ecclesia de Clarofonte, sex modios frumenti, et unum sextarium; apud uillam que dicitur Diercis  , altare cum duabus partibus maioris decime, et totam minorem decimam; in uilla que dicitur Leheris  , totam terram cuiusdam militis Christiani, terram que dicitur Ogeri prati, et quartam partem eiusdem uille, terram de Militricis  quam habetis a Rainero de Sanctis; apud uillam que dicitur Tursiacus  , altare cum tota decima tam maiori quam minori, terram Radulfi, militis, terram Gilleberti Rasi, terram Sancti Petri de Hunoniscurte, omne guionagium quod dedit uobis bone memorie Ingeramus, pater quondam Radulfi de Cociaco, liberum et quietum; altare de Chieuresis  , cum dote sua et quartam partem eiusdem uille, cum tota decima tam maiori quam minori eiusdem curtis; in uilla que dicitur Regiscurtis  , terram quam dedit uobis Guido Cato, cum aqua, piscatura, pascuis, concedente Guidone  de Supi domino suo, sedem molendini quam dedit uobis Philippus, concedente Bliardo domino suo; apud uillam que dicitur Andiniacus  , sex modios frumenti quos debet uobis ecclesia Sancti Martini Laudunensis annuatim persoluere, et in propria uectura ad promptuarium uestrum deferre; in uilla que dicitur Remiis  , quindecim solidos bone monete, quos debet uobis ecclesia Beate Marie Laudunensis in festiuitate Omnium Sanctorum persoluere annuatim; uillam que dicitur Moncellis  , quam dedit uobis Anselmus, quondam dominus Ribodi Montis, cum banno, furno, et districto, et dimidiam partem molendini et dimidiam partem uiuarii, terram de Bardonroy cuius medietatem terragii libere recipitis, alteram Rainerus de  Guisia, et, ex parte Rainerii, ecclesie Sancti uincentii Laudunensis tres modios frumenti annuatim persoluitis; in Flandria, apud uillam que uocatur Lo, bercariam unam et amplius; apud Lecca, dimidiam bercariam; apud Cheuenses, quinque modios frumenti, quos soluit Radulfus de Hussel, altare de Parpes  , cum pertinentiis suis terram quam dedit uobis Gualterus, miles de Aines, quartam partem terre de Wargiscurte  , iuxta Ribodi Montem; item, in Flandria, apud uillam que dicitur Lecca, terram de Morostralis, decimam septem lotorum; apud Fressenatum, dimidiam marcam, et dimidium fertonem; apud Wallas, undecim solidos, mediam partem uille que  dicitur Puteolis  , tam in silua, quam in terra arabili, quam Albericus Waler, et Fredebertus de Sanctis, et Gerardus filius eius uobis contulelerunt.

Sane, noualium uestrorum nullus a uobis decimas exigere uel extorquere presumat. Liceat quoque uobis clericos, uel laicos liberos et absolutos, e seculo fugientes, ad conuersionem recipere, et eos sine contradictione aliqua detinere. Prohibemus insuper, ut nulli fratrum uestrorum, post factam in eodem loco professionem, fas sit sine abbatis sui licentia, nisi arctioris religionis obtentu, ab eodem loco discedere; discendentes uero absque communium litterarum cautione nullus audeat retinere. Cum autem generale interdictum terre fuerit, liceat  uobis, clausis ianuis, exclusis excommunicatis et interdictis, non pulsatis campanis, submissa uoce diuina officia celebrare. In parochialibus autem ecclesiis quas habetis, liceat uobis proprios sacerdotes eligere; quibus, si idonei fuerint, episcopus diecesanus, cui a uobis fuerint presentati, curam animarum committat, ut ei de spiritualibus, uobis  uero de temporalibus debeant respondere. Auctoritate insuper apostolica districtius inhibemus, ne quis in uos uel ecclesiam uestram excommunicationis, suspensionis et interdicti sententiam, sine manifesta et rationabili causa, promulgare presumat, uel nouas uel indebitas exactiones uobis et hominibus uestris imponat. Sepulturam preterea eiusdem loci liberam esse omnino decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia  preponatur, nisi quem fratres communi consensu, uel maior pars fratrum consilii sanioris, secundum Dei timorem et beati Benedicti Regulam, prouiderint eligendum. Sub excommunicationis insuper pena districtius inhibemus, ne quis ab electo uestro qui pro tempore fuerit, pro benedictione ipsius, uel pro deducendo seu locando eum in sede, sub obtentu alicuius consuetudinis, palefridum, seu capam sericam, seu aliquid aliud, cum Simoniacam sapiat prauitatem, exigere audeat, uel extorquere presumat. Ad hec, libertates et immunitates a regibus, principibus et aliis personis, tam ecclesiasticis quam mundanis, rationabiliter monasterio uestro concessas, et antiquas, et rationabiles  consuetudines hactenus obseruatas, integras illibatasque permanere presenti decreto sancimus. Decernimus ergo, etc.

    Ego Innocentius, Catholice Ecclesie Episcopus.
    Ego Octauianus  , Hostiensis et uelletrensis Episcopus.
    Ego Petrus  , Portuensis et Sancte Rufine episcopus.
    Ego Petrus  , tituli sancte Cecilie presbyter cardinalis.
    Ego Iordanus  , presbyter cardinalis sancte Pudentiane, tituli Pastoris.
    Ego Iohannes  , tituli Sancti Clementis cardinalis, uiterbiensis et Tuscanus episcopus.
    Ego Hugo  , presbyter cardinalis Sancti Martini  tituli Aequitii.
    Ego Iohannes  , tituli Sancti Stephani in Celio-Monte presbyter cardinalis.
    Ego Soffredus  , tituli Sancte Praxedis presbyter cardinalis.
    Ego Gratianus  , Sanctorum Cosme et Damiani diaconus cardinalis.
     Ego Gregorius  , Sancte Marie in Aquiro diaconus cardinalis.
    Ego Gregorius  , Sancti Georgii ad uelum Aureum diaconus cardinalis.
    Ego Nicolaus  , Sancte Marie in Cosmedin diaconus cardinalis.
    Ego Gregorius  , Sancti Angeli diaconus cardinalis.
    Ego Petrus  , Sancte Marie in uia Lata diaconus cardinalis.
    Ego Cencius  , Sancte Lucie in Horthea diaconus cardinalis.


Datum Laterani, per manum Raynaldi, domini pape notarii, cancellarii uicem agentis, Xu Kalendas Aprilis, indictione prima, anno Dominice Incarnationis  1198, pontificatus uero domini Innocentii PP. III anno primo.



III. Ad . . . . . Suessionensem episcopum  , et . . . . abbatem  Sancti Germani de Pratis Parisiensis.--- Ut abbatem et conuentum S. Dionysii aduersus episcopum Antissiodorensem aliosque tum ecclesiasticos, tum laicos, tueantur ac defendant. 
[Ibid. p. 1066, ex Archiuiis monasterii S. Dionysiii.]

Porrecto nobis dilecti filii . . . Abbas  , et conuentus Sancti Dionysii, petitorio suggesserunt, quod uenerabilis frater noster . . . Antissiodorensis episcopus  , et dilecti filii . . . abbas Latiniacensis  , nobilis uir, Theobaldus, comes Trecensis, et M. de  Monte Morantiaco, et Maior de Stampis, et alii, tam seculares quam ecclesiastici uiri, Senonensis prouincie, eis et ecclesie sue, super possessionibus, uillis, decimis, terris, nemoribus, hominibus suis, et aliis pluribus, plurimum molesti et iniuriosi existunt; iura etiam ac possessiones hominum suorum inuadunt, et uiolenter sibi usurpare presumunt. Unde, discretioni uestre per apostolica scripta mandamus, quatenus partibus conuocatis, et auditis hinc inde propositis, quod iustum fuerit, appellatione seposita decernatis, et faciatis, quod iudicaueritis, per censuram ecclesiasticam firmiter obseruari. Testes autem, quos ipsi in assertione sue cause duxerint inuocandos, si se gratia, odio uel timore, subtraxerint, quominus testimonium perhibeant  ueritati, uos ad id per districtionem ecclesiasticam, appellatione remota, cogatis. Quod si ambo his exsequendis nequiueritis interesse, tu, episcope, ea nichilominus exsequaris.

Datum Rome, apud Sanctum Petrum, III Kal. Maii, pontificatus nostri anno primo.



Iu. Ad Florentium abbatem et fratres monasterii de Campo B. Marie.---Eorum possessiones et priuilegia confirmat. 
[ERHARD, Regesta historie Westfalie, Münster 1847, 4o; Cod. diplom., p. 253. Ex apographo in archiuio Marienfeldensi, collato originali cuius lacinie tantum exstant.


INNOCENTIUS episcopus, seruus seruorum Dei, dilectis filiis FLORENTIO abbati Monasterii de Campo Beate Marie eiusque fratribus tam presentibus quam futuris regularem uitam professis in P. P. M.

 Religiosam uitam eligentibus apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium in Campo Beate Marie, in quo diuino mancipati estis obsequio, sub beati Petri et nostra protectione suscipimus et presentis scripti priuilegio communimus. In primis siquidem statuentes, ut ordo monasticus, qui secundum Deum et beati Benedicti Regulam atque institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque  bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis.

Locum ipsum in quo prefatum monasterium situm est cum omnibus pertinentiis suis: curtem in Hoswinkele, Honhart, Bleskenuorth, Brinchus, Brochus, Mattenhem, Middelseten, Rehey, Bellethe, Osthus, Menlage, Prouestinhus, Niehof, Erthburg, Lutterhus, Meppeteslo, Tetinctorpe, Sletbruge, Bucheslo, Heminchus, Widenbrugge, Lindincsele, Culinthorpe, Bulte, Honlo, Molendinum in Sletbrugge,  Ripen, Giuetenhorst, Herlage, Bokey, Pilichem, decimam in Tetthen, decimam in Berse, Honlo, bona in Frisia, Bileuelde. Item Tetinctorpe, Spechishart, Hemmincsile, Watherhus, Garthus, Caldehof, Alrebike, Berehornyn, Sculenburch, Oynchusen, Werse, Sunninchusen, Ostenuelde, Bechin, Stapellage  cum omnibus attinentiis, unkinthorpe cum omnibus attinentiis, Silehurst, Othelinchusen, Popinclisen, Catislare, Bobinthorpe, Bouinchusen, Bulthen. Molendinum in Bulthe, Bellete, Berehorn, Hohurst, Pichenhurst, item Catislare, Catinstort, Osthus, uectorp, Herthe, Berchsethe, ueslero, Wchlo, Wrthen, Dagehusen, domum Bertrammi iuxta Telget, mansum in Iesechin, mansum Alberti de Susat, Spurcha, et cetera que bone memorie Hermannus quondam Monasteriensis episcopus, Widekindus aduocatus de Rethe et eius mater Luttrudis, Bernardus de Lippa, Widekindus de Waldeke cum suis fratribus uestri monasterii fundatores pro animarum suarum remedio uobis iuste et rationabiliter contulerunt, cum uineis, terris, nemoribus et uirgultis,  in bosco et plano, uiis, inuiis et semitis, pratis, pascuis, maricis, uenationibus, aquis, piscariis, stagnis, uiuariis, molendinis, uineariis, turbariis, montibus, collibus, uallibus et aliis rebus. Sane laborum uestrorum, quos propriis manibus aut sumptibus colitis, tam de terris cultis quam incultis, siue de hortis et uirgultis et piscationibus uestris, seu de nutrimentis animalium uestrorum, nullus a uobis decimas exigere uel extorquere presumat. Liceat quoque uobis clericos uel laicos, liberos et absolutos e seculo fugientes ad conuersionem recipere et eos absque contradictione aliqua retinere. Prohibemus quoque insuper ut nulli fratrum uestrorum post factam in monasterio uestro professionem fas sit, absque abbatis sui  licentia de eodem loco discedere. Discedentem uero absque communium litterarum cautione nullus audeat retinere. Quem si quis forte retinere presumpserit, licitum sit uobis in ipsos monachos siue conuersos regularem sententiam promulgare. Illud districtius inhibentes, ne terras seu quodlibet beneficium ecclesie uestre liceat alicui personaliter dari siue aliquo modo alienari absque consensu totius capituli uel maioris aut sanioris partis ipsius. Si que uero donationes aut alienationes aliter quam dictum est facte fuerint, eas irritas esse censemus: Ad hec etiam prohibemus, ne aliquis monachus siue conuersus sub professione domus uestre astrictus, sine consensu abbatis aut melioris partis capituli uestri pro aliquo fideiubeat uel ab aliquo pecuniam  mutuo accipiat, ultra pretium capituli uestri prouidentia constitutum, nisi propter manifestam domus uestre utilitatem. Quod si facere forte presumpserit, non teneatur conuentus pro his aliquatenus respondere. Licitum preterea sit uobis in causis propriis, siue ciuilem siue criminalem contineant questionem, fratrum uestrorum testimoniis uti, ne per defectum testium ius uestrum in aliquo ualeat deperire. Insuper auctoritate apostolica inhibemus, ne ullus episcopus uel quelibet alia persona ad synodos uel conuentus forenses uos ire, uel iudicio seculari de propria substantia uel possessionibus uestris subiacere compellat, nec ad domos uestras causa ordines celebrandi, causas tractandi uel aliquos publicos conuentus conuocandi uenire presumat,  nec regularem electionem abbatis uestri impediat, aut de instituendo uel remouendo eo qui pro tempore fuerit, contra statuta Cisterciensis ordinis se aliquatenus intromittat. Si uero episcopus in cuius parochia domus uestra fundata est, cum humilitate ac deuotione qua conuenit requisitus, substitutum abbatem benedicere, et alia que ad officium episcopale pertinent uobis conferre renueret, licitum sit eidem abbati, si tamen sacerdos fuerit, proprios nouitios benedicere, et alia que ad officium suum pertinent exercere, et omnia uobis ab alio episcopo percipere, que a uestro indebite fuerint denegata. Illud adiicientes, ut in recipiendis professionibus, que a benedictis uel benedicendis abbatibus exhibentur, ea sint episcopi forma et expressione contenti,  que ab origine ordinis noscitur instituta, ut scilicet abbates ipsi saluo ordine suo profiteri debeant, et contra statuta ordinis sui nullam professionem facere compellantur. Pro consecrationibus uero altarium uel ecclesiarum, siue pro oleo sancto, uel quolibet alio ecclesiastico sacramento, nullus a uobis sub obtentu consuetudinis aut alio modo quidquam audeat extorquere, sed hec omnia gratis uobis episcopus diecesanus impendat. Alioquin liceat uobis quemcunque malueritis catholicum adire antistitem, gratiam et communionem apostolice sedis habentem, qui nostra fretus auctoritate, uobis quod postulatur impendat. Quod si sedes diecesani episcopi forte uacauerit, interim omnia ecclesiastica  sacramenta a uicinis episcopis accipere libere ac sine contradictione possitis, sic tamen ut in hoc in posterum propriis episcopis nullum preiudicium generetur. Quia uero interdum propriorum episcoporum copiam non habetis, si quem episcopum Romane sedis, ut diximus, communionem habentem, et de quo plenam notitiam habeatis, per uos transire contigerit, ab eo benedictiones uasorum et uestium, consecrationes altarium, ordinationes monachorum, auctoritate apostolice sedis accipere ualeatis. Porro si episcopi uel alii ecclesiarum rectores in monasterio uestro uel personas inibi constitutas suspensionis, excommunicationis uel interdicti sententiam promulgauerint, siue etiam in mercenarios uestros, pro eo quod decimas non solueritis,  siue aliqua occasione eorum que ab apostolica benignitate uobis indulta sunt, seu benefactores uestros pro eo quod aliqua uobis beneficia uel obsequia ex caritate prestiterint, uel ad laborandum adiuuerint, in illis diebus in quibus uos laboratis et alii feriantur, eamdem sententiam protulerint, ipsam tanquam contra sedis apostolice indulta prolatam duximus irritandam, nec littere ulle firmitatem habeant, quas tacito nomine Cisterciensis ordinis et contra tenorem apostolicorum priuilegiorum constiterit impetrari. Paci quoque et tranquillitati uestre paterna in posterum sollicitudine prouidere uolentes, auctoritate apostolica prohibemus, ut infra clausuras locorum seu grangiarum uestrarum nullus rapinam seu furtum committere, ignem  apponere, sanguinem fundere, hominem temere capere uel interficere, seu uiolentiam audeat exercere. Preterea omnes libertates et immunitates a predecessoribus nostris Romanis pontificibus ordini uestro concessas, nec non et libertates et exemptiones secularium exactionum a regibus et principibus uel aliis fidelibus rationaliter uobis indultas, auctoritate apostolica confirmamus et presentis scripti priuilegio communimus.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, ablatas retinere, minuere, seu quibuslibet uexationibus fatigare, sed omnia integra conseruentur, eorum pro quorum gubernatione ac sustentatione concessa sunt usibus omnimodis  profutura, salua sedis apostolice auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine Dominice ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.


 FAC MECUM DOMINE SIGNUM IN BONUM.

    Ego Innocentius catholice Ecclesie episcopus.
    Ego Octauianus Ostiensis et uelletrensis eps. card.


Data Rome apud Sanctum Petrum. . . Cancellarii uicem gerentis Iu, Non. Maii, indictione prima, Incarnationis Dominice anno 1198, pontificatus . . . .



u. Ad abbatem et fratres Cluniacenses.---Confirmatio de Mercurii curte. 
[Bibliotheca Cluniac., 1497.]

INNOCENTIUS episcopus, seruus seruorum Dei, dilectis filiis abbati et conuentui Cluniacensi, salutem  et apostolicam benedictionem.

Cum a nobis petitur quod iustum est et honestum, tam uigor equitatis quam ordo exigit rationis, ut uel per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus gratum impertientes assensum, grangiam de Mercurii curte, quam dilectus filius nobilis uir Theobaldus comes  Trecensis cum omnibus pertinentiis suis uobis caritatiue concessit, sicut eam iuste ac sine controuersia possidetis, uobis et per uos Ecclesie uestre auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Rome apud S. Petrum, Iu Nonas Maii, pontificatus nostri anno primo.



uI. Ad magistrum et fratres domus Dei Pruuinensis.---Prebende in ecclesia S. Quiriaci possessionem ipsis confirmat. 
[Ad fidem Apographi quod ex Archiuio Hospitalis Pruuinensis transcriptum, in chartophylacio nostro repositum est, cum ista notula: »Collationné à l'Original en parchemin de huit pouces quatre lignes de largeur, sur sept pouces de hauteur, le replis du bas non compris, par moi soussigné; à Prouins, ce 3 ianuier 1785. S. D. Balthelemi.« »Le sceau, en plomb, attaché auec des fils de soie rouge et iaune, porte, sur un côté, en lettres initiales: INNOCENTIUS PP. III; de l'autre, les chefs de S. Pierre et de S. Paul, auec ces lettres au-dessus: S. P. A. S. P. E.« BRÉQUIGNY, ibid.]


IUSTIS petentium desideriis dignum est nos facile prebere consensum, et uota, que a rationis tramite  non discordant, effectu prosequente complere. Eapropter, dilecti in Domino filii, uestris petitionibus grato concurrentes assensu, prebendam quam in ecclesia Sancti Quiriaci habetis, cum minutis portionibus panis, uini et denariorum, omnibusque ad eam spectantibus, sicut ea iuste ac pacifice possidetis, deuotioni uestre auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et Beatorum Petri et Pauli apostolorum eius se nouerit incursurum. Datum Rome, apud sanctum Petrum, u Idus Maii, pontificatus  nostri anno primo.



uII. Ad Ranulfum  , abbatem Aureliacensis monasterii, eiusque fratribus, tam presentibus quam futuris, regularem uitam professis, in perpetuum.---Confirmat eis bona et possessiones. 
[Ibid. Ex Apographo quod repostum est in chartophylacio colligendis chartis ad res Francicas spectantibus, regio iussu, instituto. Que debeatur huic apographo fides, docent note, ad calcem subiecte, uernacula lingua scripte.


Cum uniuersis sancte Ecclesie filiis existamus ex apostolice sedis auctoritate ac beneuolentia debitores, illis tamen locis atque personis, que specialius Romane adherent Ecclesie, propensiori nos conuenit caritatis studio imminere, et eas sub sedis apostolice gremio confouere. Eapropter, dilecti in Domino filii, uestris iustis postulationibus clementer annuimus, et felicis recordationis Innocentii pape, predecessoris nostri, uestigiis inherentes, prefatum Aureliacense monasterium, in quo diuino estis obsequio mancipati, quod uidelicet beatus  Christi confessor, Gêraldus in honore et nomine apostolorum Principis edificasse, et Romane Ecclesie obtulisse, cognoscitur  , sub eiusdem apostolorum Principis protectione suscipimus, et presentis scripti priuilegio communimus; statuentes, ut quascunque possessiones, quecunque bona idem Monasterium in presentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Kariacum, Soliacum, uarinium, Asperim Salientem, Espaniacum; Abbatiam Mauzziensem; Abbatiam  de Buxa, cum omnibus earum pertinentiis; Pauliacum; locum Sancti Petri de Ripa; Poliniacensem ecclesiam; ecclesias Sancti Pantaleonis, et Sancti Pauli de Toronensi Castro; ecclesiam de ualairaco; ecclesiam de Calcis; ecclesiam Sancte Marie de Glenico, cum capella de Serueria, que de parochiali iure ipsius esse dignoscitur; ecclesiam Sancti Nazarii de Busmangis; capellam Sancte Marie de Galasangis; ecclesiam Sancti Proiecti de Romegos; ecclesiam Sancti Marcellini de Ebreduno; ecclesiam Sancti Matthei de Saleru; ecclesiam de Fonte Gaiferio; ecclesiam Sancti Marcellini de ualleueneria; Dalmariacum; ecclesiam Sancti Petri de Mota; ecclesias Sancte Marie, et Sancti  Andree, et Sancti Ioannis de Buichanna; ecclesiam Sancti Ioannis de Castello Fano; ecclesiam Sancti Petri de Cauanhaco; ecclesiam Sancte Marie de Beurcirias; ecclesiam Sancti Martini de Lechas; ecclesias Sancti Petri, et Sancti Christophori de Angusta, cum omnibus earum pertinentiis. Chrisma uero, oleum sanctum, consecrationes altarium, seu basilicarum, ordinationes monachorum, qui ad sacros ordines fuerint promouendi, clericorum etiam, eidem monasterio pertinentium, ab episcopis, in quorum diecesibus  sunt, percipiant, si quidem canonice ordinati fuerint, et apostolice Sedis communionem gratiamque habuerint, et si ea gratis ac sine prauitate uoluerint exhibere. Alioquin, liceat uobis catholicum quemcunque malueritis adire antistitem, qui, nimirum nostra fultus auctoritate, quod postulatur indulgeat. Ad hoc adiicientes, statuimus, ut ipsum monasterium, abbates eius, rectores locorum, et monachi, ab omnis secularis seruitii sint infestatione securi, omnique grauamine mundane oppressionis remoti, in sancte religionis obseruatione seduli atque quieti, nulli alii, neque episcopo, neque principi, nisi Romane et apostolice Sedi, cuius iuris sunt, aliqua teneatur omnino ratione seu occasione subiecti. Obeunte uero te, nunc eiusdem  loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti Regulam, prouiderint eligendum. Electus autem a Romano Pontifice munus benedictionis accipiat.

Decernimus ergo, ut nulli omnino hominum liceat, prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia illibata et integra conseruentur, eorum, pro quorum gubernatione ac sustentatione concessa sunt, usibus omnimodis profutura, salua Sedis apostolice auctoritate. Ad indicium autem percepte  huius a Romana Ecclesia libertatis, decem solidos Pictauiensium monete ueteris nobis nostrisque successoribus annis singulis persoluent. Si qua igitur in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi,  quatenus et hic fructum bone actionis percipiant, et apud districtum iudicem premia eterne pacis inueniant. Amen. Amen. Amen.

Sic signatum inferius:

    Ego Innocentius, catholice Ecclesie episcopus.
    Ego Otomanus  , Hostiensis et uelletrensis episcopus.


Et in eadem bulla, in quodam circulo et in circuitu circuli, hec uerba continentur: Fac mecum Domine signum in bonum.

Et in medio circuli infra crucem cadratam: Sanctus  Petrus. Sanctus Paulus. Innocentius papa tertius.

Et in prima parte bulle plus inferius:

    Ego Petrus, tituli Sancte Marie presbyter cardinalis  .
    Ego Philippus, tituli Sancti Clementis cardinalis, uiterbiensis et Tuscan. episcopus  .
    Ego Guido, Sancte Marie Transtyberim, tituli Calixti, presbyter cardinalis  .
    Ego Hugo, presbyter cardinalis Sancti Martini tituli . . . . .  .


Et magis inferius:

 Ego Ioannes, tituli sancti Stephani in Celio Monte presbyter cardinalis  .

Et ab alia parte dicte bulle erat scriptum:

    Ego Gracianus, Sanctorum Cosme et Damiani diaconus cardinalis  .
    Ego Gerardus, sancti Adriani Diaconus cardinalis  .
    Ego Gregorius, Sancti Gregorii ad uelum Aureum Diaconus cardinalis  .
    Ego Nicolaus, Sancte Marie in Cosmedin Diaconus cardinalis  .
     Ego Gregorius, Sancti Angeli diaconus cardinalis  .
    Ego Petrus, sancte Marie in uia Lata Diaconus cardinalis  .


Et inferius consequenter erat sic scriptum.

Datum Rome, apud Sanctum Petrum, per manum Raynaldi, domini Pape Notarii, Cancellarii uicem agentis, III Idus Maii, indictione prima, Incarnationis Dominice anno millesimo XCuIII, Pontificatus uero domini Innocentii Pape III anno primo.

A TOUS CEULX QUI CES PRÉSENTES LETTRES uERRONT: Guillaume de la Salle, Docteur en Décret et Licencié en Loix, Lieutenant-Général de Noble et Puissant Seigneur, Messire Iosselin du Boys, Cheualier,  Seigneur de Chabanet, Conseiller et Chambellan du Roi notre Sire, et son Bailly des Montaignes d'Auuergne, Salut. Sauoir faisons que auiourd'hui, date des Presentes, nous auons ueu, tenu et leu de mot à mot, et par les Notaires soubzscriptz et signés fait ueoir et uisiter, certaines Lettres-Patentes en forme de Bulles apostoliques, scellées et plombées, à laz ou cordes de soye iaune et rouge, en la maniere de Court de Rome, saines et entières en scel et scripture, desquelles la teneur est telle qui s'en suit:

RANNULFO, Abbati Aurelianensis Monasterii, eiusque Fratribus, tam presentibus quam futuris, regularem uitam professis, in perpetuum.

»Cum uniuersis sancte Ecclesie . . . ,« etc.

 Fait et donné en Iugement en la Court dudit Bailliage séant à Orilliac, en forme de uidimus, et octroyé par nous, Lieutenant des susditz, Commissaire en cette partie, à très-Réuérend Père en Dieu, Messire César de Burgua  , Cardinal de sainte Marie-Nefue, Abbé Commendataire de l'Abbaye d'Orilhac, ainsi le requérant par Maître Guillaume Couhfe, son Procureur, à l'encontre de Frère Hugues de Malesses, et en son défaut et contumace, pour ualoir et seruir audit de Burgua, selon le contenu des Lettres Royaulx de notre Commission, le XXuIIe iour de Ianuier, l'an mil quatre cens quatre-uingtz-quatorze; et le IIIe iour de Féurier ensuiuant se comparut en Iugement en ladite Court pardeuant nous, Lieutenant et Commissaire susdit, Maître Etienne Maubert,  au nom, et comme Procureur deuement fondé dudit de Malesses, requérant être oy, ueoir l'original, et être présent à la collation, nonobstant ladite procédure, en présence duquel Parties oyes, ce présent  uidimus de rechef a été octroyé audit Impétrant comme dessus.


 G. DE LA SALLE, locum tenens et Commissarius predictus.

Collation est faite par nous Lieutenant et Commissaire susdit, ensemble les Notaires cy subscriptz, présent Maître Etienne Maubert, Procureur dudit de Malesses, et octroyé audit Impétrant, pour lui ualoir contre icelui de Malesses, selon le contenu ès dites Lettres en notre Commission contenues.


 P. CLERICI ad ce présent.


P. DE PODIO ad ce présent.

Collationné par nous, Iean-Charles uacher de Bourg l'Ange, Seigneur de Bourg-l'Ange, Auocat au Parlement, chargé des ordres de Monseigneur le  Garde-des-Sceaux de France, à l'original étant dans les Archiues de l'Abbaye d'Aurillac, en un parchemin de treize pouces et demi de long, sur uingt pouces et demi de large, auquel il ne demeure plus aucun fragment de sceau, mais seulement la queue taillée dans le parchemin, à laquelle il étoit attaché. A Aurillac, le 12 Nouembre 1786.


Signé I. C. uACHER DE BOURG-L'ANGE.



uIII. Ad Robertum  abbatem S. Germani Parisiensis eiusque fratres.---Recipit eos sub protectione, et bona ac possessiones ipsis confirmat. Preterea, compositionem inter ipsos et Guidonem, archiepiscopum Senonensem, initam, auctoritate apostolica confirmat. Inseriturque compositionis instrumentum. 
[Ibid., p. 1070, ex Apographo, quod ad fidem autographi, in Archiuis Monasterii S. Dionysii asseruati, diligenter exscribi curauit D. Poirier.]


INNOCENTIUS episcopus, seruus seruorum Dei, dilectis filiis, ROBERTO, abbati S. Germani Parisiensis, eiusque fratribus, tam presentibus quam futuris, regularem uitam professis, in perpetuum.

In eminenti apostolice sedis specula ad hoc sumus, licet immeriti, disponente Domino, constituti, ut iustas petitiones debeamus libenter admittere, et eis studeamus effectum utilem indulgere. Eapropter, dilecti in Domino filii, uestris iustis postulationibus annuentes, monasterium  Beati Germani de Pratis, in quo diuino mancipati estis obsequio, quod proprie beati Petri iuris existit, ad exemplar felicis memorie Paschalis, Innocentii, Lucii, Eugenii, Anastasii, Alexandri, Lucii,  Urbani, Clementis et Celestini, predecessorum nostrorum, Romanorum Pontificum, sub beati Petri et nostra protectione suscipimus, et presentis scripti pagina communimus; in primis siquidem statuentes, ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea, quascunque possessiones, quecunque bona idem monasterium in presentiarum iuste ac canonice possidet, aut in futurum, concessione Pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. Per presentis itaque priuilegii  paginam, uobis uestrisque successoribus in perpetuum confirmamus, ut quecunque libertas, quecunque dignitas, priuilegio beati Germani, scriptis Childeberti, Clotharii, atque aliorum regum Francorum, uestro monasterio collata est, eidem permaneat illibata. Ad hec, uolentes te, dilecti fili, Roberte abbas, et monasterium honoris et gratie priuilegio decorare, ad instar dictorum predecessorum nostrorum, Alexandri et Celestini, usum mitre et annuli atque sandaliorum tibi, et per te successoribus tuis, de consueta sedis apostolice benignitate, duximus indulgendum. Precipimus autem, ut chrisma, oleum sanctum, consecrationes altarium, ordinationes, et quecunque uobis uestrisque  successoribus denegentur  . Sanctas missas, ordinationes, stationes, ab omni episcopo, uel clero Parisiensis Ecclesie, in eodem monasterio, preter uoluntatem abbatis uel congregationis, fieri prohibemus; nec habeant potestatem aliquid ibi imperandi; sed nec diuina officia ipsis interdicere, nec excommunicare, nec ad synodum uocare, aut abbatem, aut monachos, aut presbyteros, aut clericos Ecclesiarum ipsius loci, tribuimus facultatem. Adiicimus etiam, ut in parochialibus Ecclesiis, quas extra burgum Beati Germani tenetis, presbyteri per uos eligantur, et episcopo presententur, quibus, si idonei fuerint, episcopus animarum curam committat, ut ei, de plebis cura, de rebus uero temporalibus ad monasterium pertinentibus,  uobis respondeant. Quod si facere forte noluerint, subtrahendi eis temporalia que a uobis  tenent, liberam habeatis auctoritate apostolica facultatem.

Auctoritate etiam apostolica statuimus, et uobis, de consueta clementia et benignitate sedis apostolice indulgemus, ut nullius legationi, nisi a latere Romani pontificis specialiter fuerit delegatus, subiacere uel subesse amodo debeatis: nec alicui liceat, obtentu legationis ab apostolica sibi sede indulte, uos, uel successores uestros, seu monasterium uestrum, uel ecclesias que infra burgum Beati Germani sunt, ulla interdicti uel excommunicationis sententia pregrauare, uel super uos, uel super dictas Ecclesias iurisdictionem aliquam exercere, nisi specialiter hoc fuerit a Romano pontifice illi mandatum. Preterea compositionem, que inter  monasterium uestrum, et bone memorie Guidonem  , quondam Senonensem archiepiscopum, super procurationibus, quas a uobis in quibusdam uillis petebat, rationabiliter inter uos sit  , sicut prouide ac sine prauitate facta est et recepta, et hactenus obseruata, atque in instrumento exinde confecto plenarie continetur, ratam habentes, auctoritate apostolica duximus confirmandam. Ad maiorem autem euidentiam compositionis ipsius, rescriptum illud de uerbo ad uerbum huic priuilegio duximus inserendum, cuius tenor talis est:

 In nomine sancte et indiuidue Trinitatis Guido, Dei gratia Senonensis archiepiscopus, omnibus  ad quos presentes littere peruenerint, in Domino salutem. Notum fieri uolumus uniuersis, presentibus pariter et futuris, quod discordia, que erat inter nos, et Falconem  , sancti Germani de Pratis abbatem, et ipsam Ecclesiam, de procurationibus quas ab eis petebamus in Emam, a Balnerolo et Sancto Germano iuxta Musteriolum, in presentia Philippi, Francorum regis, ita terminata est. In hoc siquidem quittauimus abbati et Ecclesie Sancti Germani in perpetuum procurationes, quas in predictis locis petebamus ab eis, tali modo quod abbas, et successores sui, nobis et successoribus nostris, uel nostris certis nuntiis, pro procurationibus illis reddent singulis annis octo libras Parisienses apud Emam in octauis Pasche; et, si nos et successores nostri,  non iuerimus semel in anno ad Emam, uel ab Balnerolum, uel ad uillam que dicitur Sanctus Germanus,  abbas et successores sui, aut ille qui domum tenebit, recipient nos, et successores nostros, et uiuemus ibi nos, et successores nostri, nocte una, sumptibus nostris propriis, ita quod ille qui domum tenebit, non tenebitur aliquid dare nobis, uel successoribus nostris, preter hospitium, nisi hoc de gratia facere uoluerit; et, si nos, uel successores nostri, semel recepti fuerimus in uno predictorum locorum, non tenebuntur monachi recipere nos, siue successores nostros, in aliquo illorum trium in eodem anno. Nos autem, fecimus quittari iam dicte Ecclesie et abbati, medietatem decime lane a presbyteris, qui sunt in Ecclesiis Sancti Germani, per archiepiscopatum Senonensem constitutis, scilicet Emam, Balnerolo, uilla que dicitur Sanctus Germanus  iuxta Musteriolum matriolis, uel presbyteri dictarum Ecclesiarum aliam medietatem eiusdem decime habebunt. Nuntii autem abbatis Sancti Germani, facient fidelitatem presbyteris qui in dictis ecclesiis erunt, et presbyteri per nuntios suos nuntiis abbatis, de dicta decima communiter et fideliter querenda, et inter se diuidenda; quod ne ualeat alicuius obliuione deleri, uel malitiose peruerti, sigillo nostro id fecimus confirmari, astantibus Ecclesie nostre personis, Galone decano  . Manasse archidiacono, Willelmo thesaurario, Gaufrido precentore. Testes huius rei sunt, Stephanus, abbas sancte Genouefe  , et canonici illius, Hugo, Almaricus; Milo, abbas Sancti Remigii Senonensis  ; magister Ansellus de Cancellaria; Ogerius de Auons. Factum  apud Fontem Blaaudi, anno ab Incarnatione Domini millesimo centesimo nonagesimo primo.

Deinde prohibemus, ut uestri monasterii monachos, ubicunque de mandato abbatis habitauerint, nullus, preter Romanum pontificem, uel legatum ab eius latere missum, absque speciali mandato apostolice sedis, uel preter abbatem, ad quem cura et custodia eorum pertinet, excommunicet aut interdicat. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti Regulam prouiderint eligendum. Electus autem, uel  a Romano pontifice, uel a quo maluerit catholico episcopo, munus benedictionis accipiat. Sane, noualium uestrorum que propriis manibus aut sumptibus colitis, siue de nutrimentis animalium uestrorum, nullus a uobis decimas exigere uel extorquere  presumat. Apostolica insuper auctoritate uobis duximus indulgendum, ut infra Parochias ecclesiarum, ad iam dictum monasterium pertinentium, nullus oratorium, capellam uel ecclesiam edificare, aut cemeterium facere, sine diecesani episcopi et nostro consensu audeat, nisi forte Templarii uel Hospitalarii fuerint, quibus hoc apostolice sedis priuilegiis indultum fuisse noscatur. Paci quoque et tranquillitati uestre pontificali uolentes prouisione prospicere, presenti priuilegio duximus statuendum, ut, si quis terras, ad uos de iure spectantes, in quibus portionem habetis, uel campos, donatione, uel uenditione, seu quolibet alio alienationis titulo, in aliam ecclesiam uel religiosa loca transtulerit, ecclesiis aliis, locis religiosis, ultra annum et diem, eas sine assensu  nostro non liceat retinere; sed iuxta consuetudinem Gallicanarum ecclesiarum, talibus personis, pretio seu dono concedant, que uobis et monasterio uestro iura uestra cum integritate persoluant.

Decernimus ergo, ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur, eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum  congrua satisfactione correxerit, potestatis honorisque sui dignitati careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen. Amen. Amen.

    Ego Innocentius, catholice Ecclesie episcopus.
    Ego Octauianus, Hostiensis et uelletrensis episcopus  .
     Ego Petrus, Portuensis episcopus  .
    Ego Petrus, tit. Sancte Cecilie, presbyter cardinalis  .
    Ego Ioannes, tit. S. Clementis cardinalis, uiterbiensis et Tuscanus episcopus  .
     Ego Guido, S. Marie Transtiberim, tit. Calixti, Presbyter cardinalis  .
    Ego Hugo, presbyter cardinalis S. Martini, tit. Aegidii  .
    Ego Ioannes, S. Stephani in Celio Monte presbyter cardinalis  .
    Ego Gratianus, Sanctorum Cosme et Damiani diaconus cardinalis  .
    Ego Gerardus, S. Adriani diaconus cardinalis  .
    Ego Gregorius, S. Gergorii ad uelum Aureum diaconus cardinalis  .
    Ego Nicolaus, S. Marie in Cosmedin diaconus cardinalis  .
    Ego Gregorius, Sancti Angeli diaconus cardinalis   .
    Ego uobo  , Sancti Theodori diaconus cardinalis.
    Ego Petrus, Sancte Marie in uia Lata diaconus cardinalis  .


Datum Rome. apud Sanctum Petrum, per manum Rainaldi, domini pape notarii, cancellarii uicem agentis, II Idus Maii, indictione prima, anno Domini millesimo centesimo nonagesimo octauo, pontificatus Innocentii I.



IX. Ad abbatem Premonstratensem  ; H. archidiaconum et magistrum R. Canonicum Laudunensem. ---Causam, que inter abbatem monachosque S. Nicolai de Ribodi-Monte, ac W. diaconum, super Ecclesia de uillari Sicco uertebatur, diiudicandam ipsis committit  . 
[Ex Chartulario membranaceo monasterii S. Nicolai de Ribodi-Monte, fo. 47, uo. BRÉQ. ibid.]


uenientibus ad presentiam nostram dilectis filiis,  Stephano monacho et Iesse presbytero, nuntiis dilectorum filiorum . . . abbatis et  et monachorum Sancti Nicolai de Ribodi-Monte, et W. diacono, qui se in ecclesia de uillari-Sicco asserebat per iudices delegatos auctoritate apostolica institutum, et super hoc petentibus audientiam uehementer, utrique parti dilectos filios, Robertum et Hugolinum, subdiaconos et capellanos nostros, concessimus auditores. In quorum presentia constituta pars abbatis iam dicti proposuit, quod, cum Ioannes, clericus, frater ipsius W. ad sedem apostolicam accessisset, falso suggessit quod capella uillari-Sicci redditus sufficientes haberet, unde posset presbyter sustentari; et, quia capella illa multum ab ecclesia matrice distabat, et quia presbyter Ribodi-Montis in  parochiali ecclesia et capella illa congrue deseruire non poterat, propter defectum ipsius multi decesserant intestati; sicque per hanc falsam suggestionem ad uenerabilem fratrem nostrum . . . archiepiscopum  , et dilectum filium . . . decanum Senonensem  , a felicis recordationis C. papa predecessore nostro litteras impetrauit; sub eo tenore uidelicet, ut ipsi presbyterum, appellatione remota, ibidem instituere non differrent: abbas uero litterarum illarum auctoritate citatus, licet in illis de ipso nulla mentio penitus haberetur, ad presentiam ipsorum accedens, cum copiam litterarum habere non posset, ad extra prouinciales et remotos iudices asseruit se, non nisi causa cognita et expressa, debere uocari; nec credens eas de conscientia summi  pontificis emanasse, quod littere ille iuribus carere deberent, se obtulit probare paratum; et quoniam nulla mentio facta erat quod in Ecclesia illa ipse abbas ius patronatus haberet; et quia littere ueritate tacita fuerant impetrate; et, si ibi presbyter necessarius uideretur, sine ipsius tamen uel  diecesani seu metropolitani consilio, uel etiam, quod maius est, de precepto summi pontificis eum asseruit institui non debere. Iudicibus autem nichilominus in causa procedere uolentibus, abbas, sibi sentiens imminere grauamen, sedem apostolicam appellauit. Qua uidelicet appellatione facta, partes de consensu iudicum in arbitros conuenerunt. Pendente arbitrio, memoratus archiepiscopus, abbate non uocato, prefatum W., licet minus idoneum, in dicta capella pro sua instituit uoluntate. Quo audito, abbas ad iudices illos non ualens propter nimiam distantiam locorum accedere, coram uenerabilibus fratribus nostris . . . , archiepiscopo Remensi  , Sancte Sabine cardinali, et . . . episcopo Laudunensi  , appellationem prius interpositam innouauit,  et quod taliter appellasset dicto Senonensi archiepiscopo intimauit. Clericus autem iam dictus, de facto iudicum, licet minus canonico, sic confisus, capellam illam per uiolentiam occupauit. Ipsum quoque abbatem, iure suo rationabiliter uti uolentem, cum quibusdam complicibus suis tam turpiter quam irreuerenter eiecit, manus presumens iniicere uiolentas. Hac uero de causa, pars eiusdem abbatis petebat, per nos quod factum fuerat irritari, et clericum ad satisfactionem de tanto excessu compelli. Contra rescriptum siquidem, quod super institutione proprii sacerdotis in capella iam dicta ad prefatos iudices emanauit, sic fuit obiectum; uidelicet quod ipsum nullum debuit habere uigorem; sed, si quid ex eo secutum est, cassum et inutile  reputari; in eo namque nulla mentio facta est de abbate, qui, ratione iuris ab antiquo possessi, et apostolico priuilegio sibi et sue Ecclesie confirmati, in ecclesia, cuius appenditium erat memorata capella, debebat instituere sacerdotem  , nec ad hoc per aliquem prelatorum suorum fuerat inuitatus; ad quod probandum fuit paratus testes sufficientes ibidem inducere; sed quia id sibi non licuit, licet appellatio inhibita esset in litteris, ei merito licuit appellare. Cumque id pluribus aliis allegationibus et rationibus pars eadem affirmasset, rescriptum ipsum asseruit esse suspectum, quia nec stylo Romane Ecclesie consonabat, nec in exemplo ei exhibito capitula dicent continuata capitulis aliis uidebantur; et ex eo specialiter, quia, licet aduersa  pars se facturam illius copiam permisisset, in iure illud tamen in medium producere, uel etiam semel ostendere, non curauit. Item, multis rationibus pars abbatis rescriptum illud asseruit non ualere, quia fuit falsis suggestionibus impetratum; cum redditus illius Ecclesie ad uictum minus non possint sufficere sacerdotis, nec illa capella reditus aliquos obtineret, nec matricem ecclesiam ditissimam esse constaret. Pars siquidem memorati W.  diaconi contrario allegabat, quod, cum unus solus sacerdos in duabus ecclesiis ualde a se distantibus, scilicet ecclesia Sancti Petri Ribodi-Montis, et ecclesia Beate Marie de uillario, que habet ab antiquo baptisterium et cemeterium, ministraret, propter remotionem ecclesiarum, et quia castrum, in quo predictus presbyter residebat, contingebat clausum sepius inueniri, et maxime egredi de nocte non poterat, parochiani de uillario absque perceptione diuinorum sacramentorum decedere cogebantur. Unde ad hoc periculum euitandum, predictus C. predecessor noster, ad conquestionem parochianorum de uillario, iam dictis iudicibus suas litteras destinauit, ut, si eis constaret quod ecclesia de uillario decimas haberet, et reditus qui ad uictum  unius possent sufficere sacerdotis, et quod predictus sacerdos Ribodi-Montis ab eadem ecclesia de uillario adeo remotus existeret, quod utrique Ecclesie prout expediret deseruire non posset, pro quo plures sicut dicebatur decesserant intestati, in eadem Ecclesia de uillario auctoritate apostolica instituerent sacerdotem, assignantes ei de decimis et reditibus ad dictam ecclesiam pertinentibus, unde posset congrue sustentari, facientem etiam presbyterum ecclesie Ribodi-Montis de eadem Ecclesia que ditissima est manere contentum. Ipsi uero iudices, mandatum apostolicum deuote ac humiliter exsequentes, quos uiderunt iuxta formam mandati apostolici euocandos ad suam presentiam euocauerunt. Et, quia, per testes idoneos  facta diligenter inquisitione, ipsis constitit de premissis, bonorum et prudentum usi consilio, memoratam ecclesiam de uillario predicto diacono auctoritate apostolica contulerunt moderatam portionem, uidelicet tertiam partem maioris decime ac minute ad ecclesiam de uillario pertinentis, et omnes oblationes totius anni, exceptis oblationibus in Natiuitate et Resurrectione Domini, et Assumptione beate Marie, percipiendis, ei iuxta formam apostolicam assignantes, de quibus uidelicet diaconus idem tertiam partem recipere debet, et dilecti filii . . . Abbas et monachi Sancti Nicolai de Pratis, duas alias portiones; et ita ipse diaconus ecclesiam apostolica sibi auctoritate concessam possedit.  Postmodum, quia abbas, eius perturbans possessionem indebite, in eadem ecclesia ipsi uiolentiam inferebat, imo etiam in eum manus uiolentas iniecerat, et, per quatuor dies eum quasi incarceratum per laicalem potestatem faciens detineri, uictum ei prohibuerat exhiberi, ut sic iuri suo fame tandem renuntiaret afflictus : quia etiam custodes eum ne posset exire ad ostium Ecclesie obseruabant, et  rebus suis mobilibus per laicalem potentiam fecerat spoliari: postquam super his omnibus per testes idoneos iudicibus constitit supradictis, ab iisdem apostolica auctoritate suspensus fuit, sicut in authentico iudicum prospeximus contineri. Licet autem, eo quod propter iniectionem manuum in diaconum abbas tenebatur excommunicatione ligatus, et per se uel aliam personam standi in iudicio facultatem non habebat; et quia ipsum diaconum et parochianos suos rebus suis uiolenter fecerat spoliari, ad respondendum aduerse parti predictus diaconus se assereret non teneri, nisi facta restitutione plenaria ex parte abbatis; tamen, saluis ipsis exceptionibus, non ingrediendo litem, allegationes partis aduerse uacuas et inanes ostendere pluribus  rationibus conabatur, asserens, coram iudicibus a parochianis per testes idoneos fuisse probatum, quod ad ueri suggestionem predicte fuissent littere impetrate. Preterea, constanter asseruit, quod ad querimoniam parochianorum de uillario dictus episcopus fuit admonitus, ut in ecclesia de uillario institueretur presbyter, qui in ea diuina, prout expedit, celebraret. Post impetrationem etiam litterarum, iudices antedicti tam ipsum abbatem quam predecessorem eius, per se uel per ipsorum nuntios, ad hoc sepius monuerunt, et quod rescriptum fuisset litteris citatoriis intersertum , multis argumentis et rationibus sufficienter coram dictis auditoribus est ostensum; et, ut dicebat,  cum in hoc consentire noluerit sepe commonitus, absque consensu illorum hec institutio fieri potuit auctoritate apostolica per iudices delegatos. Cumque ipsi auditores ea que preposita fuerant coram ipsis nobis fideliter retulissent, quia de premissis omnibus plene non potuimus elicere ueritatem, cum probationes ad assertionem multorum que proposita sunt utrique parti deessent, eamdem uobis causam de communi assensu partium duximus committendam. Quocirca, discretioni uestre per apostolica scripta mandamus, quatenus, partibus conuocatis, super iis omnibus et aliis, si qua pertinentia ad causam duxerint proponenda, inquiratis diligentius ueritatem, et, quod canonice uideritis statuendum  appellatione postposita statuentes, id faciatis per censuram ecclesiasticam a partibus firmiter obseruari, reuocantes in irritum quidquid, post inuestituram prefato diacono a predictis iudicibus auctoritate apostolica factam, contra eum noueritis indebite attentatum. uolumus tamen, ut ante litis ingressum memorato abbati, recepta prius ab ipso sufficienti cautione, quod debeat iuri parere, absolutionis beneficium impendatis, nullis litteris obstantibus, si que apparuerint preter assensum partium a sede apostolica impetrate. Quod si omnes  his exsequendis nequiueritis interesse, duo uestrum ea nichilominus exsequantur.

Datum Rome, apud Sanctum Petrum, XuII Kalendas Iunii, pontificatus nostri anno primo.



X. Ad abbatem  et conuentum monasterii in Gengenbach, Argentinensis dieceseos.---Confirmatio priuilegiorum. 
[Ex Apographo, quod ad fidem autographi, in archiuis monasterii de Gengenbach asseruati, diligenter exscriptum communicauit bone memorie abbas Grandidier. Ibid.]

Innocentius, episcopus, seruus seruorum Dei, dilectis filiis, abbati et conuentui monasterii in  Gengenbach, ordinis Sancti Benedicti, Argentinensis dieceseos, salutem et apostolicam benedictionem.

Solet annuere Sedes apostolica piis uotis, et honestis petentium precibus fauorem beneuolum impertiri. Eapropter, dilecti in Domino filii, uestris iustis petitionibus grato concurrentes assensu, omnes libertates et immunitates, a predecessoribus nostris, Romanis pontificibus, siue per priuilegia, uel alias indulgentias, uobis et monasterio uestro concessas, siue indultas, necnon libertates et exemptiones secularium exactionum, a regibus et principibus, ac aliis Christi fidelibus, rationabiliter uobis et monasterio uestro indultas, sicut eas iuste et  pacifice obtinetis, uobis et per uos eidem monasterio auctoritate apostolica confirmamus, et presentis scripti patrocinio communimus. Nulli ergo, etc.

Datum u Nonas Iulii, pontificatus nostri anno primo.



XI. Ad Danorum regem.---Ut contra Sueri tyrannidem accingatur. 
[LILIEGREN, Diplom. Suec., Holmie 1829, in-4o, I, 130.]

INNOCENT. episc., illustri regi Danorum, etc.

 Tam cleri quam populi Norwagiensis promerentibus culpis, permittente Domino, credimus accidisse quod usque adeo in uos et totum regnum Norwagie tyrannica Sueri crudelitas et uiolentia detestanda preualuit, ut et regnum, nec electione principum, prout accepimus, nec ratione sanguinis, occuparit, et in uiros ecclesiasticos ipse quondam ecclesiastico  functus officio debacchetur, ecclesias opprimat, clericos persequatur, affligat pauperes, et seuiat in potentes, ita ut diuino credatur accidisse iudicio, ut qui secundum  etiam suam assertionem illegitime natus, ad sacros non fuerat ordines promouendus, contra sanctiones canonicas assumptus ad eos, fortius in illos deseuiat qui in ordinatione ipsius statuta canonum non seruauerunt. Miramur autem, non de Deo, qui ad correctionem uestram eius tyrannidem hactenus tolerauit, nec de ipso cuius spiritus obstinatus in malum dediscere, assuetus iniquitati, non potest, sed de his qui apostatam, sacrilegum et nefandum adhuc etiam sacrilege temeritatis ausu sequuntur, et ei prebent auxilium et fauorem cuius tyrannidem persequi potius pro uiribus tenebantur. Licet autem ad edomandam eius uersutiam frequens manauerit ab apostolica Sede mandatum, nondum tamen sic eius potuit peruersitas refrenari,  quin adhuc, quibusdam eum in suarum sequentibus perniciem animarum, in quadam parte Norwegie dominetur, et in ea rabiem superet aquilonis. Qui ut amplius uos et uniuersum Norwegie populum circumueniret, et auctoritate apostolica regnum sibi ostenderet confirmatum, bone memorie Celestini pape predecessoris nostri bullam falsare non timuit, qua uarias litteras sigillauit. Sed is cui manifesta sunt omnia eius falsitatem detexit. Ne autem eius peruersitas deseuiat in insontes, serenitatem regiam rogamus, monemus et exhortamur in Domino, ac per apostolica scripta mandamus quatenus ad defendendas ecclesias, clericos in sua libertate tuendos, liberandos pauperes et potentes de manu persecutoris illius, imo etiam  ad deiiciendum monstrum illud, quod his solis parcit quibus nocere non potest, taliter accingaris, ut et a Deo retributionem eternam et nostram consequi gratiam specialius merearis; persecutoribus tante iniquitatis assistas, resistas sequacibus, ita quod membrum illud diaboli non possit in regno Norwegie denuo debaccari, aut persecutionem in ecclesiis ulterius suscitare.

Datum apud Ciuitatem Castellanam, II Nonas Octobris.



XII. Ad Petrum Arusiensem episcopum.---Sex primas prebendas Arusiensis ecclesie confirmat. 
[LANGEBECK, Script. rer. Dan., uI, 388.]


INNOCENTIUS episcopus, seruus seruorum Dei, uenerabili fratri PETRO Arusiensi episcopo, salutem et apostolicam benedictionem.

Officii nostri debitum et caritas ordinata requirit, ut que a fratribus et cepiscopis nostris acta laudabiliter fuerint, auctoritatis nostre presidio inconuulsam obtineant firmitatem et plenam in futuro agendi fiduciam tribuant potiora. Sicut autem ex parte tua, uenerabilis in Christo frater, nostris est auribus intimatum, de bonis patrimonialibus et aliis, que rationabiliter acquisisti, ac de his, que commissa tibi ecclesia prius habuerat, sex prebendas prouide statuisti canonicis assignandas, qui eidem ecclesie debeant deseruire. Nos igitur statutum  ipsum dignis in Domino laudibus commendantes, ut firmiter omnibus temporibus futuris firmius, prout circumspecte ac prouide factum est, et in authentico scripto uenerabilis fratris nostri Asgeri, Lundensis archiepiscopi, expressius continetur, auctoritate apostolica confirmamus et presentis pagine patrocinio communimus. Nulli ergo omnino hominum licitum sit hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani Idus Nouembris, pontificatus nostri anno primo.



XIII. Ad abbatem monasterii Nonantulani diecesis Mutinensis.---Concedit ut quosdam excommunicatos absoluat. 
[TIRABOSCHI, Storia della badia di Nonantola, II, 348. Ex autogr. in archiu. Non.]


INNOCENTIUS episcopus, seruus seruorum Dei, dilecto filio . . . . abbati monasterii Nonantulani ordinis Sancti Benedicti Mutinensis diecesis, salutem et apostolicam benedictionem.

Exhibita nobis tua petitio continebat quod nonnulli monasterii tui monachi et conuersi pro uiolenta iniectione manuum in se ipsos, et quidem pro detentione proprii, alii etiam pro denegata tibi et  predecessoribus tuis obedientia, seu conspirationis offensa, in excommunicationis laqueum inciderunt, quorum monachorum quidam diuina celebrarunt officia, et receperunt ordines sic ligati. Quare super his eorum prouideri saluti a nobis humiliter postulasti. De tua itaque circumspectione taliter plenam in Domino fiduciam obtinentes, discretioni tue presentium auctoritate concedimus ut eosdem excommunicatos hac uice absoluas ab huiusmodi excommunicationis sententiis iuxta formam Ecclesie uice nostra, iniungens eis quod de iure fuerit iniungendum, prouiso ut manuum iniectores, quorum fuerit grauis et enormis excessus, mittas ad sedem apostolicam absoluendos. Cum illis autem, qui facti immemores uel iuris ignari absolutionis  beneficio non obtento receperunt ordines et diuina officia celebrarunt, iniuncta eis pro modo culpe penitentia competenti, eaque peracta liceat tibi de misericordia que superexaltat iudicio, prout eorum saluti expedire uideris, dispensare. Si uero prefati excommunicati scientes, non tamen in contemptum clauium, talia presumpserunt, eis per biennium ab ordinum exsecutione suspensis, et imposita ipsis penitentia salutari, eos postmodum si fuerint bone conuersationis et uite, ad gratiam dispensationis admittas. Proprium autem si quid habent dicti monachi uel conuersi, in tuis facias manibus resignari in utilitatem dicti monasterii conuertendum.

Datum Laterani, u Idus Decembris, pontificatus nostri anno primo.



XIu. Ad patriarcham Ierosolymitanum.---Ut prior et canonici Sancti Sepulcri liberam habeant potestatem ordinandi domos et prioratus obedientiarum. 
[Eug. de ROZIÈRE, Cartuluire de l'église du Saint-Sépulcre de Iérusalem, publié d'après les mss. du uatican. Paris, imprimerie Nationale, 1849, in-4o; pag. 271.]


INNOCENTIUS episcopus, seruus seruorum Dei, uenerabili fratri Ierosolymitano patriarche, salutem et apostolicam benedictionem.

Cum dilecti filii prior et fratres Dominici Sepulcri de indulgentia Sedis apostolice et assensu predecessorum tuorum liberam huc usque rerum suarum, tam domorum quam prioratuum, administrationem  habuerint, et nos eorumdem predecessorum nostrorum uestigiis inherentes, id ipsum eis duxerimus confirmandum, sustinere nulla ratione debemus ut contra concessionem nostram ab aliquo temere ueniatur. Hinc est quod fraternitati tue per apostolica scripta mandamus quatenus super administratione iam dicta prefatos priorem et fratres non uelitis aliquatenus impedire, sed potius eos uti, quantum de iure licuerit, apostolica concessione permittas, nec eis in institutione canonicorum, quos utiles et idoneos ecclesie sue cognouerint, contra indulgentiam nostram temere te opponas, cum in hoc ius tuum seruari uelimus modis omnibus illibatum.

 Data Laterani, Nonis Ianuarii, pontificatus nostri anno secundo.



Xu. Ad abbatem, E. prepositum et C. canonicum S. Emmerami Ratisponensis.---Ut iura parochi in Riekofen contra cenobium Walderbach tueantur. 
[RIED, Cod. diplom. Ratisbon., Ratisbone 1816, in-4o; p. 281, ex originali.]

INNOCENTIUS episcopus, seruus seruorum Dei, dilectis filiis . . . abbati Sancti Emmerami, E. preposito et C. canonico Ratisponen., salutem et apostolicam benedictionem.

Ex conquestione dilecti filii Wernardi plebani de Lentechouen , nostro est apostolatui reseratum, quod . . . abbas et fratres de Walerbach  Ratisponen. diecesis mansum unum, qui dos capelle sue Tagmerengen , in illis partibus nominatur, indebite ipsi subtrahunt, et illum presumunt contra iustitiam detinere; cumque coram dilectis filiis, choro Ratisponen. plebanus ipse suam posuerit aliquando questionem, dicto abbate  ad appellationis subsidium conuolante, quam non fuit sicut proponitur prosecutus, suam nondum potuit iustitiam obtinere, unde ipse quoque ad octauam Epiphanie, que iam preteriit, apostolicam sedem appellans terminum prouocationis ab abbate interposito coarctauit: idem etiam abbas dicto plebano super decimis uille prefate iniuriosus existere dicitur et molestus; uolentes autem, ut iura sua seruentur singulis illibata, cum nobis non constiterit de premissis, causam ipsam uobis duximus committendam, per apostolica scripta mandantes, quatenus uocatis ad presentiam uestram, qui fuerint euocandi, et inquisita super premissis diligentius ueritate, quod canonicum fuerit, remoto appellationis obstaculo, statuatis, facientes quod statueritis  per censuram ecclesiasticam firmiter obseruari, nullis litteris ueritati et iustitie preiudicantibus a sede apostolica impetratis. Quod si omnes his exsequendis nequiueritis interesse, duo uestrum ea nichilominus exsequantur.

Dat. Lateran., III Non. Martii, pontificatus nostri anno II.


Plumbum. INNOCENTIUS PP. III.



XuI. Ad Gerbodonem  , abbatem et Conuentum S. Wulmari, Boloniensis dieceseos.---Sententiam in ipsorum fauorem, ab episcopo Morinensi et coniudicibus, in causa, que inter ipsos ac abbatem Cluniacensem super libertate eligendi abbates uertebatur, latam confirmat. .
Transcripta ex Archiuio Monasterii S. Wulmari, n. 24. BRÉQ. ibid.]


INNOCENTIUS episcopus, seruus seruorum Dei, dilectis filiis GERBODONI, abbati, et conuentui Sancti Wulmari, salutem et apostolicam benedictionem.

Cum a nobis petitur quod iustum est et honestum, tam uigor equitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus grato concurrentes assensu, sententiam uenerabilis fratris nostri . . . Morinensis episcopi  , et dilectorum  filiorum . . . Sancti uedasti  et Aquiscincti abbatum, contra Cluniacensem  , super libertate in monasterio uestro eligendi abbates, in qua fratres monasterii uestri per quadraginta annos continue permansisse, legitime coram predictis iudicibus est probatum, sicut rationabiliter lata est, nec legitima appellatione suspensa, ratam habentes,  auctoritate apostolica confirmamus, et presentis scripti patrocinio communimus.

Decernimus ergo, etc.

Datum Laterani, XII Kalendas Aprilis, pontificatus nostri anno secundo.



XuII. Ad Gerbodonem  , abbatem Sancti Wulmari, eiusque fratres tam presentes quam futuros.--- Recipit eos sub protectione B. Petri, et enumerantur bona ad ipsos spectantia. 
[BREQUIGNY et LA PORTE DUTHEIL, Regesta Innocentii III. t, III, App., p. 1075; ex Apographo, quod ad fidem Autographi exscribi curauit D. uacher de Bourg-Lange. uid. ad calcem bulle ipsius.

 INNOCENTIUS episcopus, seruus seruorum Dei, dilectis filiis, GERBODONI, abbati monasterii Sancti Wulmari, eiusque fratribus, tam presentibus quam futuris regularem uitam professis in perpetuum.

Quoties a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et felicis recordationis Celestini pape, predecessoris nostri, uestigiis inherentes, prefatum monasterium Sancti Wulmari, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus;  inprimis siquidem statuentes ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea, quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis:

Locum ipsum, in quo prefatum monasterium situm est, cum omnibus pertinentiis suis; uillam Sancti Wulmari, cum mercato, theloneo, et omnibus  eiusdem uille iurisdictionibus et pertinentiis interioribus et exterioribus, ab ipsa uilla usque ad feudum de Witra, quod de Comite descendit, et usque ad feodum de Dudelli uilla, et feodum de Dales, et usque ad feodum de Tingri, et feodum de Werlinghetun, et usque ad riuum de Cresbere, et flumen Elnac; parochialem ecclesiam ipsius uille, cum omnibus decimationibus et aliis pertinentiis suis; terram, cum nemore de feodo Roberti Rabel, a pede montis usque ad feodum Lamberti de Cors,  et Balduini de Milestrec, quod possidetis ab eo sub annuo censu decem solidorum; uillam de Hesding, cum ecclesia et omnibus aliis suis pertinentiis; uillam ueteris Monasterii, cum ecclesia et omnibus aliis suis pertinentiis; uillam Sancti Martini, cum ecclesia et omnibus aliis suis pertinentiis; uillam Magne-uille, cum ecclesia et omnibus aliis suis pertinentiis; uillam Colonie, cum ecclesia et omnibus aliis pertinentiis suis, terris uidelicet cultis, et omnibus . . . . piscariis, paludibus et marescis, apud Niuniel, dimidiam barcariam et piscariam; Cundetam; Richenacre; Berchem; Estruem; Fohem; Berneulas; Euelinghehem; apud Stapes, mansos triginta; et in predictis uillis et uiculis, omnem comitatum et iurisdictionem; altare de Frene, et  duas carucatas terre et amplius, et hospites quos habetis in eadem uilla, cum omni iurisdictione et redditibus annuis, quos uobis debent, et in eadem uilla, decimam de mota; altare de Tingri, cum omnibus decimationibus, et in eadem parochia, decimam crementorum; altare de Laires, cum tota decima; altare de Quarti, cum tota decima; altare de uerlinghetun, cum tota decima; altare de Wilra; altare sancte Geltrudis; altare de Boninghes; altaria de Auci et de Seruin; in parochia de Kestreke, totam decimam mediatariorum comitis; et in eadem parochia, decimam Willelmi Camerarii, decimam de Businghehem, tertiam partem decime de Helbesessem, decimam de Dales, decimam de Sckieses, decimam de Berneulas, decimam de sarto Richeri,  decimam de Wenegheual, decimam Sancte Gertrudis, tertiam partem decime de uerna, decimam de Welwinge, decimam de Alinghetum; apud Berebet, decimam de terris Balduini Bibuef, et Simonis Bustel, decimam de Bossin; apud Denebrac, decimam Castellani de Faukemberge, et in eadem uilla decimam de terra Lambini: in parochia de Reclinghehem, unam carucatam terre culte, apud Capellam, allodia Oilardi de Businghehem, apud Wichinghehem, allodia Giroldi de Buccoll, et Giroldi de Casroi, et Hugonis de Chestreka; apud Ledingheham, quamdam partem allodiorum ipsius uille; apud Lustinghehem, allodia Rogeri de Keu, et Gille, sororis sue, et duas partes molendini ex  eorum dono; in parochia Noui-Castelli, allodia Roberti Cringeth, et Walteri Crolle; apud Paningherum, allodia Faram; apud Huppem, dimidiam carucatam terre; apud Hecout, allodia Hugonis de Collesberc, et Hugonis de Kestrehe; apud Hessinghehem, duas carucatas terre; apud Hokinghehem, unam carucatam terre; apud Hermarenghes, allodia Hugonis de Seles, et sororum suarum, et Petri, et Hugonis, et sororis sue; apud Yseche, allodia Arnulfi de Longauilla; apud Ferchenes, allodia Atronis, et Ioannis filii sui, et Balduini cognati  eorum; apud Hellenboun, allodia Raineri Caual; apud Hellinghehem, sex polchinos frumenti; apud Marchines, duos polchinos frumenti; apud Boloniam, septem solidos et dimidium; apud Camir, quinque solidos; apud Badingherun, quinque solidos; apud Malchesbere, quinque solidos; apud Alles, quinque solidos; apud Iorni, sex solidos; apud Bouelinghehem, quinque solidos; apud Seninghehem, quinque solidos; prioratum de Baileleth, cum omnibus suis pertinentiis; in Anglia, altare de Fobinghes, et decimam de Ruiwale. Sane, noualium uestrorum, que propriis manibus aut sumptibus colitis, siue de nutrimentis animalium uestrorum, nullus a uobis decimas exigere uel extorquere presumat.

 Liceat quoque uobis clericos uel laicos, liberos et absolutos, e seculo fugientes, ad conuersionem recipere, et eos absque contradictione aliqua retinere. Prohibemus insuper, ut nulli fratrum uestrorum, post factam in loco uestro professionem, fas sit, absque abbatis sui licentia, de eodem loco, nisi arctioris religionis obtentu, discedere. Discedentem uero absque communium litterarum cautione, nullus audeat retinere. In parochialibus autem ecclesiis, quas habetis, liceat uobis sacerdotes eligere, et diecesano episcopo presentare, quibus, si idonei fuerint, episcopus curam animarum committat, ita quidem quod ei de spiritualibus, uobis uero de temporalibus, debeant respondere. Statuimus etiam  ut infra fines parochiarum uestrarum nullus ecclesiam, uel * sine diecesani episcopi, et uestro assensu, de nouo edificare presumat, saluis tamen priuilegiis Romanorum pontificum. Auctoritate quoque apostolica . . . . mus, ne quis in uos, uel Ecclesiam uestram, excommunicationis uel interdicti sententiam, sine manifesta et rationabili causa, promulgare, seu nouas et indebitas exactiones uobis et hominibus uestris imponat. Stationes . . . . . . . acas a diecesano episcopo in uestro monasterio fieri auctoritate apostolica inhibemus. Pro chrismate autem, oleo sancto, consecrationibus altarium seu basilicarum, ordinationibus monachorum seu clericorum uestrorum; qui ad sacros ordines fuerint promouendi * benedicendo seu deducendo ad  sedem, uel quibuslibet ecclesiasticis sacramentis, nullus a uobis, sub obtentu consuetudinis, uel quolibet alio modo, palafredum, cappam sericam, uinum, siue quidquam aliud audeat postulare. Se . . . . quoque ipsius loci liberam esse decernimus, ut  eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum Ecclesiarum, a quibus mortuorum corpora assumuntur. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem, et beati Benedicti Regulam, prouiderint eligendum. Libertates preterea et immunitates, necnon antiquas et rationabiles consuetudines monasterio uestro concessas, et hactenus obseruatas ratas habemus, et eas futuris temporibus illibatas manere sancimus. Decernimus ergo,  ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur, eorum, pro quorum gubernatione ac sustentatione concessa sunt, usibus omnimodis profutura, salua Sedis apostolice auctoritate, et diecesan episcopi canonica iustitia. Ad indicium autem percepte huius a Sede apostolica protectionis, bizantium unum uos constituistis nobis nostrisque successoribus annis singulis soluturos. Si qua igitur in futurum ecclesiastica, secularisue persona, hanc nostre constitutionis paginam sciens, contra eam temere uenire tentauerit, secundo, tertioue commonita, nisi reatum suum  congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Iesu Christi aliena fiat atque in extremo examine diuine ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen. Amen. Amen.

    Ego Innocentius, catholice Ecclesie episcopus.
     Ego Octauianus, Ostiensis et uelletrensis episcopus  .
    Ego Petrus, Portuensis et Sancte Rufine episcopus  .
    Ego Ioannes, Albanensis episcopus  .
     Ego Pandulphus, Basilice XII Apostolorum presbyter cardinalis  .
    Ego Petrus, tituli Sancte Cecilie presbyter cardinalis  .
    Ego Iordanus, Sancte Pudentiane, tituli Pastoris, presbyter cardinalis  .
    Ego Guido, Sancte Marie Transtyberim, tituli Calixti, presbyter cardinalis.
    Ego Hugo, presbyter cardinalis Sancti Martini, tituli . . . .  .
    Ego Ioannes, tituli Sancti Stephani in Celio Monte, presbyter cardinalis  .
    Ego Soffredus, tituli Sancti Praxedis presbyter cardinalis  .
    Ego Bernardus, Sancti Petri ad uincula presbyter  cardinalis, tituli Eudoxie  .
    Ego Ioannes, tituli Sancte Prisce presbyter cardinalis  .
    Ego Gracianus, Sanctorum Cosme et Damiani diaconus cardinalis  .
    Ego Gerardus, Sancti Adriani diaconus cardinalis  .
    Ego Gregorius, Sancte Marie in Aquiro diaconus cardinalis  .
    Ego Gregorius, Sancti Georgii ad uelum Aureum diaconus cardinalis  .
    Ego Nicolaus, Sancte Marie in Cosmedin diaconus cardinalis  .
    Ego Gregorius, Sancti Angeli diaconus cardinalis   .
    Ego Bobo, Sancti Theodori diaconus cardinalis  .
    Ego Cencius, Sancte Lucie in Orthea diaconus cardinalis  .
    Ego Hugo, Sancti Eustachii diaconus cardinalis  .
    Ego Girardus, Sancti Nicolai in Carcere Tull. diaconus cardinalis  .


Datum Laterani, per manum Rainaldi, domni pape notarii, cancellarii uicem agentis, Non. Aprilis,  indictione secunda, Incarnationis Dominice anno 1199, pontificatus uero domni Innocentii PP. III anno II.

Au bas de la Bulle ci-dessus transcrite, est attaché sur lacs de soie iaune et rouge, le sceau en plomb, portant d'un côté les effigies de saint Pierre et de saint Paul, auec ces lettres, S. PA. S. PE. et de l'autre, une empreinte pareille à celle qui suit.
[Figure: [Empreinte] 1Kb]

INNOCENTIUS PP. III.

Collationné par nous, Iean-Charles uacher de Bourg-l'Ange, seigneur de Bourg-l'Ange, auocat au parlement, chargé des ordres de Monseigneur le Garde-des-Sceaux de France, à l'original étant dans les archiues de l'abbaye d'Aurillac, en un parchemin de uingt-neuf pouces et demi de long, sur uingt-deux pouces de large, percé de deux trous aux lieux  indiqués par les astérisques, le premier de tous indiquant un mot effacé qu'on n'a pu lire. A Aurillac, le 12 nouembre 1786. Signé I.-C. uACHER DE BOURG-L'ANGE.



XuIII. Ioanni  , abbati Sancti Bertini, eiusque fratribus tam presentibus quam futuris, in perpetuum.---De confirmatione priuilegiorum. .
[Epistolam hanc, seu potius Bullam, ex Chartulario antiquo monasterii S. Bertini diligenter exscriptam in Chartophylacio nostro reposuit D. Ch. de Witte, cum ista notula. »Il est ainsi conforme a un ancien Chartulaire, tom. XXI, fol. 66, u.o anno 1785.« Integra, de uerbo ad uerbum, legitur in libro XII Regestorum Innocentii: ubi quo pacto inserta reperiatur nescimus  , cum ad annum pontificatus II, euidenter pertineat. Desiderantur apud Baluzium nomina subscribentium cardinalium, que hic apponere opere pretium duximus, eo quod sepe, ad pleniorem historie intelligentiam, chronologicamque factorum seriem adstruendam, ex istius generis notitiis utilitas non parua emergat. BRÉQ. ibid.]


In eminenti sedis apostolice specula disponente Domino constituti, sicut imitari predecessores, etc.

    Ego Innocentius, catholice Ecclesie episcopus.
    Ego Octauianus  , Hostiensis et uelletrensis episcopus.
     Ego Petrus, Portuensis et Sancte Rufine episcopus.
    Ego Pandulphus  , sola Dei permissione Basilice XII Apostolorum presbyter cardinalis.
    Ego Iordanus, Sancte Pudentiane tituli Pastoris presbyter cardinalis.
    Ego Ioannes, titulo Sancti Clementis cardinalis, uiterbiensis et Tuscan. episcopus.
    Ego Guido  , Sancte Marie Transtyberim tituli Calixti presbyter cardinalis.
    Ego Hugo, presbyter cardinalis Sancti Martini titulo Equitii.
    Ego Ioannes, tituli Sancti Stephani in Celio-Monte presbyter cardinalis.
    Ego Gratianus, Sanctorum Cosme et Damiani  diaconus cardinalis.
    Ego Gerardus  , Sancti Adriani diaconus cardinalis.
    Ego Gregorius, Sancte Marie in Aquiro diaconus cardinalis.
    Ego Gregorius, Sancti Georgii ad uelum Aureum diaconus cardinalis.
    Ego Bobo, Sancti Theodori diaconus cardinalis.
    Ego Cencius, Sancte Lucie in Horthea diaconus cardinalis.


Datum Laterani, per manum Raynaldi, domini pape notarii, uicem agentis cancellarii, u Idus Aprilis, indictione secunda, Incarnationis Dominice anno 1198  , pontificatus uero Domini Innocentii pape III anno secundo.



XIX. Ad Heliam abbatem et fratres S. Marie de Regniaco. ---Priuilegiorum confirmatio. 
[Gall. Christ. Nou., XII, Instrum. 143.]


INNOCENTIUS episcopus, seruus seruorum Dei, dilectis filiis HELIAE abbati monasterii S. Marie de Regniaco, eiusque fratribus tam presentibus quam futuris regularem uitam professis in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus  clementer annuimus, et prefatum monasterium S. Marie de Regniaco in quo diuino estis obsequio mancipati, sub B. Petri et nostra protectione suscipimus, et presentis scripti priuilegio communimus. Inprimis quidem statuentes ut ordo monasticus qui secundum Deum et beati Benedicti Regulam atque institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter conseruetur. Preterea quascunque possessiones, quecunque  bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium situm est, cum uineis, terris et omnibus suis pertinentiis; grangiam que est iuxta abbatiam cum suis pertinentiis; grangiam de Essars cum pertinentiis suis; grangiam de Fontismo cum pertinentiis suis; grangiam de Ulduno cum pertinentiis suis; domum de Campo-Lenie cum pertinentiis suis; grangiam de Cherbonere cum pertinentiis suis; grangiam de  Lescheriis cum omnibus pertinentiis suis; cellarium de Clamecin cum pertinentiis suis; grangiam de Bellouidere cum omnibus pertinentiis suis; terras et prata de uaureta cum earum pertinentiis; grangiam de Cosath cum omnibus pertinentiis suis; grangiam de Chatz cum omnibus suis pertinentiis; grangiam de Treclin cum molendino et omnibus aliis suis pertinentiis; cellarium de uallibus cum omnibus suis pertinentiis, et cellarium de Chablie cum omnibus pertinentiis suis. Sane laborum uestrorum quos propriis manibus aut sumptibus colitis tam de terris cultis quam incultis, siue de hortis et de uirgultis et piscationibus, seu de nutrimentis animalium uestrorum, nullus a uobis decimas exigere uel  extorquere presumat. Liceat quoque uobis clericos uel laicos liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum post factam in monasterio uestro professionem fas sit absque abbatis sui licentia de eodem loco discedere, discedentem uero absque communium litterarum cautione nullus audeat retinere. Quod si quis forte retinere presumpserit, licitum sit uobis in ipsos monachos siue conuersos regularem sententiam promulgare. Illud districtius inhibentes ne terras seu quodlibet beneficium ecclesie uestre collatum liceat alicui personaliter dari, siue alio modo alienari absque consensu totius capituli, uel maioris aut sanioris partis ipsius. Si que  uero donationes uel alienationes aliter quam dictum est facte fuerint, eas irritas esse censemus. Ad hec etiam prohibemus ne aliquis monachus siue conuersus sub professione domus uestre astrictus, sine consensu et licentia abbatis et maioris partis et capituli uestri pro aliquo fideiubeat, uel ab aliquo pecuniam mutuo accipiat ultra pretium capituli uestri prouidentia constitutum, nisi propter manifestam domus uestre utilitatem. Quod si facere presumpserit, non teneatur conuentus pro his aliquatenus  respondere. Licitum preterea sit uobis in causis propriis siue ciuilem siue criminalem contineant questionem fratrum uestrorum testimoniis uti, ne pro defectu testium ius uestrum in aliquo ualeat deperire. Insuper auctoritate apostolica inhibemus, ne ullus episcopus uel alia quelibet persona ad synodos uel conuentus forenses uos ire, uel iudicio seculari de uestra propria substantia uel possessionibus uestris subiacere compellat; nec ad domos uestras causa ordines celebrandi, causas tractandi, uel conuentus publicos conuocandi, uenire presumat; nec regularem electionem abbatis uestri impediat, aut de instituendo uel remouendo eo qui pro tempore fuerit, contra statuta Cisterciensis ordinis se aliquatenus intromittat. Si uero episcopus in cuius parochia  domus uestra fundata est, cum humilitate ac deuotione qua conuenit requisitus substitutum abbatem benedicere, et alia que ad officium episcopale pertinent, uobis conferre renuerit, licitum sit eidem abbati, si tamen sacerdos fuerit, proprios nouitios benedicere, et alia que ad officium suum pertinent exercere, et uobis omnia ab alio episcopo percipere que a uestro fuerint indebite denegata. Illud adiicientes ut in recipiendis professionibus que a benedictis uel benedicendis abbatibus exhibentur, ea sint episcopi forma et expressione contenti, que ab origine ordinis noscitur instituta, ut scilicet abbates ipsi saluo ordine suo profiteri debeant, et contra statuta ordinis sui nullam professionem facere compellantur. Pro consecrationibus uero altarium uel  ecclesiarum, siue pro oleo sancto, uel quolibet ecclesiastico sacramento, nullus a uobis aut sub obtentu consuetudinis, uel alio modo, quidquam audeat extorquere; sed hec omnia gratis uobis episcopus diecesanus impendat. Alioquin liceat uobis quemcunque uolueritis adire antistitem gratiam et communionem apostolice sedis habentem, qui nostra fretus auctoritate uobis quod postulatur impendat. Quod si sedes diecesani episcopi forte uacauerit, interim omnia ecclesiastica sacramenta a uicinis episcopis accipere libere et absque contradictione possitis, sic tamen ut ex hoc nullum preiudicium inposterum propriis episcopis generetur. Quia uero interdum propriorum episcoporum copiam  non habetis, si quem episcopum Romane sedis, ut diximus, gratiam atque communionem apostolice sedis habentem, et de quo plenam notitiam habeatis, per uos transire contigerit, ab eo benedictiones uasorum et uestium, consecrationes altarium, ordinationes monachorum, auctoritate apostolice sedis recipere ualeatis. Porro si episcopi, uel alii ecclesiarum rectores, in monasterium uestrum, uel personas inibi constitutas, suspensionis, excommunicationis, uel interdicti sententiam promulgauerint, siue etiam in mercenarios uestros, pro eo quod decimas non soluitis siue aliqua occasione eorum que ab apostolica benignitate uobis indulta sunt, seu benefactores uestros pro eo quod aliqua uobis beneficia uel obsequia ex caritate prestiterint, uel ad  laborandum adiuuerint in illis diebus in quibus uos laboratis et alii feriantur, eamdem sententiam protulerint, ipsam tanquam contra sedis apostolice indulta prolatam duximus irritandam, nec ulle littere firmitatem habeant quas tacito nomine Cisterciensis ordinis et contra tenorem apostolicorum priuilegiorum constiterit impetrari. Paci quoque ac tranquillitati uestre paterna inposterum sollicitudine prouidere uolentes, auctoritate apostolica prohibemus, ne infra clausuras locorum seu grangiarum uestrarum ullus rapinam seu furtum committere, ignem apponere, sanguinem fundere, hominem temere capere uel interficere, seu uiolentiam audeat exercere. Preterea omnes libertates et immunitates a predecessoribus nostris Romanis pontificibus  ordini uestro concessas, necnon libertates et exemptiones secularium exactionum a regibus et principibus uel aliis fidelibus rationabiliter uobis indultas, auctoritate apostolica confirmamus, et presentis scripti priuilegio communimus.

Decernimus ergo ut nulli omnino hominum liceat prefatum monasterium temere perturbare aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur, eorum pro quorum gubernatione ac sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona hanc nostre constitutionis  paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis, honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore, ac sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Innocentius catholice Ecclesie episcopus.
    Ego Octauianus Ostiensis et uelletrensis episcopus.
     Ego Petrus Portuensis et S. Rufine episcopus.
    Ego Ioannes Albanensis episc.
    Ego Pandulfus presbyter cardinalis Basilice XII Apostolorum.
    Ego Petrus tituli S. Cecilie presbyter cardinalis.
    Ego Iordanus presbyter cardinalis Sancte Pudentiane et Pastoris.
    Ego Guido S. Marie Transtyberim tituli Callixti presbyter cardinalis.
    Ego Hugo presbyter cardinalis S. Martini tituli . . . . .
    Ego Ioannes tituli S. Stephani in Celio monte presbyter cardinalis.
     Ego Cinthius tituli S. Laurentii in Lucina presbyter cardinalis.
    Ego Goffredus tituli Sancte Praxedis presbyter cardinalis.
    Ego Bernardus S. Petri ad uincula presbyter cardinalis tit. S. Eudoxie.
    Ego Ioannes tituli S. Prisce presbyter card.
    Ego Girardus tituli S. Marcelli presbyter cardinalis.
    Ego Gratianus SS. Cosme et Damiani diaconus cardinalis.
    Ego Girardus S. Adriani diaconus cardinalis.
    Ego Gregorius S. Marie in Aquino diaconus cardinalis.
    Ego Gregorius S. Georgii ad uelum Aureum diaconus  cardinalis.
    Ego Nicolaus S. Marie in Cosmedin diaconus cardinalis.
    Ego Gregorius S. Angeli diaconus cardinalis.
    Ego Bobo Sancti Theodori diaconus cardinalis.
    Ego Cencius S. Lucie in Oukea diaconus cardinalis.
    Ego Hugo S. Eustachii diaconus cardinalis.


Datum Laterani, per manum Rainaldi domni pape notarii cancellarii . . . . . . . . . gentis [forte uerone degentis] III Nonas Maii, indictione II, Incarnationis Dominice anno 1199, pontificatus uero domni Innocentii pape III anno secundo.



XX. Ad abbatem  et conuentum S. Germani de Pratis.---Confirmat eis possessiones, quas nobilis mulier Philippa, eorum monasterio concesserat. 
[Bullam hanc edimus ex Apographo a nobis ipsis diligenter exscripto, ad fidem autographi in archiuis monasterii S. Germani de Pratis asseruati, quod nobiscum communicauit D. Poirier. Huic autographo appendet sigillum seu bulla Pontificis, optime conseruata, ex filo bombycino rubro et lutaceo. BRÉQ. ibid.].


INNOCENTIUS episcopus, seruus seruorum Dei, dilectis filiis . . . . . abbati et conuentui Sancti Germani de Pratis salutem et apostolicam benedictionem.

Cum a nobis petitur quod iustum est et honestum, tam uigor equitatis, quam ordo exigit rationis, ut id per sollicitudinem officii nostri ad debitum perducatur  effectum. Eapropter, dilecti in Domino filii, uestris iustis postulationibus inclinati, possessiones, quas nobilis mulier, Philippa nomine, monasterio uestro prouida deliberatione concessit, sicut eas  iuste ac pacifice possidetis, et in authentico facto exinde plenius continetur, uobis, et, per uos, Ecclesie uestre, auctoritate apostolica confirmamus, et presentis scripti patrocinio communimus. Decernimus ergo, ut nulli omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius, se nouerit incursurum.

Datum Laterani, Idibus Maii, pontificatus nostri anno secundo.



XXI. Ad abbatem  , et conuentum monasterii Altimontensis.---Capelle de Grantreing possessionem ipsis confirmat. 
[Ex chartulario monasterii Altimontensis. BRÉQUIGNY ibid.]


Iustis petentium desideriis dignum est nos facilem prebere assensum, et uota, que a rationis tramite non discordant, effectu prosequente complere. Eapropter, dilecti in Domino filii, uestris iustis postulationibus grato concurrentes assensu, capellam de Grantreing  , sicut iuste ac pacifice possidetis, uobis et per uos Ecclesie uestre auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem  hoc attemptare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Nonas Iunii, pontificatus nostri anno secundo.



XXII. Ad Ioannem  , abbatem S. Genouefe Parisiensis, Concedit ei usum mitre. 
[Ex Apographo, quod ad fidem Autographi, in Archiuis abbatie S. Genouefe asseruati, diligenter exscriptum, nobiscum communicauit D. abbas Mongez, Regie Inscriptionum humaniorumque Litterarum Academie Socius. BRÉQ. ibid.]

INNOCENTIUS episcopus, seruus seruorum Dei, dilecto  filio, IOANNI, abbati Sancte Genouefe Parisiensis, salutem et apostolicam benedictionem.

Illa specialis prerogatiua dilectionis et gratie, quam ad Ecclesiam tibi commissam, et personam  tuam habuimus, dum in minori eramus officio constituti, et incessanter habemus, nos admonet et hortatur, ut honori et commodis tuis sollicitius intendere debeamus, et ea facere, que ipsius Ecclesie tuamque pariter utilitatem respiciant et profectum. Cum igitur operis exhibitio probatio dilectionis existat, in signum gratie, quam olim in nostris oculis inuenisti, deuotionem tuam ornamento mitre, usuque ipsius, ad honorem Ecclesie tue, duximus personaliter decorandam; in proposito et uoluntate gerentes, ut maiora pro te in posterum, uolente Domino, faciamus. Tu ergo, sicut uir prouidus et honestus, sic ea reuerenter utaris ut nullus in te notari possit abusus.

Datum Laterani, quarto Idus Iunii, pontificatus  nostri anno secundo.


Sigillum.



XXIII. Ad decanum et capitulum Sancte Marie et Sancti Theobaldi Metensis.---Recipiuntur sub protectione beati Petri, et confirmatur eis specialiter ecclesia Sancte Crucis, necnon capella S. Ferrucii. 
[Ex Archiuio Ecclesie Collegialis S. Theobaldi Metensis. BRÉQUIGNY ibid.]

INNOCENTIUS, episcopus, seruus seruorum Dei, dilectis filiis decano et capitulo Sancte Marie et Sancti Theobaldi Metensis, salutem et apostolicam benedictionem.

 Sacrosancta Romana Ecclesia deuotos et humiles filios ex assuete pietatis officio propensius diligere consueuit, et, ne prauorum hominum molestiis agitentur, tanquam pia mater, sue protectionis munimine confouere. Eapropter, dilecti in Domino filii, uestris iustis postulationibus grato concurrentes assensu, Ecclesiam et personas uestras, cum omnibus bonis que inpresentiarum rationabiliter possidetis, aut in futurum iustis modis, prestante Domino, poteritis adipisci, sub beati Petri et nostra protectione suscipimus. Specialiter autem ecclesiam Sancte Crucis, et capellam Sancti Ferrucii, cum omnibus pertinentiis suis, sicut eas iuste ac pacifice possidetis, uobis, et per uos Ecclesie uestre, auctoritate apostolica confirmamus, et  presentis scripti patrocinio communimus. Nulli ergo omnino hominum licitum sit hanc nostre paginam protectionis et confirmationis infringere, uel ei ausu temerario contraire. Si quis autem hoc attemptare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, III Kalendas Augusti, pontificatus nostri anno secundo.



XXIu. Leprosis S. Lazari Meldensis unam prebendam in ecclesia S. Stephani Meldensis confirmat. 

INNOCENTIUS episcopus, seruus seruorum Dei, dilectis  filiis Leprosis S. Lazari Meldensis, salutem et apostolicam benedictionem.

. . . . . . . . . . . . . . . . .

. . . Prebendam quam habetis in ecclesia Sancti Stephani Meldensis cum pertinentiis suis, sicut eam iuste et rationabiliter possidetis. . . . auctoritate apostolica confirmamus, etc. . . .

Datum Laterani, Xu Kalend. Septembris, pontificatus nostri anno secundo.



XXu. Ad uniuersos Christi fideles in Saxonia et Westphalia constitutos---Ut pro fide Christiana uiriliter accingantur. 

 INNOCENTIUS episcopus . . . . . uniuersis Christi fidelibus in Saxonia, et Westphalia constitutis, salutem, etc.

Sicut ecclesiastice lectionis censura compelli non patitur ad credendum inuitos, sic sponte credentibus apostolica sedes, que mater est omnium generalis, munimen sue protectionis indulget, et fideles ad defensionem eorum salubribus monitis exhortatur, ne si nuper conuersis negatum fuerit defensionis auxilium, uel in primos reuertantur errores, uel eos saltem peniteat credidisse. Accepimus enim quod cum bone memorie M. episcopus Liuoniensis fuisset prouinciam Liuoniensem ingressus in uerbo Domini laxans predicationis sue retia in capturam,  inter populos barbaros, qui honorem Deo debitum animalibus brutis, arboribus frondosis, aquis limpidis, uirentibus herbis et spiritibus immundis impendunt, usque adeo, Domino concedente, profecit, ut multos a suis erroribus reuocatos ad agnitionem perduceret ueritatis, et sacris baptismatis unda renatos doctrinis salutaribus informaret. uerum inimicus homo, qui tanquam leo rugiens circuit querens quem deuoret, inuidens conuersioni eorum pariter et saluti, persecutionem paganorum adiacentium in eos iniquis suggestionibus excitauit, cupientium eos delere de terra et de partibus illis Christiani nominis memoriam abolere. Ne igitur nostre negligentie ualeat imputari, si hi qui iam crediderunt retro cogantur abire, nec presumant  aliqui fidem nostram recipere si hi qui iam receperunt a paganorum incursibus remanserint indefensi, uniuersitatem uestram monemus et exhortamur attentius, in remissionem uobis peccaminum iniungentes, quatenus nisi pagani circa Liuoniensem Ecclesiam constituti cum christianis treugas inire uoluerint, et initas obseruauerint, ad defensionem Christianorum qui sunt in partibus illis potenter et uiriliter in nomine Dei exercituum assurgatis. Nos autem omnibus de partibus uestris qui sanctorum limina uouerunt, presentium auctoritate concedimus ut in uoti commutatione emissi, ad defensionem Liuoniensis ecclesie ad partes illas pro reuerentia nominis Christiani procedant. Omnes qui ad defendendam Liuoniensem ecclesiam et Christianos  in illis partibus constitutos diuino zelo succensi duxerint transeundum, sub beati Petri et nostra protectione suscipimus, et eis apostolici patrocinii beneficium impertimur.

Datum Laterani, III Nonas Octobris.



XXuI. Ad Odonem  , Parisiensem episcopum, eiusque successores.---De confirmatione bonorum et priuilegiorum. 
[Ex Chartulario Episcopi Parisiensis, ms. in Bibliotheca Regia, n. 5185, pag. 67. BREQUIGNY ibid.]

Quanto nobilis et gloriosa Parisiensis Ecclesia pro sede regis Francorum existit famosior, et in amore et reuerentia beati Petri et sancte Romane  Ecclesie, uenerabilis frater Odo episcope, manifestis argumentis exstas deuotior, tanto propensius, in iis que ad utriusque decus et emolumentum spectare noscuntur, optata suffragia impertimur. Ideoque, uenerabilis frater in Christo Odo episcope, rationabilibus postulationibus tuis gratum prebentes assensum, quecumque Parisiensis Ecclesia in presenti iuste et canonice possidet, aut in futurum concessione Pontificum, liberalitate regum, largitione principum, oblatione fidelium, seu aliis iustis modis, Deo propitio, poterit adipisci, tibi tuisque successoribus, et per uos Parisiensi Ecclesie, ad exemplar predecessorum nostrorum felicis memorie, Innocentii, Lucii, Eugenii, Alexandri, Clementis et Celestini, Romanorum pontificum, apostolici  muniminis priuilegio communimus: in quibus hec propriis duximus exprimenda uocabulis.

Ecclesiam scilicet Sancti Marcelli; ecclesiam Sancti Clodoaldi, cum uilla et omnibus appenditiis suis; ecclesiam Sancti Germani Autissiodorensis; ecclesiam Sancti Eligii; ecclesiam quoque de Campellis, cum prebendis et tribus Parochiis, id est de Sancto Mederico, de Capella et de Kerris, eidem ecclesie pertinentibus, saluo nimirum censu duorum solidorum monete illius terre, que in partibus illis expenditur, Senonensi ecclesie annualiter persoluendo, que uidelicet supradicte ecclesie ad ius et proprietatem Parisiensis ecclesie, et ipsius Episcopi pertinere noscuntur; ius etiam  Episcopale in subscriptis Abbatiis et earum Parochiis, seu Parochianis omnibus; uidelicet, in abbatia Latiniacensi, in abbatia Fossatensi, in abbatia Sancti Maglorii, in abbatia Sancti uictoris, in abbatia uallis Sancte Marie, in abbatia de Sarucia, in abbatia Heriyallis, in abbatia Hermeriarum, in abbatia Montis Estiui, in abbatia Sanctimonialium de Monte-Martyrum, in abbatia de Edera, in abbatia de Kala, in abbatia de Gif, in abbatia Canonicorum regularium de Liuriaco, et in abbatia uallis profunde, et in ecclesia insuper Argenteolii.

Paci quoque et tranquillitati Parisiensis ecclesie prouidere uolentes, exactionem et talliam, quam,  post obitum predecessoris tui Stephani, bone memorie Parisiensis episcopi, inclyte recordationis Lodowicus, quondam rex Francorum, in terris eiusdem episcopatus fecit, de cetero fieri prohibemus, et ab aliquo exigi prohibemus, sed, sicut ab eodem rege predecessori tuo, bone memorie Theobaldo, Parisiensi episcopo, eiusque successoribus in perpetuum, condonata est, et scripto firmata, per presentis scripti paginam confirmamus. Preterea, pactum et conuentiones inter predecessorem tuum Stephanum, quondam predicte ecclesie episcopum, et supradictum Lodowicum, regem Francorum bone memorie, factas de loco in suburbio Parisiensi sito, qui Campellus nominatur, tibi nichilominus confirmamus; ita uidelicet, ut tertia  pars totius redditus fossalis illius terre, siue in censu, siue in emptionibus, uenditionibus, questibus, aut aliis quibuscunque modis inde processerit, tibi et successoribus tuis absque diminutione aliqua persoluatur, due uero relique partes regali fisco reddentur. Quicunque uero fuerit prepositus regis super hoc, fidelitatem tibi tuisque suecessoribus faciat, et tuus regi et heredibus suis, et unus sine alio de terra nichil suscipiat uel disponat. Statuimus etiam, ut si aliquis Parisiensis ecclesie canonicus ad episcopatus fuerit honorem promotus, ipsius prebenda ad Parisiensem ecclesiam libere reuertatur. Auctoritate quoque apostolica interdicimus, ut suppellectilem decedentis episcopi Parisiensis nullus omnino deripiat, sed ad opus ecclesie  et successoris sui illibata permaneat, sicut a supradicto Lodowico, illustri quondam Francorum rege, concessum est, et scripto suo firmatum.

Decernimus ergo ut nulli omnino hominum liceat, te uel successores tuos super hac nostra confirmatione temere perturbare, uel possessiones ecclesie Parisiensis auferre, uel ablatas retinere, minuere, seu quibuslibet uexationibus fatigare; sed omnia integra conseruentur, eorum, pro quorum gubernatione ac sustentatione concessa sunt, usibus omnimodis profutura, salua in omnibus sedis apostolice auctoritate. Si qua igitur in futurum ecclesiastica, secularisue persona, hanc nostre constitutionis paginam sciens, contra eam uenire  temptauerit, secundo, tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio de perpetrata iniquitate cognoscat, et a sacratissimo corpore et sanguine Dei, et Domini Redemptoris nostri Iesu Christi, aliena fiat, atque in extrem examine districte ultioni subiaceat; cunctis autem eidem loco et Ecclesie sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.

Datum Laterani, per manum Raynaldi, Acheruntini  archiepiscopi, cancellarii uicem agentis, III Idus Nouembris, indictione secunda, Incarnationis Dominice anno 1199, pontificatus uero Domini Innocentii pape III anno secundo.



XXuII. Ad abbatem  , et conuentum Sancti Maximini Miciacensis.---Confirmatur eis possessio ecclesie Sancte Marie de Burgo. 
[Ex Chartulario monasterii S. Maximini Miciacensis, fo. 22, uo. ch. 83. In Apographo legitur annotatio hec gallice scripta. »Cette bulle. qui confirme à l'Abbaye de Saint-Mesmin le Prieuré de Notre-Dame du Bourg, doit être du Pape Innocent III, et du 29 Décembre 1199. Car ce Prieuré fut fondé enuiron l'an 1060, et depuis ce temps iusqu'à l'an 1270 que fut écrit le Cartulaire de cette Maison, par les soins de l'Abbé Adam, il n'y a eu que le Pape Innocent III qui se soit trouué à Rome l'an 2 de son Pontificat, ce qui se uérifie par l'Histoire des Papes.« BREQUIGNY ibid.]


Iustis petentium desideriis dignum est talem prebere consensum, et uota, que a rationis tramite non discordant, effectu prosequente complere. Eapropter, dilecti in Domino filii, uestris iustis postulationibus annuentes, Ecclesiam beate Marie de Burgo Monachorum, cum omnibus pertinentiis suis, sicut ea iuste et pacifice possidetis, uobis et ecclesie uestre auctoritate Apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei  ausu temerario contraire. Si quis autem hoc attemptare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Laterani, III Kalendas Ianuarii, pontificatus nostri anno secundo.



XXuIII. Ad fratres hospitalis Hierosolymitani.---In terris ab Ecclesia interdictis celebrare amplius non presumant. 

INNOCENTIUS episcopus, seruus seruorum Dei, diletis  filiis magistro [et] fratribus Ierosolymitani hospitalis, salutem et apostolicam benedictionem.

Cum ad uniuersos uiros ecclesiasticos aciem nostre considerationis extendere debeamus, dilectis filiis nostris Remensis Ecclesie canonicis tanto specialius uolumus et debemus adesse, quanto deuotius clericalem honestatem obseruant, et tuentur liberius ecclesiasticam libertatem. Ex parte siquidem Remensis Ecclesie propositum noueritis coram nobis, quod cum terras nobilium uirorum N. de Ruminiaco et R. de Roseto subiicit interdicto, uos  apostolice sedis indulgentiis abutentes, in eis presumitis diuina officia celebrare, et interdictis impenditis ecclesiastica sacramenta. Quia uero sicut uestris uos nolumus priuilegiis defraudari, sic Ecclesie Remensis que magnum locum obtinet in ecclesia Gallicana, et aliarum per uos ledi nolumus rationem, discretioni uestre mandamus et districte precipimus, quatenus in terris predictis et in aliis quandiu subiecte fuerint interdicto, nichil amplius presumatis quam quod uobis est priuilegiis uel indulgentiis Ecclesie Remensis concessum.

Datum Laterani, XII Kalendas Februarii, pontificatus nostri anno tertio.



XXIX. Ad N . . .---Ut sententiam interdicti aduersus Pilippum, regem Francie, latam, inuiolabiliter obseruari faciat. 


Quanto carissimum in Christo filium nostrum, Philippum, regem Francorum illustrem, etc. Exstat inter-Regesta Innocentii. uide Patr. tom. CCXIu, col. 1014.



XXX. Ad capitulum Lingonense.---De prouisoria sustentatatione episcopi Lingonensis episcopatum resignantis. 
[Ex instrumentis in Gallia Christiana noua relatis, tom. Iu, col. 195, ch. LXXXuI.]

INNOCENTIUS episcopus, seruus seruorum Dei, dilectis filiis, capitulo Lingonensi, salutem et apostolicam  benedictionem.

Cum uenerabilis frater noster, quondam episcopus uester  , episcopatum ipsum in manibus nostris resignauit, et nos ei pro sustentatione sua de quibusdam ipsius Ecclesie possessionibus fecerimus prouideri; sic eiusdem Ecclesie uolumus precauere iacturis, quod super his, que ad prouisionem et mandatum nostrum facta esse noscuntur, sustinere nequeat futuris temporibus lesionem. Inde est quod, uolentes uobis et Ecclesie uestre prouidere sollicitudine diligenti, auctoritate presentium districtius inhibemus, ne predictus episcopus de omnibus illis, que pro sustentatione sua sibi a nobis fuerunt assignata, infeodare aliqua, seu alienare, uel alio modo  distrahere, aut sub tributo ponere alicuius, qualibet temeritate presumat. Quod si forte facere contra prohibitionem nostram tentauerit, factum eius irritum decernimus et inane.

Datum Laterani, II Idus Martii, pontificatus nostri anno III.



XXXI. Ad R.  abbatem et conuentum S. Michelis.---Confirmat eis quasdam possessiones. 
[Ex Apographo, quod ad fidem Autographi, in Archiuis Abbatie monasterii S. Michelis asseruati, fascio B. 7, diligenter exscripsit D. Michel Calloz, S. Agerici, uirdunensis dieceseos, Subprior. uide ad calcem Bulle. BRÉQUIGNY ibid.]


INNOCENTIUS episcopus, seruus seruorum Dei, dilectis filiis, R. abbati, et conuentui sancti Michelis, salutem et apostolicam benedictionem.

Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, dilecti in Domino filii, uestris iustis postulationibus grato concurrentes assensu, uillam de Condeio, cum ecclesia, et decimis, et altari, que ex dono Petri, et Odonis bone memorie, quondam episcoporum Tullensium possidetis; et  hospitale Sancti Dionysii in Barro, cum ecclesia et appenditiis suis; similiter alodium de Gemelli curte et de Troium, quod a duobus fratribus, Pontio, et Hugone, militibus, laude et assensu heredum suorum cemistis; et quindecim libras, Pruuiniensis monete, quas Henricus comes quondam Barrensis, uobis concessit in uilla Barro annuatim percipiendas, et ea que inpresentiarum iuste et canonice possidetis, aut in futurum iustis modis, Domino largiente, poteritis adipisci, sub protectione beati Petri et nostra suscipimus, et presentis scripti testimonio seu patrocinio communimus. Nulli ergo omnino hominum liceat hanc paginam nostre protectionis infringere, uel ei ausu temerario contraire. Si quis autem hoc attentare presumpserit, indignationem  omnipotentis Dei, et beatorum Petri et Pauli apostolorum eius, se nouerit incursurum.

Datum Laterani, uII Kalendas Aprilis, pontificatus nostri anno tertio.

Ie, soussigné, Sous-Prieur de l'Abbaye de S. Airy de uerdun, certifie que i'ai fait la présente copie sur l'original même, et qu'elle lui est entièrement conforme. Fait en l'Abbaye de Saint-Michel, de Saint-Mihiel, le 10 auril 1788. Signé D. Michel COLLOZ.

L'original est écrit sur un parchemin qui a huit pouces cinq lignes de largeur, sur six pouces une ligne de hauteur, non compris le replis, qui porte onze lignes; il est muni d'un sceau de plomb ordinaire, attaché et suspendu par un lac de soie iaune et uerte.



XXXII. Ad Thiemonem Bambergensem episcopum.---De canonizatione sancte Cunegundis. 
[Fragmenta tantum damus. Exstat integra Patrol. t. CXL, col. 219, post uitam S. Henrici imp.]


INNOCENTIUS episcopus, seruus seruorum Dei, uenerabili fratri THEUMONI  episcopo, et dilectis filiis capitulo Babenbergensi, salutem et apostolicam benedictionem.

Cum secundum euangelicam ueritatem, nemo, etc.

 Inter quos beate memorie Cunegundis, Romanorum imperatrix Augusta, que degens olim in mundo magnis meritis prepollebat, nunc uiuens in celo multis coruscat miraculis, ut eius sanctitas certis indiciis comprobetur, etc.

Sane cum ad audientiam bone memorie Celestini pape, predecessoris mei, merita et miracula prefate imperatricis, uobis referentibus, peruenissent, ut ipse de illis notitiam conciperet certiorem, inquisitionem eorum uenerabilibus fratribus nostris Augustensi et Eistetensi et bone memorie Wirtzburgensi episcopis, et dilectis filiis Eboracensi, Lancheimensi, et Hailsbrunensi  abbatibus per apostolica scripta commisit: post cuius obitum usque adeo manifestari ceperunt et multiplicari miracula,  etc., ipsam beatam uirginem Cunegundem catalago sanctorum ascripsimus, eiusque memoriam inter sanctos decreuimus celebrandam. Quapropter, etc.

Datum Laterani III Nonas Aprilis, pontificatus nostri anno tertio.



XXXIII. Ad plebanos et uniuersum clerum Castellanensis episcopatus.---Ut nomen Ioannis patriarche Gradensis nomini ducis uenetiarum in benedictione cerei iuxta antiquam consuetudinem ac dignitatem Gradensis patriarche, preferatur. 
[UGHELLI, Italia sacra, u, 1133.]

 INNOCENTIUS episcopus, seruus seruorum Dei, dilectis filiis plebanis, et uniuerso clero Castellanensis episcopatus, salutem et apostolicam benedictionem.

Ad conquisitionem uenerabilis fratris nostri patriarche Graden., qui se querebatur in hoc a uestro episcopo pregrauari, quod contra consuetudinem antiquam, quam etiam ipse hactenus obseruauerat, nomen patriarche nolebat in benedictione cerei nomini ducis preferre, sibi recolimus apostolicas litteras destinasse, ut matris sue Gradensis Ecclesie, aliorumque cepiscoporum suorum uestigiis inherendo, ipsi patriarche honorem debitum non negaret. Quocirca uniuersitati uestre per apostolica scripta  precipiendo mandamus, quatenus uos ipsi quemadmodum consueuistis hactenus, et in aliis Gradensis patriarchatus Ecclesiis obseruatur, patriarche nomen pronuntietis antiquo more, ne hominem uideamini Deo preferre, cuius idem patriarcha minister existit: attentius prouisuri, ut super his, que premisimus, non referatis ulterius questionem, alioquin quantumcunque prefato duci, prout cum Deo possumus, deferre uelimus, quem sincera diligimus in Domino caritate, quam graue sit superiorum  nolle obedire preceptis, sequentia uos docerent.

Datum Laterani, XI Kalendas Maii pontif. nostri anno III.



XXXIII bis. Ad abbatem  et conuentum Deruense.---Confirmatio ecclesiarum et iurium in diecesi Trecensi. 
[Ex Chartulario II Monasterii Deruensis, pap. 6. BREQ. ibid.]

Iustis petentium desideriis dignum est nos facilem prebere consensum, et uota, que a rationis tramite non discordant, effectu prosequente complere. Quapropter, dilecti in Domino filii, uestris iustis postulationibus gratum impertientes assensum, omnes ecclesias, cum libertatibus, iustitiis  et pertinentiis earum, redditus, terras, obuentiones et iura que Deruense monasterium, concessione Pontificum aliorumque largitione fidelium, in Trecensi diecesi est adeptum, sicut ea omnia iuste possidet et quiete, et in bone memorie Manasse  , Trecensis episcopi, authentico confecto exinde continentur  , uobis, et per uos eidem monasterio, auctoritate apostolica confirmamus, et presentis scripti patrocinio communimus.

Decernimus ergo ut nulli omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attemptare presumpserit, indignationem omnipotentis Dei, et beatorum Petri et Pauli,  apostolorum eius, se nouerit incursurum.

Datum Laterani, uI Kalendas Maii, pontificatus nostri anno tertio.



XXXIII ter. Ad eosdem.---Priuilegium de Gigneio, et de Ecclesiis in diecesi Catalaunensi. 
[Ex Chartulario II monasterii Deruensis, pag. 91. BREQ. ibid.]

Cum a nobis petitur quod iustum est et honestum, tam uigor equitatis quam ordo exigit rationis, ut id pro sollicitudine officii nostri ad debitum perducatur effectum. Eapropter, dilecti in Domino filii, uestris iustis precibus inclinati, omnes Ecclesias cum libertatibus, iustitiis et pertinentiis earum, redditus,  terras, obuentiones, et iura que Deruense monasterium, concessione pontificum, aliorumque largitione fidelium, in Catalaunensi diecesi est adeptum,  ecclesiam etiam de Gigneio eidem monasterio uestro pietatis intuitu elargitam, sicut ea omnia iuste possidet et quiete, et in Catalaunensium episcoporum, et uenerabilis fratris nostri, Remensis archiepiscopi, Sancte Sabine cardinalis  , authenticis attentius confectis exinde continetur, uobis, et per uos eidem monasterio uestro, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attemptare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Laterani, uI Kalendas Maii, pontificatus  nostri anno tertio.



XXXIu. Ad uniuersos archiepiscopos, episcopos, abbates, etc. ---Ut priuilegia, abbati et conuentui Fusniacensi concessa tueantur ac defendant. 
[Ex Apographo, quod ad fidem Autographi, in Archiuis Abbatie Fusniacensis, Laudunensis dieceseos, asseruati, D. Ieannin, S. Michelis uirdunensis dieceseos Monachus, diligenter exscripsit. uide ad calcem Epistole. BREQUIGNY. ibid.]

INNOCENTIUS episcopus, seruus seruorum Dei, uenerabilibus fratribus, archiepiscopis, episcopis,  et dilectis filiis, abbatibus, prioribus, archidiaconis, decanis, presbyteris, et aliis Ecclesiarum prelatis, ad quos littere iste peruenerint, salutem et apostolicam benedictionem. Audiuimus, et audientes mirati sumus, quod, cum dilectis filiis nostris, . . . . . . abbati  , et conuentui Fusniacensi, sicut et omnibus Cisterciensis ordinis fratribus, a patribus et predecessoribus nostris concessum sit, et a nobis ipsis postmodum indultum et confirmatum, ut de laboribus, quos propriis manibus aut sumptibus excolunt, nemini decimas soluere teneantur, quidam ab eis nichilominus, contra indulgentiam apostolice sedis, decimas exigere et extorquere presumunt, et, praua ac sinistra interpretatione peruertentes apostolicorum priuilegiorum capitulum, asserunt  de noualibus debere intelligi, ubi de laboribus noscitur esse inscriptum. Quoniam igitur manifestum est omnibus qui recte sapiunt, interpretationem  huiusmodi peruersam esse et intellectui sano contrariam, cum, secundum capitulum illud, a solutione decimarum, tam de terris illis quas deduxerunt uel deducunt ad cultum, quam de terris etiam cultis quas propriis manibus uel sumptibus excolunt, liberi sint penitus et immunes, ne ullus contra eos materiam habeat malignandi, uel quomodolibet ipsos contra iustitiam molestandi, uobis per apostolica scripta precipiendo mandamus, quatenus omnibus parochianis uestris auctoritate apostolica prohibere curetis, ne a memoratis fratribus de laboribus, uel de aliis terris quas propriis manibus uel sumptibus excolunt, seu de nutrimentis animalium, ullatenus decimas presumant exigere, uel quomodolibet extorquere. Nam, si de  noualibus tantum uellemus intelligi, ubi ponimus de laboribus, de noualibus poneremus, sicut in priuilegiis quorumdam aliorum apponimus. Quia uero non est conueniens uel honestum, ut contra instituta Sedis apostolice ueniatur, que obtinere debent inuiolabilem firmitatem, mandamus uobis firmiterque precipimus, ut, si qui canonici, clerici, monachi uel laici, contra priuilegia sedis apostolice, predictos fratres decimarum exactione grauauerint, laicos excommunicationis sententia percellatis, canonicos, et clericos, siue monachos, contradictione, dilatione, et appellatione cessante, ab officio suspendatis, et tam excommunicationis quam suspensionis sententiam faciatis, usque ad dignam satisfactionem, inuiolabiliter obseruari. Ad hec  presentium uobis auctoritate precipiendo mandamus, quatenus, si quis in predictos fratres manus uiolentas iniecerit, eum, accensis candelis publice excommunicatum denuntietis, et faciatis ab omnibus excommunicatum cautius euitari, donec congrue satisfaciat predictis fratribus, et cum litteris diecesani episcopi, rei ueritatem continentitibus, apostolico se conspectui representet.

Datum Laterani, uII Kalendas Iunii, pontificatus nostri anno tertio.

Ie, soussigné, délégué de Monseigneur le Gardedes-Sceaux, pour la recherche et transcription des monuments historiques de la Tiérache, et partie du Laonnois, certifie la présente copie conforme à l'original. Ce 18 auril 1788. Signé D. R. N. IEANNIN, Religieux de S. Michel.



XXXu. Ad Sandionysianos.---Ut dum terra Philippi regis Francorum interdicto subiaceat, liceat eis »suppressa uoce, ianuis clausis« diuina officia celebrare. 
[DOUBLET. Histoire de l'abbaye de Saint-Denys en France, Paris, 1625, 4o, p. 536.]


INNOCENTIUS episcopus seruus seruorum Dei, dilectis filiis conuentui Sancti Dionysii, salutem et apostolicam benedictionem.

A nobis fuit ex parte uestri monasterii postulatum, ut uobis nunc interdictum impositum in terram clarissimi in Christo filii nostri Philippi illustris regis Francorum deuote ac humiliter obseruantibus,  cum satis periculosum uideatur in tanta congregatione a diuinorum penitus celebratione cessare, daremus uobis licentiam supressa uoce, ianuis clausis, diuina officia celebrandi. Nos igitur uestris in hac parte petitionibus, de solita benignitate sedis apostolice annuentes ut in monasterio uestro duo uel tres uestrum simul Horas Canonicas legere ualeatis, potius quam cantare diuina officia, ianuis clausis, interdictis exclusis, et uoce ita demissa quod exterius non possitis audiri deuotioni uestre auctoritate presentium indulgemus. Nulli ergo omnino hominum liceat, etc.

Datum Laterani, decimo Kalend. Iulii, pontificatus nostri anno tertio.



XXXuI. Ad conuentum S. Germani de Pratis.---Indulget eis, ut, tempore interdicti, duo uel tres eorum simul horas canonicas legere ualeant. 
[Bullam hanc diligenter exscripsimus ad fidem Autographi in Archiuis Monasterii S. Germani de Patris asseruati. Sigillum seu bulla Pontificis, optime conseruata, pendet ex filo bombycino rubro et lutaceo. BRÉQ., ibid.]


INNOCENTIUS episcopus, seruus seruorum Dei, dilectis filiis, conuentui Sancti Germani de Patris, salutem et apostolicam benedictionem.

A nobis fuit ex parte monasterii uestri postulatum, ut uobis, nunc interdictum impositum in terram karissimi in Christo filii nostri, Ph. illustris regis Francorum, deuote ac humiliter obseruantibus,  cum satis periculosum uideatur in tanta congregatione a diuinorum penitus celebratione cessare, daremus uobis licentiam, suppressa uoce, ianuis clausis, diuina officia celebrandi. Nos igitur, uestris in hac parte petitionibus, de solita benignitate sedis apostolice, annuentes, ut in monasterio uestro duo uel tres uestrum simul horas canonicas legere ualeatis, potius, quam cantare diuina officia, ianuis clausis, interdictis exclusis, et uoce ita demissa, quod exterius non possitis audiri, deuotioni uestre auctoritate presentium indulgemus. Nulli ergo omnino hominum liceat hanc nostre concessionis paginam infringere, uel ei ausu temerario contraire. Si quis autem hoc attemptare presumpserit,  indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Laterani, X Kalendas Iulii, pontificatus nostri anno tertio.



XXXuII. Ad archiepiscopos et episcopos per regnum Anglie constitutos.---uaria priuilegia concedit. 
[RYMER, Federa, etc., ed. 1816, I, 81.]

INNOCENTIUS episcopus, seruus seruorum Dei, uenerabilibus fratribus archiepiscopis et episcopis per regnum Anglie constitutis, salutem et apostolicam benedictionem.

uestra meretur deuotio ut uos apostolica sedes  opportuno fauore muniat, et gratie priuilegio efferat speciali: hinc est quod nos uestris supplicationibus inclinati, uolentes iura uestra illesa seruari, uniuersitati uestre, ut beneficia ecclesiastica ad collationem uestram spectantia, cum ea uacare contigerit, conferre personis idoneis, que uelint et possint in eis utiliter deseruire, absque cuiuslibet contradictionis obstaculo, libere prout ad uos pertinet, ualeatis, auctoritate presentium indulgemus.

Nulli ergo hominum fas sit hanc nostre concessionis paginam infringere, aut ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Laterani, III Non. Augusti, pontificatus nostri anno tertio.



XXXuIII. Ad nobilem mulierem Gelam  .---Confirmat fundationem monasterii Beate Marie de Sparmalia in Honkeuliet  . 
[Excerpta ex instrumentis Tomo uo. Gallie Christiane relatis, col. 360, ch. 14.]

INNOCENTIUS episcopus, seruus seruorum Dei, dilecte in Christo filie, nobili mulieri, GELAE, salutem et apostolicam benedictionem.

Iustis petentium desideriis dignum est nos facilem prebere consensum, et uota, que a rationis tramite non discordant, effectu prosequente complere.  Eapropter, dilecta in Christo filia, tuis iustis postulationibus annuentes, capellam, quam in honore beati Petri, de assensu uenerabilis fratris nostri, episcopi Tornacensis  , in cuius, diecesi sita est, propriis expensis de nouo fundasti, in qua proposuisti, relicto mundane uanitatis errore, sub religionis habitu Domino famulari, cum omnibus bonis que inpresentiarum eadem capella rationabiliter possidet, aut in futurum iustis modis, Deo propitio, poterit adipisci, sub beati Petri et nostra protectione suscipimus. Nulli ergo omnino hominum licitum sit hanc nostre paginam protectionis infringere, uel ei ausu temerario contraire. Si quis autem hoc attemptare presumpserit, indignationem omnipotentis Dei et beatorum Petri et Pauli, apostolorum  eius, se nouerit incursurum.

Datum Laterani, II Nonas Augusti, pontificatus nostri anno tertio.



XXXIX. Ad decanum et capitulum Remense.---Ut canonici Remenses communi conuictui adhereant. 
[D. MARLOT, Metropolis Remensis, II, 435.]

INNOCENTIUS episcopus, seruus seruorum Dei, dilectis filiis decano et capitulo Remensi, salutem et apostolicam benedictionem.

 Licet frigescente caritate quorumdam, et diei superexcrescente malitia pene penitus uniuersi paulatim, ac successiue ab illorum perfectione ceciderint, quibus cor unum et anima una fuisse legitur in Ecclesia primitiua, et fragilitas nostri temporis tante caritatis non admittat ardorem, et si non in omnibus peccatorum nostrorum sarcinis pregrauati uelimus, aut ualeamus tante perfectionis propositum imitari, debemus saltem a remotis, et in quibus possumus illorum quasi adorare uestigia, et uel illud in humilitate seruare, quod ab eis ad nos est per predecessorum nostrorum inuiolabilem obseruantiam successione quasi hereditaria deriuatum. Sicut enim terminos a nostris Patribus constitutos transgredi scriptura prohibente uetamur, sic precipuum  eorum in sacre religionis amore, ac forma ecclesiastice honestatis, quantum possumus, tenemur sequi propositum, et laudabiles consuetudines, et traditiones eorum reuerenter et inuiolabiliter custodire; ne si aliter, quod absit! egerimus, degenerasse uideamur a Patribus nostris, et non in uoto eis, et desiderio bono, sed loco solummodo successisse. Id autem etsi sit generaliter omnibus, et singulariter uniuersis, subtiliter ac sollicite prouidendum, illi tamen qui maiorem in Ecclesia Dei locum obtinent, et quorum mores et actus sumuntur ab aliis in exemplum, tanto id debent accuratiori diligentia et subtiliori meditatione pensare, quanto turpius esset super candelabro, quam sub modio fumigare lucernam, et nequam oculus deformius,  quam membrum aliquod latitans, et deformaret corpus, et redderet tenebrosum. Sane cum inter uniuersas fere mundi prouincias, tam dote scientie, quam uirtutum odore, grauitate morum polleat prouincia Gallicana, et in ea Remensis Ecclesia metropolitica fulgeat dignitate, tanto decet nos ampliorem seruare tam uerbis quam operibus honestatem, quanto locus sublimior minus tutum inhonestati uestre latibulum exhiberet, et uos a predecessorum uestrorum proposito turpius caderetis, cum neuus manifestior sit in corpore nitido, et homo in facie deformius mutiletur.

Accepimus autem quod in eadem Ecclesia hec fuit antiquitus consuetudo seruata, quod uniuersis  canonicis et unum erat refectorium, et mensa communis, in quo, etsi non omnes diebus singulis, omnibus tamen diebus canonici eorum aliqui comedebant, omnes pariter usque adeo pietatis operibus insistentes, et pauperibus, et infirmis hospitalitatis impendentes affectum, ut non solum eis per alienos necessaria ministrarent, sed decanus, et canonici certis temporibus ad hospitale quoddam huic operi deputatum personaliter accedentes lotis, et extersis pauperum tum manibus, tum pedibus osculatis etiam in humilitatis exemplum, propinarent  singulis sumptus suos, et ad Ecclesiam postmodum cum processione redirent. Dicitur etiam quod in cercendis, et puniendis excessibus tantus rigor seruabatur, ut si falso etiam alicuius leuitatis aliquis argueretur canonicus, non prius se presumeret excusare, quam flexis coram decano et capitulo genibus, et terra deosculata, ueniam humiliter postulasset. Licet autem adhuc in eadem Ecclesia satis honeste predicta seruentur, in frequentatione tamen mense communis uos exhibetis non modicum negligentes, cum nec omnibus e uobis, nec omnibus diebus, sed certis aliquibus in communi refectorio ministretur; factumque sit per negligentiam uestram interpolatum, quod esse continuum predecessorum uestrorum temporibus consueuerat.  Gratum igitur, et acceptum habentes quod apostolatui nostro de uobis generaliter est relatum, discretionem uestram monemus, et exhortamur in Domino, et per apostolica uobis scripta precipiendo mandamus, quatenus piis operibus insistentes predecessorum uestrorum adhereatis uestigiis, mensam communem sicut olim assidue frequentantes, solliciti super exhibendo pauperibus hospitalitatis obsequio, et feruentes in excessibus corrigendis

Tu quoque, fili decane, sic in delinquentes rigorem exerceas ecclesiastice discipline, ne aliorum excessus, si remanserit incorrectus, tue negligentie rationabiliter imputetur, et si neglexeris perturbare peruersos, quos cohibere potes, et debes ex  collato tibi officio decanatus, conuincaris eos in sua peruersitate fouere. Noueritis autem quod dilectum filium Ia . . . . et canonicum uestrum, quem nobis per litteras uestras commendare curastis, benigne recepimus, qui laudabiliter et honeste apud sedem apostolicam commoratur.

Datum Laterani, uII Idus Decem., pontificatus nostri anno III.



XXXIX bis. Armachanensi et Tuamensi archiepiscopis  , uniuersis episcopis, abbatibus, prioribus, et canonicis, ordinem Arroasiensem in Hibernia professis.---Ut, secundum statuta ordinis Arroasiensis, ad annuum capitulum eiusdem loci unus saltem uel duo eorum accedere non postponant. 
[Epistolam hanc, seu potius Bullam, edimus ad fidem Apographi, quod ex archiuis abbatie Arroasiensis transcriptum in chartophylacio nostro reposuit D. Quinsert, apposita ad apographum hac Gallica notula, quam hic referre opere pretium duximus. »Cette bulle, très-lisible et entière, est d'Innocent III, datée du 5 auant les ides de Décembre, la troisième année de son pontificat. Le plomb, par une face duquel on uoit les effigies ordinaires de S. Pierre et S. Paul, et sur l'autre le nom d'Innocent III, Innocentius Papa III, est attaché à la bulle par une double queue de ficelle, Elle est adressée aux archeuêques et éuêques d'Irlande, dans les diocèses desquels il y auait des maisons de chanoines réguliers de la congrégation d'Arrouaise. Il ne sera pas inutile de rapporter ici un passage d'un manuscrit écrit de la main de Gaultier, abbé d'Arrouaise, en l'année 1179. Du temps de Geruais, dit-il, qui fut abbé l'an 1121, Sancte memorie Malachias, Hiberniensium archiepiscopus, per nos iter faciens, inspectis consuetudinibus nostris et approbatis, libros nostros et usus Ecclesie transcriptos suam in Hiberniam detulit, et fere omnes clericos in episcopalibus sedibus et in multis aliis locis per Hiberniam constitutos, ordinem nostrum et habitum et maxime diuinum in Ecclesia officium suscipere et obseruare precepit,« etc. Hactenus D. Quinsert in notula sua; cui belle admodum concinunt ea que de Geruasio, primo Arroasiensi abbate, leguntur apud auctores noue Gallie christiane, Tom. III, col. 434. »Iu. Geruasius, patria Bononiensis, al. Boloniensis, primus abbas  consecratur a Roberto, Atrebatensi episcopo, anno 1121. Hic diuersis in locis cenobia construxit, eoque cenobii sui alumnos ad plantandam religionem Arroasiensem transmisit, quam et nonnulli aliorum ordinum canonici, ordini suo renuntiantes, amplexari gestierunt.« BRÉQUIGNY ibid.]


Ad religionis obseruantiam, quam estis sponte professi, tota debetis intentione satagere, sicque ad augmentationem ipsius animo intendere diligenti, quod de uirtute uideamini proficere in uirtutem, et gratum exhibere Deo iugiter famulatum. Cum igitur ad corroborationem et conseruationem ordinis Arroasiensis deliberatione prouida sit statutum, ut  ad annuum capitulum eiusdem loci fratres debeant conuenire  , deuotionem uestram rogamus et hortamur in Domino, per apostolica scripta mandantes, quatenus unus saltem uestrum, uel duo, in festo beati Matthei, apostoli et euangeliste, ad capitulum apud Arroasiam accedere non postponant, ut confratribus suis qui presentes non fuerint generalis capituli statuta referant, et alia que pertinent ad augmentationem ordinis in Domino exsequantur.

Datum Laterani, u Idus Decembris, pontificatus nostri anno tertio



XL. Forma in qua consulit dominus papa de diuortio celebrando. 



Dominus papa consulit, ut utramque causam pretendat, scilicet causam affinitatis et maleficii. Unde si in causa affinitatis regina testes producere noluerit, domino pape placebit. Sed si uoluerit producere testes, non poterit ei denegare. Nec propter hoc timeat dominus rex, quia illos testes faciet papa recipi per suum procuratorem. Nec causetur  rex moram, quia modo maior mora est propter timorem. In causa maleficii sic parcit dominus papa domino regi, quia si rex in animam suam iurare fecerit quod reginam cognoscere tentauit et non cognouit, et ob aliam causam eam principaliter exosam non habet, credetur regi, si regina non iuret se fuisse cognitam, et quod non iuret dominus papa credit eam de facili posse induci. Unde si rex timet quod contra eum feratur sententia de predictis, poterit differri ne feratur sententia. Et tunc rex erit in eo puncto in quo modo est. Unum quid est in quo dominus papa non posset parcere domino regi, quin tentaret iterum eam cognoscere, quia huiusmodi maleficia per orationes abolentur.



XLI. Ad canonicos S. Trinitatis Londoniensis.---Eos et eorum possessiones sub sua protectione suscipit. 
[RYMER, Federa, etc. I, 82 ex originali in thes. cur. Rec. Scaccarii.]


INNOCENTIUS episcopus, seruus seruorum Dei, dilectis filiis priori et canonicis Sancte Trinitatis Londoniensis, salutem et apostolicam benedictionem.

Annuere consueuit sedes apostolica piis uotis et honestis petentium precibus fauorem beneuolum impertiri. Eapropter, dilecti in Domino filii, uestris precibus annuentes, ecclesiam uestram cum omnibus bonis tam ecclesiasticis quam mundanis, que inpresentiarum rationabiliter possidet, aut in futurum  concessione pontificum, largitione regum uel principum, oblatione fidelium, uel aliis iustis modis, prestante Domino, poterit adipisci, sub beati Petri et nostra protectione suscipimus.

Specialiter autem, de Lesnes, de Braching, de Toreham, de Welcumstroue, de Bromfeld et Alfiswic, de Nutele, sancti Botulfi extra portam que Alegate uocatur, Omnium Sanctorum super muros ciuitatis Londoniensis, Sancti Michelis in uia que uocatur Alegate, et Bixle ecclesias cum omnibus earum pertinentiis, sicut eas iuste ac pacifice possidet, uobis et per uos ecclesie uestre, auctoritate apostolica confirmamus et presentis scripti patrocinio communimus.

Auctoritate presentium inhibentes ne quis in uos  uel uicarios uestros, sine manifesta et rationabili causa excommunicationis audeat sententiam promulgare. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare.

Decernimus ut nulli hominum fas sit hanc paginam nostre confirmationis, protectionis et inhibitionis infringere aut ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, II Idus Ianuarii, pontificatus nostri anno III.



XLII. Ad Thaddeum abbatem et fratres monasterii de Ferraria Theanensis diecesis.---Eorum priuilegia confirmat. 
[UGHELLI, Italia sacra, uI, 563.]


INNOCENTIUS episcopus, seruus seruorum Dei, dilectis filiis THADAEO abbati in monasterio de Ferraria, eiusque fratribus tam presentibus, quam futuris Regularem uitam professis in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur   sacre religionis infringat. Eapropter, dilecti in Domino filii, uestris iustris postulationibus clementer annuimus, et prefatum monasterium Sancte Dei Genitricis, et uirginis Marie, in quo diuino mancipati estis obsequio, sub B. Petri et nostra protectione suscipimus et presentis scripti priuilegio communimus. In presens siquidem statuentes, ut ordo monasticus, qui secundum Deum et Regulam B. Benedicti, et institutionem Cisterciensium fratrum in eodem monasterio institutus esse dignoscitur, perpetuis, ibidem temporibus inuiolabiliter obseruetur. Preterea quascunque possessiones, quecunque bona idem monasterium inpresentiarum iuste, et canonice possidet, aut in futurum concessione pontificum, largitione regum,  uel principium, oblatione fidelium, seu aliis iustis modis, prestante Domino, poterit adipisci, firma uobis, uestrisque successoribus, et illibata permaneant, in quibus hec propriis duximus exprimenda uocabulis.

Locum ipsum, in quo prefatum monasterium situm est cum omnibus suis pertinentiis in territorio uagrani startias de perticella de Corneliano, et de Palmento; et quidquid ibidem rationabiliter possidetis. In territorio Theani startias de Fraxo et Pedis Montis et quidquid aliud ibidem habetis. In Alifia terram, quam habetis in cambio a notario Benedicto, et Molendinum, quod habetis in eadem terra in territorio castri Sancti Angeli de Raue Canina  limitatam, que dicitur Perdita, et terram que dicitur Gironis, quam dedit uobis Robertus de Fossaceca Miles et quidquid aliud ibidem habetis. Possessiones cum Iure Molendini, quas dedit uobis Ioannes de Miminiano in Alifia et quecunque alia ibi rationabiliter possidetis. In ciuitate Suesse integrum tenimentum possessionum, quas dedit uobis Tallacauzzus dominus Caiani, Oliueta, domum, et partem moliture Oliuarum omnium montanorum castri Miniani cum libertate molendi in eis oliuas uestras, et si qua alia ibidem habetis iuste. In territorio Calui, et Silauimatam, quam habetis iuxta flumen uulturni in loco, qui dicitur S. Stephanus, et terras, quas habetis iuxta flumina in gen. et Appia in loco qui dicitur Startia de Silice. In Capud  domos, et possessiones, quas dedit uobis Ioannes de Ricc. Ioannes Concarrus, Marcus de Raino, Sibilia uxorque Ioannis fratris, Petrus de Alifia, et iudex Alexander. In Telesia, et in u . . . Tenimenta, que uobis contulit comes de Caserta, quorum alterum fuit Ioannis Bassi, alterum Ioannis Forte. In Isernia Molendinum, quod dedit uobis Rogerius comes de Molisio, medietatem duorum Molendinorum, quam uobis ibidem contulit Petrus de Bruto cum uinea in loco, qui dicitur. . In monte Rodon, quod dedit uobis Landulphus de sino in . . . Terram, quam uobis contulit Matthia uxor quondam Roberti Licinii, et Molendinum cum folla, quod habetis ibidem. Terras cum Molendino et oliuis, quas habetis in Pantanis Indracon. Terras, quas dedit uobis Enricus  de Montefusculo in Albiniano, terram, quam contulit uobis Maria de Albiniano, et tenimenta, que dedit uobis ibidem Benedictus Calatia. Libertates insuper, quas habetis per regnum de Plateatrio, Passaggio, et Herbatico. Sane laborum uestrorum, quos propriis manibus, aut sumptibus colitis tam de terris cultis, quam incultis, siue de hortis et uirgultis, et piscationibus uestris uel de nutrimentis animalium uestrorum nullus a uobis decimas exigere, uel extorquere presumat. Liceat quoque uobis clericos, uel laicos et absolutos e seculo fugientes ad conuersionem recipere et eos absque contradictione aliqua retinere. Prohibemus insuper ut nulli fratrum uestrorum post factam in monasterio  uestro professionem fas sit absque abbatis sui licentia de eodem loco discedere; discedentem uero absque communium litterarum uestrarum cautione nullus audeat retinere. Quod si quis forte retinere presumpserit, licitum uobis sit in ipsos monachos, uel conuersos regularem sententiam promulgare. Illud districtius inhibentes, ne terras, seu quodlibet beneficium Ecclesie uestre collatum liceat alicui personaliter dari, siue alio modo alienari absque consensu totius capituli, uel maioris, aut sanioris partis ipsius. Si que uero donationes, aut alienationes aliter quam dictum est, facte fuerint, eas irritas esse censemus. Ad hec etiam prohibemus ne aliquis monachus, siue conuersus sub professione uestre domus constrictus, siue consensu et  licentia abbatis, et maioris partis capituli uestri pro aliquo fideiubeat, uel ab aliquo pecuniam mutuo accipiat, ultra pretium capituli uestri prouidentia constitutum, nisi propter manifestam domus uestre utilitatem. Quod si facere presumpserit, non teneatur conuentus pro his aliquatenus respondere: licitum preterea sit uobis in causis propriis, siue ciuilem, siue criminalem contineat questionem, fratrum uestrorum testimoniis uti, ne per defectum testium ius uestrum in aliquo ualeat deperire.

Insuper auctoritate apostolica inhibemus, ne ullus episcopus, uel qualibet alia persona ad synodos, uel conuentus forenses uos ire, uel iudicio seculari de uestra propria substantia, uel possessionibus  uestris subiacere compellat, nec domos uestras causa ordines celebrandi, causas tractandi, uel conuentus aliquos publicos conuocandi uenire presumat, nec regularem electionem abbatis uestri impediat, aut de instituendo, uel remouendo eo qui pro tempore fuerit contra statuta Cisterciensis ordinis se aliquatenus intromittat. Si uero episcopus, in cuius parochia domus uestra fundata est cum humilitate et benedictione qua conuenit, requisitus substitutum abbatem benedicere, et alia que ad officium episcopale pertinent uobis conferre renuerit, licitum sit eidem abbati, si tamen sacerdos fuerit, proprios nouitios benedicere, et alia que ad officium suum pertinent exercere, et uobis omnia ab alio episcopo percipere, que a uestro  fuerint indebite denegata, illud adiicientes, ut in recipiendis professionibus, que a benedictis, uel benedicendis abbatibus exhibentur, ea sint episcopi forma, et expressione contenti, que ab origine ordinis noscitur instituta, ut scilicet abbates ipsi saluo ordine suo profiteri debeant, et contra statuta ordinis sui nullam professionem facere compellantur; pro consecrationibus uero altarium, uel ecclesiarum, siue pro oleo sancto, uel quolibet ecclesiastico sacramento nullus a uobis sub obtentu consuetudinis, uel alio modo quidquam audeat extorquere; sed hec omnia gratis uobis episcopus diecesanus impendat. Alioquin liceat uobis quemcunque malueritis catholicum adire antistitem gratiam et communionem apostolice sedis habentem,  qui nostra fretus auctoritate uobis quod postulatur impendat. Quod si sedes diecesani episcopi uacauerit, interim omnia ecclesiastica sacramenta a uicinis episcopis accipere libere, et absque contradictione possitis, sic tamen ut ex hoc in posterum propriis episcopis nullum preiudicium generetur. Quia uero interdum propriorum episcoporum copiam non habetis, si quem episcopum Romane sedis, ut diximus, communionem habentem, et de quo plenam notitiam habeatis per uos transire contigerit, ab eo . . . . . consecrationem altarium, ordinationes monachorum auctoritate apostolice sedis recipere ualeatis. Porro si episcopi, uel alii ecclesiarum rectores in monasteria uestra, uel personas  inibi constitutas, suspensionis, excommunicationis, uel interdicti sententiam promulgauerint, siue etiam in mercenarios uestros pro eo quod decimas non soluitis, siue aliqua occasione eorum, que ab apostolica benignitate uobis indulta sunt, seu benefactores uestros, pro eo quod aliqua uobis beneficia, uel obsequia ex caritate prestiterint, uel ad laborandum adiuuerint in illis diebus, in quibus uos laboratis, et alii feriantur, eamdem sententiam protulerint, ipsam tanquam contra sedis apostoliee indulta prolatam duximus irritandam, nec littere ille firmitatem habeant, quas tacito nomine Cisterciensis ordinis, et contra tenorem apostolicorum priuilegiorum constiterit impetrari. Paci quoque et tranquillitati uestre paterna in posterum sollicitudine  prouidere uolentes, auctoritate apostolica prohibemus, ut infra clausuras locorum, seu grangiarum uestrarum nullus rapinam, seu furtum facere, ignem apponere, sanguinem fundere, hominem temere capere, uel interficere, seu uiolentiam audeat exercere. Preterea omnes libertates, et immunitates a predecessoribus nostris Romanis pontificibus ordini uestro concessis, nec non et libertates, et exemptiones secularium exactionum a regibus et principibus, uel aliis fidelibus rationabiliter uobis indultas, auctoritate apostolica confirmamus, et presentis scripti priuilegio communimus.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere,  seu quibuslibet uexationibus fatigare, sed omnia integra conseruentur eorum, pro quorum sustentatione ac gubernatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis, honorisque dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat. atque in extremo examine districte ultioni subiaceat. Cunctis  autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.


FAC MECUM DOMINE SIGNUM IN BONUM.


S. Petrus S. Paulus.

    Ego Innocentius catholice Ecclesie episcopus.
    Ego Octauianus Ostien. et uellitren. episcopus.
    Ego Ioannes Albanen. episc.
    Ego Gulielmus Remen. archiepisc. S. Sabine presb. card.
    Ego Petrus tit. Sancte Cecilie presbyter cardinalis.
    Ego Iordanus S. Pudentiane tit. Pastoris presb. card.
     Ego Guido S. Marie Trans Tib. tit. Calixti presb. card.
    Ego Ugo presb. card. S. Martini tit. Equitii.
    Ego Centius tit. S. Laurentii in Lucina presb. card.
    Ego Goffridus tit. S. Praxedis presbyter cardinalis.
    Ego Ioannes tit. Sancte Prisce presbyter cardinalis.
    Ego Cincius presb. card. D. Io. et Pauli tit. S. Pammachii.
    Ego Petrus tit. Sancti Marcelli presbyt. cardinalis.
     Ego Benedictus tit. S. Susanne presbyter cardinalis.
    Ego Gratianus SS. Cosme et Damiani diaconus cardinalis.
    Ego Petrus Berrii S. Adriani diaconus cardinalis.
    Ego Gregorius S. Marie in Porticu diaconus cardinalis.
    Ego Gregorius S. Georgii ad uelum aureum diac. card.
    Ego Gregorius Sancti Angeli diaconus card.
    Ego Ugo S. Eustachii diac. card.
    Ego Mattheus Sancti Theodori diaconus cardinalis.
    Ego Ioannes S. Marie in Cosmedin diac. cardinalis.


 Datum Anagnie, per manum Blasii, S. R. E. subdiaconi et notarii, X Kal. Ianuar., indict. u; Incarn. Domini anno 1201, pontificatus uero Innocentii pape III an. Iu.



XLIII. Ad fratres S. Remigii Remensis.---Confirmatio de piscatura de Courmonsteruel, et XX libris cere, et XX modiis uini illis ab archiepiscopo relaxatis. 
[uARIN, Archiu. adm. de Reims, II, 444, Cartul. de Saint-Remi, fol. 4, no XIX.]

INNOCENTIUS episcopus, etc. . . . . . . , concessiones quas uobis fecit uenerabilis . . . . . W. Remensis archiepiscopus super uiginti modiis uini et uiginti  libris cere in quibus ecclesia uestra singulis annis tenebatur eidem; piscaturam in uidula iuxta uillam de Courmosteriolo, uobis ab ipso concessam, relaxationem etiam uiolentie quam piscatores in aqua de Folipene uobis assidue inferebant . . . . . et omnia sicut in eiusdem archiepiscopi et karissimi . . . . . Philippi regis . . . . . authenticis continetur . . . . . uobis confirmamus . . . . . etc.

Datum Anagnie, tertio Idus Februarii, pontificatus nostri anno quarto.



XLIu. Ad . . . . . Episcopum Argentinensem  .---Ut Ottoni imperatori electo faueat. 
[Ex apographo, ad fidem autographi in Ecclesie Argentinensis archiuis asseruati, a bone memorie D. abbate Grandidier diligenter collato. BRÉQ., ibid.---Exstat, sed minus integra, in Registro Innocentii de negotio Romani imperii, sub num. XLu. uide Patr. t. CCXuI, col. 1046.]


INNOCENTIUS episcopus, seruus seruorum Dei, uenerabili fratri, Argentinensi episcopo, salutem et apostolicam benedictionem.

Certo iampridem experimento didicimus, quod, etsi nobili uiro, Philippo, duci Sueuie, quadam quasi necessitate coactus, fauere forsan uidearis, carissimo tamen in Christo filio nostro, illustri regi Ottoni, in Romanorum imperatorem electo, et a nobis opportuno tempore, dante Domino, coronando,  interius mente faues, utpote cui te adhesisse ab initio, et fidelitatis iuramentum intelleximus prestitisse. Quia uero, necessitate cessante, cessare debet pariter quod urgebat, fraternitati tue per apostolica scripta nostra precipiendo mandamus, quatenus, cum nos, quia duobus ad imperium obtinendum fauere non possumus, nec est tam persona in imperio, quam imperio in persona prouidendum, quia etiam ad hoc dignior reputatur, qui magis idoneus reperitur, personam predicti ducis, quoad imperium, presertim hoc tempore, obtinendum, penitus, propter impedimenta patentia, que per litteras generales exprimimus, reprobemus, et predictum Ottonem recipiamus in regem, nonobstante iuramento, si quod eidem duci ratione regni  forsitan prestitisti, cum nos illud, eo reprobato, decreuimus non seruandum, eidem regi publice non differas adherere, ac fouere potenter et uiriliter partem eius: alioquin, cum ei, sicut prediximus, fidelitatis prestiteris iuramentum, si, quod non credimus, imo de quo nec etiam dubitamus, de cetero proprii fieres iuramenti transgressor, in te procedere durius cogemur.

Datum Laterani, Kalendas Martii, pontificatus nostri anno Iu.



XLu. Ad Senonensem archiepiscopum.---Pro Clarembaldo Meldensis Ecclesie cancellario. .
[DUPLESSIS, hist. de l'Eglis. de Meaux. Ex tabul. Eccl. Meldens, II, 85.]


PETRUS, Dei gratia Senonensis archiepiscopus, omnibus ad quos littere presentes peruenerint, in Domino salutem. Ad posterorum notitiam uolumus peruenire nos recepisse pape litteras in hunc modum:

»INNOCENTIUS episcopus, seruus seruorum Dei, uenerabili fratri Senonensi archiepiscopo, salutem et apostolicam benedictionem.

»Constitutus in presentia nostra uenerabilis noster Meldensis episcopus, coram nobis exponere procurauit, quod de cancellaria Meldensis Ecclesie, quam magistro Clarembaldo uiro litterato, sicut dicebatur, et honesto concessit, ad honorem Dei  et ipsius Meldensis Ecclesie disposuit consistere personatum, ita quod prefatus magister Clarembaldus et alii cancellarii qui succedent eidem, de cetero sint persone Meldensis Ecclesie, et post alias eiusdem ecclesie personas obtineant tam in clero, quam in capitulo primum locum. Et quoniam cancellaria nullos habet reditus, ne contra canonum interdicta cancellarius pro regimine scholarum aliquid exigere compellatur, pia et prouida deliberatione de reditibus propriis certos ipsi cancellarie proposuit reditus assignare. Quoniam igitur ad augmentum ecclesiarum pertinet, ut honores et dignitates ad obsequium diuini cultus propensius  exhibendum in ecclesiis statuantur, fraternitati tue per apostolica scripta mandamus, quatenus cum prefatus episcopus ad opus cancellarie reditus assignauerit competentes, ut prefatus cancellarius et successores eius obtineant de cetero in eadem ecclesia personatum et habeant primum locum post alias personas in choro et capitulo, sicut est supradictum, sublato cuiuslibet contradictione et appellationis obstaculo, auctoritate fretus apostolica statuas; contradictores si qui fuerint, ecclesiastica censura percellens.

»Datum Laterani, XI Kalendas Iunii, pontificatus nostri anno quarto.«

Accedentibus itaque nobis ad Meldensem Ecclesiam, decano et capitulo congregatis, medietatem totius  decime de Quinciano, et LX solidos de pensione ecclesie S. Simeonis de uana, et XL solidos de pensione ecclesie de Seinz, cancellarie prefatus episcopus deputauit. Et nos, ut predictus cancellarius et successores eius obtineant de cetero in Meldensi Ecclesia personatum et habeant primum locum post alias personas in choro et capitulo, decani personatum, et canonicorum qui affuerunt, concurrente assensu, apostolica qua fungebamur auctoritate statuimus, statum eidem et successoribus in choro et locum in capitulo assignantes. Ne igitur excommunicationis nostre memoria tractu temporis obsolescat, aut quisquam in posterum contradictionis scrupulum presumat opponere, acta nostra in scriptum redacta  charactere sigilli nostri signauimus. Contradictores, si qui apparuerint, eadem auctoritate, excommunicationis sententia percellentes, ut os suum metu pene compellatur aduersus hoc factum omnis iniquitas oppilare.

Datum Meldis, anno uerbi incarnati 1201, mense Augusto.



XLuI. Ad Odonem Parisiensem episcopum et abbatem Latiniacensem  contra clericos Resbacenses. 
[D. DUPLESSIS, Hist. de l'Egl. de Meaux, II, 85. Ex. Tabular. Ecc. Meld.]

INNOCENTIUS episcopus, seruus seruorum Dei, uenerabili fratri ODONI Parisiensi episcopo, et dilecto  filio abbati Latiniacensi, salutem et apostolicam benedictionem.

Conquerente uenerabili fratre nostro Meldensi episcopo, nostris auribus est intimatum, quod clerici et laici Resbacenses, ei uelut episcopo suo renuunt obedire. Ne igitur, si eorum inobedientia remaneat incorrecta, eis incentiuum pariat delinquendi, discretioni uestre per apostolica scripta mandamus, quatenus prefatos clericos, ut super hoc memorato episcopo debitam satisfactionem impendant, et deinceps eidem episcopo suo, prout tenentur, obedientiam et honorem per districtionem ecclesiasticam, sublato appellationis diffugio,  iustitia mediante cogatis, etc. . . . . . . . . . . . . . . . . . . . . . . . .

Datum Laterani, X, Kal. Iunii, pontificatus nostri anno Iu.



XLuII. Ad Petrum Senonensem archiepiscopum et abbatem S. Columbe.---De institutione decanorum ruralium in Ecclesia Meldensi. 
[DUPLESSIS, Hist. de l'Egl. de Meaux, II, 86, ex tabulario Meldensi.]

Petrus Dei gratia archiepiscopus, et S. Columbe abbas Senonensis, omnibus ad quos littere presentes peruenerint, in Domino salutem.

Ad omnium notitiam uolumus peruenire nos recepisse  domini pape litteras in hunc modum:

»INNOCENTIUS episcopus, seruus seruorum Dei, uenerabili fratri archiepiscopo et dilecto filio abbati S. Columbe Senonensibus, salutem et apostolicam benedictionem.

»Querela uenerabilis fratris nostri Meldensis episcopi nobis exposita patefecit quod cum ad eum pertineat in Meldensi diecesi decanos rurales instituere et destituere, sicut predecessorum nostrorum temporibus est obtentum, archidiaconi Meldensis Ecclesie illi super hoc contradicunt, asserentes quod eis inconsultis non debeat aliquem instituere in decanum, et subuentiones quas rectores ecclesiarum sue diecesis eisdem exhibere tenentur, in  graue preiudicium eius sibi non metuunt uindicare, duas partes messium ei tantummodo dimittentes; iidem etiam archidiaconi a presbyteris Meldensis diecesis contra uoluntatem et prohibitionem ipsius pecuniam per exactiones illicitas non dubitant extorquere. Preterea de decano Meldensi suam recitauit querelam, quod cum prebendas uacantes idoneis personis assignat, et eas mittit ad decanum et capitulum, ut ipsos in fratres et canonicos recipiant, et decanus eos corporaliter inuestiat de prebendis, sicut Ecclesie consuetudo requirit, decanus plerumque differt, et impedit receptionem illarum, et se hac occasione absentat, uel aliquas friuolas causas malitiose pretendit. Ut igitur que in Meldensi ecclesia preter rectitudinis ordinem attentantur, in  statum debitum per officium nostre sollicitudinis reformentur, discretioni uestre per apostolica scripta mandamus quatenus ad ipsam Meldensem ecclesiam accedentes, super his et aliis que uobis inde proposita fuerint inquiratis diligentius ueritatem, et Dominum habentes pre oculis, que in ea corrigenda inueneritis, secundum Deum et iustitiam sublato appellationis obstaculo, auctoritate apostolica corrigatis, facientes quod decreueritis per censuram ecclesiasticam firmiter obseruari etc. . . Quod si non ambo, etc.

»Datum Laterani, decimo Kalendas Iunii, pontificatus nostri anno quarto.«

Accedentes itaque ad Meldensem ecclesiam, partibus conuocatis, et in nostra presentia constitutis de  consensu episcopi et archidiaconorum pro bono pacis, talem ordinationem fecimus: Quod rurales decanos Meldensis episcopus archidiaconis inconsultis possit eligere, instituere et mutare, salua tamen fidelitate quam de conseruando iure archidiaconorum consueuerunt prestare. In hoc etiam archidiaconi amicabiliter consenserunt, ut de succursu ecclesiarum tam in messe quam aliis obuentionibus donec per episcopum instituantur persone, duas partes episcopus, et tertiam archidiaconi recipiant et per decanos rurales debeat succursus ecclesiarum uacantium procurari. Super conferendis autem ecclesiis parochialibus archidiaconi recognouerunt quod nunquam uexauerunt ipsum, nec unquam in uita sua uexabunt, nec ei contradicent. Quia etiam conquerebatur episcopus quod  idoneas personas quibus prebendas conferebat uacantes, decanus pro sua uoluntate inuestire differret, hoc itaque de assensu partium temperauimus, ut decanus si presens fuerit, sine dilatione inuestiat canonicum sibi ab episcopo missum, et in capitulo canonicum loco sui instituet, qui denuntiabit decano si absens fuerit, et inuestituram canonici ab episcopo missi facturus accedat. Et si infra octo dies decanus non uenerit, substitutus a decano canonicus auctoritate decani inuestiat personam ab episcopo presentatam.

Quod si canonicus quem uicarium suum decanus elegerit, infra octo dies quoquo modo etiam presens, inuestituram requisitus non fecerit, uel ipsum abesse contigerit, hanc prior in ordine sacerdotum canonicorum,  qui presentes fuerint, nomine ipsius decani implebit. A petitione autem tertie partis demande quam episcopus fecerat, ad nostrum consilium archidiaconi destiterunt. Ipsi autem archidiaconi nullam in suis archidiaconatibus demandam facient, nisi episcopo assensum prebente. Quod ut ratum permaneat, presens scriptum sigillorum nostrorum munimine fecimus roborari.

Actum Meldis, anno uerbi Incarnati 1201.



XLuIII. Ad Raymundum Nonantulanum abbatem.---Eius electionem confirmat. 
[Tiraboschi, Storia della badia di Nonantola, II, 334, Autogr. ex archiu. Nonant.]

 INNOCENTIUS episcopus, seruus seruorum Dei, dilecto filio RAYMUNDO abbati Nonantulano, salutem et apostolicam benedictionem.

Audito quondam quod monasterium Nonantulanum per B. quondam abbatis eius incuriam et in temporalibus diminutum fuerat, et in spiritualibus dissolutum, prouisionem et correctionem ipsius uenerabili fratri nostro . . . . . Ferrariensi episcopo duximus committendam, ita ut si abbatem inutilem inueniret, remoueret eum ab officio abbatie. Ipse autem licet multipliciter uisus fuerit indemnitati eius monasterii prouidere, tandem intelligens quod sub eodem abbate status eius non poterat in melius reformari, eum repertum inutilem ab administratione curauit iuxta tenorem mandati apostolici  remouere. Cumque propter hoc predicti abbatis nuntii ad sedem apostolicam accessissent, nos uolentes Ecclesie prouidere potius quam persone, quod a delegato nostro factum fuerat non duximus reuocandum, sed ratum potius id habentes conuentui Nonantulano mandauimus, ut de consilio eiusdem episcopi personam idoneam per electionem canonicam sibi preficerent in abbatem. Ipsi ergo ad uocationem eiusdem episcopi conuenientes in unum te in abbatem sibi unanimiter elegerunt. Unde cum dilecti filii A. prior eiusdem monasterii, G. subdiaconus noster et nobilis uir Iacobus de Fontana, aduocatus ipsius monasterii nuntii cum litteris tam eiusdem episcopi quam conuentus ad nostram presentiam accedentes predicta nobis per  ordinem retulissent, dilectus filius W. Nonantulanus monachus, superuenit tam ex sua quam quorumdam aliorum monachorum parte proponens, quod dilectum filium Ph. Pomposianum monachum sibi elegerant in abbatem, contra electionem de te factam opponens, quod in ea non fuerat forma mandati nostri seruata. Nam cum nos eidem episcopo dederimus in mandatis, ut ad locum accederet, ipse ad monasterium non accessit, sed monachos ad suam presentiam conuocauit, et coram se fecit electionem huius modi celebrari. Obiecit etiam quod idem episcopus litteras nostras eis noluit exhibere, licet sepius requisitus, adiiciens tertio quod in electione ipsa Simoniaca prauitas interuenit. Ad hec  autem fuit ex aduerso responsum, quod cum dictus abbas post depositionem suam administrationi monasterii ambitiosius incumberet, uel potius incubaret, episcopus consanguineorum eius potentiam ueritus et multitudinem uassalorum, et quod eo presente monachi eligere libere non auderent, eos non uocauit ad locum extraneum, sed ad quemdam eiusdem ecclesie prioratum. Preterea idem episcopus, sicut predictus monachus postea recognouit, fecerat monachis petentibus copiam litterarum: sed cum ipsi eas sibi dare peterent ad monasterium deferendas, intelligens ipsos delationes friuolas et occasiones querere malignandi, eorum malitie non consentit. Idem quoque monachus diligentius requisitus postmodum est confessus, quod in electione  tua interuenisse nesciebat simoniacam prauitatem. Sed in eo tantum credebat esse delictum quod in monasterio Nonantulano non fuerat iuxta consuetudinem celebrata. Obiicientibus quoque aduersariis iterum est confessus, quod a quinque, qui ab episcopo recesserant memorato et quibusdam aliis  qui cum dicto abbate remanserant in monasterio supradicto, predictus Ph. post electionem tuam in abbatem fuerat nominatus. Nos igitur intellectis que fuerant hinc inde proposita, nominationem predicti Ph. tanquam friuolam, irritam decernentes, electionem de te factam auctoritate apostolica confirmamus et transeundi ab ecclesia tua ad Nonantulanum monasterium facultatem liberam indulgemus per apostolica tibi scripta mandantes; quatenus curam eius assumens taliter ei studeas prouidere, ut per tue sollicitudinis studium et spiritualibus proficiat institutis et temporalibus auxiliis augmentetur. uolumus etiam nichilominus et mandamus ut iuxta formam quam predicto episcopo sub bulla nostra dirigimus tam supra fidelitate  nobis et Ecclesie Romane prestanda, quam indemnitate monasterii exhibeas in eius manibus iuramentum.

Datum Laterani XII Kalendas Iulii, pontificatus nostri anno quarto.



XLIX. Ad decanum  , et archidiaconum Ambianenses.---Ut sententiam excommunicationis latam contra Burgenses sancti Audomari, pro iniusta detentione cuiusdam aque atque quarumdam paludum, ad ecclesiam sancti Bertini de iure spectantium, faciant usque ad condignam satisfactionem inuiolabiliter obseruari. 
[Ex Archiuio Sancti Bertini, capsa Papalia. no52. BRÉQUIGNY. Ibid.]


Significarunt dilecti filii, abbas  et conuentus Sancti Bertini, quod uenerabilis frater noster . . . . . episcopus  , et dilectus filius . . . archidiaconus Atrebatensis, iudices a sede apostolica delegati super quadam aqua et quibusdam paludibus ad ecclesiam Sancti Bertini de iure spectantibus, in Burgenses castri Sancti Audomari pro contumacia excommunicationis sententiam canonice protulerunt, quam ipsi burgenses negligunt obseruare. Ideoque, discretioni uestre per apostolica scripta mandamus, quatenus eamdem sententiam, sicut rationabiliter lata est, faciatis usque ad condignam satisfactionem inuiolabiliter obseruari; nullis obstantibus litteris, ueritati et iustitie preiudicantibus,  a sede apostolica impetratis.

Datum Signie, u Idus Iulii, pontificatus nostri anno quarto.



L. Ad abbates S. Petri  , Sancte Marie  , et de Tenebach  .---Ut sententiam, in fauorem monachorum de Cella uilmari latam obseruari faciant. 
[Ex Apographo, ad fidem Autographi, in Archiuis Abbatie S. Petri in Nigra silua asseruati, a bone memorie D. Abbate Grandidier diligenter collato. BR. ibid.]


INNOCENTIUS episcopus, seruus seruorum Dei, dilectis filiis, S. Petri, S. Marie, et de Tenebach, abbatibus, salutem et apostolicam benedictionem.

Dilecti filii, pauperes monachi de Cella-uilmari, Cluniacensis ordinis  , sua nobis insinuatione monstrarunt, quod, cum uenerabilis frater noster  , Argentinensis episcopus  , ius patronatus ecclesiarum de Cella-uilmari et de Selden  , quod ad  eos pertinere dignoscitur, de dono dilecti filii, nobilis uiri, B. comitis Noui Castri  , recepisset iniuste, prefati monachi episcopum ipsum coram dilectis filiis  , S. Blasii in Nigra-Silua, B.  , de Alpersbarch, et M.  , de Peris, abbatibus, iudicibus a sede apostolica delegatis, super eodem negotio conuenerunt. Qui, tandem cognoscentes de causa, diffinitiuam pro ipsis monachis sententiam promulgarunt, predicto episcopo super iure patronatus ecclesiarum ipsarum perpetuum silentium imponentes. Demum uero sepedictus episcopus asserens ex predicta sententia se fuisse grauatum, per litteras suas, ad eosdem iudices destinatas, nostram super hoc audientiam appellauit. Quam appellationem  aduersa parte, statuto termino, prosequente, idem episcopus non est per se, uel per nuntium, prosecutus. Ideoque discretioni uestre per apostolica scripta mandamus, quatenus, de appellationis causa diligentius inquirentes, sententiam ipsam, sicut iustum fuerit, confirmare uel infirmare,  nullius contradictione uel appellatione obstante, curetis, eumdem episcopum nichilominus, eo quod appellationem non est, quam interposuit, prosecutus, in expensis legitimis parti condemnantes aduerse, nullis litteris ueritati et iustitie preiudicantibus a sede apostolica impetratis. Quod si non omnes his exsequendis potueritis interesse duo uestrum ea nichilominus exsequantur.

Datum Signie, II Non. Septembris, pontificatus nostri anno quarto.



LI. Ad Andream Lundensem archiepiscopum.---Eius Ecclesie priuilegia confirmat. 
[LILIEGREN, Diplom. Suecan., I, 141.]

 INNOCENTIUS episcopus, seruus seruorum Dei, uenerabili fratri ANDREAE Lundensi archiepiscopo, suisque successoribus canonice substituendis in perpetuam memoriam.

In eminenti sedis apostolice specula, disponente Domino, constituti, salubriter iniuncti officii prosequimur actionem, si ea que per antecessores nostros ad salutem fidelium instituta noscuntur, consensu nostro firmamus, et ne cuiuslibet temeritatis quatiantur intentu exactam diligentiam adhibemus. Cum enim Ecclesie sue promisit Deus dicens: Pro patribus tuis, etc., nati sunt tibi filii, constitues eos principes super omnem terram, illi bene uidentur patribus sucessisse atque  utiliter impositum gerere principatum qui non potestate sed utilitate letantur, et ad salutem eorum, qui gubernandi sunt, cum timore ac tremore credite potestatis auctoritatem exercent, studentes semper antecessoribus suis in bonis actibus conformari, et que laudabiliter ab eis acta sunt ea  seruare in semetipsis et aliis nichilominus seruanda monstrare. Hac itaque nos consideratione diligenter inducti, felicis memorie Adriani pape antecessoris nostri uestigiis inherentes, quod ipse de consummatione regni Suecie cum fratrum suorum consilio et uoluntate constituit, nos etiam firmum et illibatum perpetuis temporibus decernimus permanere. Constituit enim quod Lundensis archiepiscopus, qui pro tempore fuerit, super regnum illud primatum semper obtineat, et ordine qui sequitur, debeat illi preesse, qui tanto frequentius illi terre et utilius que ad salutem fidelium pertinent ministrabit, quanto necessitatem eorum atque defectum e uicinio plenius poterit intueri. Pallium enim antecessori tuo tribuit ut archiepiscoporum  in regnum Suecie, quanto citius opportunitas occurreret, ordinaret, et pallium quidem apostolica ei auctoritate referret, eo quidem ordine obseruato, ut uidelicet is qui per Lundensem episcopum metropolitanus ibi fuerit institutus, gratiam consecrationis per manum archiepiscopi Lundensis adeptus, ipsi et Lundensi Ecclesie, salua fidelitate Romane Ecclesie, et obedientiam iuramento promittat. Pallium sane taliter consequetur:

Nuntius Lundensis Ecclesie cum nuntio illius Ecclesie pro impetrando pallio ad Ecclesiam Romanam accedant, et cum illud a Romano pontifice impetrauerint, ad Lundensem Ecclesiam reportabunt. Lundensis autem archiepiscopus illud accipiens, archiepiscopo Suecie tribuet, et fidelitatem et obedientiam  Romane Ecclesie iureiurando promittet; metropolitano uero ibi ad honorem Dei et decorem domus sue salutemque fidelium constituto, Lundensis archiepiscopus ei dignitate primatus in perpetuum presidebit, et ipse obedientiam et reuerentiam ei tanquam suo primati humiliter exhibere curabit. Quod utique in bone memorie Stephano quondam Upsalensi archiepiscopo, qui a predecessore tuo pie recordationis Eschillo, tempore felicis memorie Alexandri pape, eo presente, senii ratione iam dicte institutionis gratiam consecrationis accepit, et sub antecessoribus nostris bone memorie Lucio, Clemente, Celestino, ac nobis secundum prescriptum ordinem, in felicis recordationis  Ioanne et Petro ac uenerabili fratre nostro Q. Upsallensibus archiepiscopis quos Absalon predecessor tuus pie memorie consecrauit, et pallium uice ipsorum antecessorum contulit, cognoscitur adimpletum. Quoniam et hoc sicut a prenominato Adriano antecessore nostro statutum est, ita sub Eschillo et Absalone antecessoribus tuis effectum accepit. Nos memorati Adriani et felicis recordationis Alexandri, Lucii, Urbani, Clementis et Celestini predecessorum nostrorum Romanorum pontificum uestigiis, in tam laudabili opere inherentes, nostro et futurorum fratrum nostrorum fauore prosequimur, et firmum et illibatum perpetuis temporibus decernimus permanere, salua nimirum apostolice sedis auctoritate.

 Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si qua igitur in futurum ecclesiastica secularisue persona, hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum confessa fuerit, potestatis et honoris sui careat dignitate, ream se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi quatenus et hic fructum bone actionis percipiant, et apud districtum iudicem  premia eterne pacis inueniant. Amen.

    Ego Innocentius catholice Ecclesie episcopus.
    Ego Ioannes Albanensis episcopus.
    Ego Petrus Sancte Ecclesie presbyter cardinalis.
    Ego Iorot. S. Prudent. pastor et presbyter cardinalis.
    Ego Hugo presbyter cardinalis Sancti Martini Equirii.
    Ego Linger Sancti Laurentii in Lucina presbyter cardinalis.
    Ego Sofredus Sancte Praxedis presbyter cardinalis.
    Ego Ioannes Sosprises presbyter cardinalis.
    Ego Cinthius Sanctorum Ioannis et Pauli presbyter  cardinalis.
    Ego Petrus Sancti Marcelli presbyter cardinalis.
    Ego Benedictus Sancte Susanne presbyter cardinalis.
    Ego Gratus Sanctorum Cosme et Damiani diaconus cardinalis.
    Ego Geraldus Sancti Adriani diaconus cardinalis.
    Ego Gregorius Sancti Georgii ad uelum aureum diaconus cardinalis.


Datum Anagnie, per manum Blasii sancte Romane Ecclesie subdiaconi et notarii, IX Kalendas Decembris, indictione Iu, Incarnationis Dominice  anno 1201, pontificatus uero domni Innocentii pape III anno quarto.



LII. Ad Andream Acheruntinum archiepiscopum.---Ecclesie Acheruntine priuilegia confirmat. 
[UGHELLI, Italia sacra, uII, 36.]

INNOCENTIUS episcopus, seruus seruorum Dei, uenerabili fratri ANDREAE Acheruntino archiepiscopo eiusque successoribus canonice substituendis in perpetuum.

Fratres et cepiscopos nostros tam uicinos quam longe positos ex iniuncto nobis apostolatus officio sincero caritatis affectu debemus diligere, et Ecclesiis, in quibus Domino militare noscuntur, suam  dignitatem et iustitiam conseruare. Eapropter, uenerabilis in Christo frater archiepiscope, tuis iustis postulationibus clementer annuimus, et Acheruntinam Ecclesiam cui Deo auctore preesse dignosceris, presentis decreti auctoritate munimus, tibi tuisque successoribus confirmantes quecunque ad ipsam metropolitano iure pertinere noscuntur, uidelicet uenusium, Grauinum, Tricaricum, Potentiam, Tursum. Ut tu, tuique legitimi successores potestatem habeatis canonice ac decretaliter, sicut eorum archiepiscopus, in eis episcopos confirmandi ac consesecrandi: preterea quascunque possessiones, quecunque bona eadem Ecclesia in presentiarum rationabiliter possidet, aut in futurum concessione pontificum, largitione regum uel principum, oblatione  fidelium, seu aliis iustis modis, prestante Domino, poterit adipisci, firma tibi tuisque successoribus, et illibata permaneant, in quibus hec propriis duximus exprimenda uocabulis:

Ecclesiam S. Angeli de Oblano, cum omnibus pertinentiis suis; in omnibus insuper oppidis, uillis, monasteriis, et Ecclesiis que infra fines parochie tue consistunt, tibi, et per te Acheruntine Ecclesie ius episcopale sancimus habendum, his nimirum exceptis que ad Ecclesiam Romanam spiritualiter pertinere noscuntur. Usum quoque pallii pontificalis, scilicet officii plenitudinem tibi de sedis apostolice dignitate concedimus, sicut tuis predecessoribus a nostris noscitur antecessoribus fuisse  concessus, ut uidelicet ipso utaris in festiuis diebus, et temporibus aliisque que in priuilegiis tue ecclesie continentur. Admonemus igitur ut ita te circa subiectos debeas exhibere placabilem, ut rectitudinem tuam diligere prouocentur potius quam timere, quorum si culpa forte poposcerit, ita eorum excessus emendare procures, ut paternum affectum de animo nullo modo relinquas: esto in custodia commissi gregis, uigilaque sollicitus discipline zelo districtus, ut lupus insidians nec ouile turbare Dominicum, nec ouibus aliqua fraudis occasione preualeat. In lingua tua uitam esse aliam plebs commissa cognoscat: sit illis fraternitatis tue doctrine gratus cohortationis stimulus, et uita imitationis exemplum. Quid enim diligere et timere debeant caritatis  tue sermo predicationis aperiat, fructum efficacia tua eterne huiusmodi retributionis acquirat.

Decernimus ergo, ut nulli omnino hominum liceat prefatam ecclesiam Acheruntinam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia illibata atque integra conseruentur eorum pro quorum gubernatione ac sustentatione concessa sunt omnibus omnimodis profutura, salua nimirum in omnibus sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire forte tentauerit, secundo tertioue commonita, nisi reatum suum  congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat; cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen

    Ego Innocentius catholice Ecclesie episcopus.
    Ego Octauianus Ostiensis et uellitrensis episcopus.
    Ego Ioannes Albanen. episcopus.
     Ego Petrus tituli Sancte Cecilie presbyter cardinalis.
    Ego Iordanus Sancte Pudentiane tituli Pastoris presbyter cardinalis.
    Ego Guido presbyter cardinalis Sancte Marie Trans Tiberim tituli Calixti
    Ego Hugo presbyter cardinalis Sancti Martini tituli Equitii.
    Ego Gofredus tituli Sancte Praxedis presbyter cardinalis.
    Ego Ioannes tituli Sancte Prisce presbyter cardinalis.
    Ego Petrus tituli Sancti Marcelli presbyter cardinalis.
     Ego Gregorius Sanctorum Cosme et Damiani diaconus cardinalis.
    Ego Gerardus Sancti Adriani Diaconus card.
    Ego Gregorius Sancte Marie in Porticu diaconus cardinalis.
    Ego Gregorius Sancti Georgii ad uelum aureum diaconus cardinalis.
    Ego Gregorius Sancti Angeli diaconus cardinalis.
    Ego Hugo Sancti Eustachii diaconus cardinalis.
    Ego Ioannes Sancte Marie in Cosmedin diaconus cardinalis.


Datum Anagnie, per manum Blasii Sancte Romane Ecclesie subdiaconi et notarii, Iu Idus Decembris, indictione u, Incarnationis Dominice anno  1201, pontificatus uero domini Innocentii pape III anno quarto.



LIII. Ad Odonem Parisiensem episcopum.---Litem inter ipsum Odonem et abbatem Sancte Genouefe Parisiensis de possessione iuris parochialis in parochia de Monte diu agitatam dirimit, prefiniendo iura utriusque partis. 
[D. FÉLIBIEN, Hist. de Paris, u, 597.]

INNOCENTIUS episcopus, seruus seruorum Dei, uenerabili fratri ODONI Parisiensi episcopo, salutem et apostolicam benedictionem.

Olim inter te, nomine Parisiensis Ecclesie, et dilectum filium abbatem Sancte Genouefe pro abbatia super possessione iuris parochialis in parochia  de Monte, questione suborta, et uenerabili fratre nostro P. archiepiscopo Senonensi tunc Parisiensi canonico, procuratore tuo pro te, dicto uero abbate nomine Ecclesie sue, accedentibus ad apostolicam sedem, uenerabilem fratrem nostrum I. Albanensem episcopum et dilectum filium G. S. Marie in Aquiro diaconum, nunc uero tit. S. uitalis presbyterum cardinalem dedimus auditores, in quorum presentia dictus proposuit procurator, quod idem abbas super possessione iuris parochialis in parochia de Monte grauem tibi molestiam ingerebat, cum eam potestatem usque ad tempora tua Parisiensis episcopus habuerit in parochianos de Monte, ac presbyterum qui eis diuina pro tempore ministrabat, quem etiam si esset canonicus  regularis in curam parochie committebat, et sacerdos post curam susceptam de manu episcopi, parochianos ad nutum eius ligabat pariter et soluebat, et si quis excommunicatus esset ab episcopo, uel etiam interdictus, presbyter eum non admittebat aliquatenus ad diuina, qui etiam benedictiones sponsarum, purificationes de partu surgentium, et publicas penitentias non assumebat sibi, nisi de mandato episcopi speciali, et si forte sacerdos talis esset qui non posset populo ministrare, ipsius excessum abbati Sancte Genouefe et fratribus episcopus nuntiabat, qui cognita ueritate, amoto indigno, ad animarum curam recipiendam alium episcopo presentabat. Cum ergo nouissime tu premonuisses abbatem ut capellanos suos qui parochiis debebant  deseruire, ad suscipiendam curam animarum tibi presentare curaret, hoc se facturum respondit, aliquos presentauit; sed requisitus quod presentaret illum qui debebat in prefata de Monte parochia deseruire, dixit tunc eum non posse propter absentiam presentari; cumque hoc sepius monitus facere non curaret, tu sub pena excommunicationis parochianis inhibuisti de Monte, ne in ecclesia Sancte Genouefe, uel audirent diuina, uel aliqua reciperent sacramenta, nisi ab illo presbytero qui animarum curam ab episcopo suscepisset; que sententia in eadem ecclesia fuit presente parochia publice recitata, eamque parochiani de Monte, sicut solebant, iamdiu seruauerant, donec facientibus  canonicis Sancte Genouefe populo conuocato, in uerbo sacerdotis et in periculo anime, per uenerabilem fratrem nostrum Tornacensem episcopum ipsius ecclesie quondam abbatem, fuit publice predicatum quod secure poterant audire diuina, cum in eos nec archiepiscopus nec episcopus uel archidiaconus posset excommunicationis uel interdicti sententiam promulgare, sicque ab eo inducti spiritualia receperunt. Te igitur, quemadmodum premissum est, spoliato obedientia parochie memorate, petebat dictus procurator tuus tibi ante omnia quasi possessionem iuris parochialis restitui, aduersariis tuis super his que aduersus te proponenda ducerent, postea, plenarie responsuro, cum nec ante restitutionem respondere deberes aduersariis  spoliatus, et quod episcopus Tornacensis et canonici sepe dicti de premissis excessibus punirentur, causa postmodum coram delegatis iudicibus ordine debito pertractanda, in quorum presentia de iure Parisiensis ecclesie plenius probaretur, quod tunc temporis propter probationum inopiam fieri non ualebat.

Ceterum prefatus abbas uersa uice, nouam iniuriam inferri sibi per te nunc nouum episcopum proponebat, asserens ecclesiam suam cum burgo a primo fundationis tempore liberam exstitisse, nec alicui unquam in spiritualibus, nisi Romano pontifici fuisse subiectam, quod per rescriptum bone memorie Celestini pape predecessoris nostri ad cautelam ostendere nitebatur, qui pie recordationis  Alexandri, Lucii et Clementis predecessorum suorum Romanorum pontificum exempla secutus, ecclesiam prefatam inter alia libertate donauit, ut nullus ipsam, canonicos uel burgum interdicto uel excommunicationi posset supponere, nisi summus pontifex uel legatus ab eius latere destinatus; contra quam libertatem tu uenire presumens, in alienam messem falcem mittere, quod nullus unquam predecessorum tuorum fecerat, presumpsisti, canonicum ipsius qui hominibus burgi spiritualia ministrabat, ut a te curam animarum reciperet, tibi postulans presentari, quod cum obtinere non posses, post appellationem interpositam, et iter arreptum ad sedem apostolicam ueniendi, omnes qui in ecclesia Sancte Genouefe missam parochialem audirent,  et communicantes eis, excommunicationis uinculo subiecisti, cuius timore motus populus tanquam rudis ex ignorantia uel humilitate abstinuit aliquandiu a diuinis, sed per iam dictum Tornacensem episcopum olim abbatem eiusdem ecclesie, illuc postmodum accedentem, ueritate cognita, qui sicut iurisperitus eis asseruit incunctanter quod sententia tua de qua premisimus, tanquam a non suo iudice lata, nullius obtinebat roboris firmitatem, ad proprium rediit populus sacerdotem, quem si etiam ex certa scientia irritasset, ut sic iure sue Ecclesie priuaretur, ei non sic posset, sicut nec per colonum domino inscio uel inuito, preiudicium generari, quando et si tu aliquid iuris haberes in  eos, quod penitus negabatur. Cum ex eo quod appellationi minime detulisti, in leges commiseris, per eas non debebas beneficium obtinere, quia is frustra leges inuocat, qui committit in eas, presertim cum fueris nunquam destitutus, unde restitutionem petere non ualebas.

Quod autem eadem ecclesia esset in possessione instituendi canonicum qui spiritualia populo ministraret, et quod super hominibus burgi utramque iurisdictionem haberet, et predecessorum tuorum temporibus habuisset, paratum se abbas ex abundanti dicebat incontinenti probare. Postulabat proinde quidquid a te de facto fuerat post appellationem interpositam attentatum, irritum iudicari, teque, ne de cetero similia presumeres cerceri.  Predictis igitur et aliis rationibus per dictos auditores, qui et petitiones et allegationes partium in scriptis, redditas nobis et fratribus prudenter et fideliter retulerunt, plenius intellectis; non attendentes quod iam ex eo solo quod populus dicte parochie timore ipsius sententie per aliquot dies abstinuit a diuinis, nullam in eos iuris parochialis possessionem fueris assecutus, nec fuit aliquo modo probatum quod eo tempore quo sententiam protulisti, possessionem in ipsos iuris parochialis haberes, uel prius etiam habuisses, restitutionem tibi adiudicare de iure nequiuimus, cum non constiterit te fuisse aliquatenus spoliatum. uerum quia super aliis que proponebantur ex parte tua, nobis non potuit fieri plena fides, causam ipsam dilectis  filiis uizeliacensi et sancti Petri Antissiodorensis abbatibus et decano Aurelianensi sub ea forma duximus committendam, etc. Tandem ad nos gesta omnia munita sigillis iudicum sunt remissa per dilectum filium M. N. procuratorem tuum et iam dictum abbatem, ad nostram de hoc presentiam accedentes. Nos ergo presentibus fratribus nostris gesta ipsa fecimus aperiri, quorum continentiam pleno concepimus intellectu, etc.

Cum igitur testes tui parochianos de Monte ad examen Parisiensis Ecclesie accessisse, testes uero partis alterius, eos in foro abbatis referant litigasse, ut non uideantur aduersa dixisse, dicta tuorum de parochianis illius partis parochie que  sita est extra burgum, quem tibi dictus abbas nunc etiam recognoscit, aliorum uero dicta de parochianis partis alterius que burgus dicitur, quam dictus abbas sibi uindicare conatur, possunt intelligi competenter, etc. Nos ergo attestationibus, rationibus et aliis hinc inde propositis diligenter auditis et plenius intellectis, quoniam in duobus articulis, institutionis uidelicet et destitutionis, capellam de Monte, et libertatis interdictum Parisiensis ecclesie in prefata parochia non seruandi de possessione abbatis legitime constitit, cuius etiam ecclesie rescripto apostolico indulgetur ut nulli nisi Romano pontifici uel legato ab eius latere destinato liceat in burgum Sancte Genouefe interdicti uel excommunicationis sententiam promulgare,  unde rem illicitam et tibi prohibitam attentasse uideris, abbate possessionem libertatis sue auctoritate apostolica defendente, nec per sententiam a te latam noua tibi fuerit possessio acquisita, cum sic non debeat constitui seruitus, sed constituta potius declarari, nec in his articulis quidquam pro tua fuerit parte probatum, abbatem ipsum et ecclesiam suam ab inspectione tua et Parisiensis ecclesie, de communi fratrum nostrorum consilio, super his sententialiter duximus absoluendum. Licet autem in aliis capitulis ab utraque parte productiones inducte fuerint uarie ac diuerse,  quia tamen plenius et expressius est pro tua parte probatum, et iudex credere debet quod nature negotii conuenit, ut confirmet motum animi sui ex argumentis et testimoniis que rei aptiora esse compererit et uero proximiora, et quibus potius lux ueritatis assistit secundum legitimas sanctiones, nec solum petebas quasi possessionem iuris parehialis tibi restitui, sed abbatem et canonicos de premissis puniri excessibus, quos super possessione iuris parochialis in parochia de Monte grauem molestiam ingerere querebaris, communicato fratrum consilio, in ceteris ad possessionem iuris episcopalis uel parochialis in tota parochia de Monte spectantibus (illis duntaxat exceptis super quibus pro parte altera est absolutionis  prolata sententia, sepedictos abbatem et ecclesiam Sancte Genouefe pro parochia sepedicta tibi et ecclesie Parisiensi, per sententiam definitiuam condemnamus. Ex his tamen que super possessorio in presenti sunt iudicio prouide definita, nullum tue uel alteri parti circa questionem proprietatis uolumus preiudicium generari. Ne uero sententia nostra, si effectu careat, irrisoria uideatur, etc.

Datum Anagnie, IX Kalendas Ianuarii, pontificatus nostri anno Iu  .



LI. Domestico Guillelmi Monspeliensis sacello priuilegia concedit. 
[Gall. Christ. nou., uI, Instr., 362.]

 INNOCENTIUS episcopus, seruus seruorum Dei, dilecto filio nobili uiro GUILLELMO Montispessulani domino, salutem et apostolicam benedictionem.

Monet et mouet nos tue deuotionis sinceritas et sollicitudo continua qua, sicut accepimus, ferues in operibus pietatis, ut in his que Dei sunt fauorem tibi apostolicum non denegemus. Eapropter, dilecte in Domino fili, tuis iustis precibus inclinati, capellam quam in domo tua inclyte recordationis progenitorum tuorum deuotione fundatam in pluribus ampliasti, cum omnibus bonis, que nunc rationabiliter possides, sub B. Petri et nostra protectione suscipimus, et presentis scripti patrocinio communimus, auctoritate presentium indulgentes, ut cum  generale interdictum terre tue fuerit, liceat capellanis ipsius, dum tamen ipsi excommunicati, aut interdicti non fuerint, clausis ianuis, exclusis excommunicatis, et te quoque, si te forsan, quod absit! excommunicari contingat, non pulsatis campanis, suppressa uoce officia celebrare diuina.

Datum Signie, pontific. nostri an. Iu.



Lu. Ad uniuersos archiepiscopos, episcopos, prelatos, etc. per Franciam constitutos.---Pro monasterio Fusniacensi  . 

INNOCENTIUS episcopus, seruus seruorum Dei, uenerabilibus  fratribus, archiepiscopis et episcopis, et dilectis filiis, abbatibus, prioribus, decanis, archidiaconis, et uniuersis Ecclesiarum prelatis, ad quos littere iste peruenerint, salutem et apostolicam benedictionem.

Non absque dolore cordis et plurima turbatione didicimus, quod ita in plerisque partibus ecclesiastica censura dissoluitur, et canonice sententie seueritas eneruatur, ut uiri religiosi, et hi maxime, qui per sedis apostolice priuilegia maiori donati sunt libertate, passim a malefactoribus iniurias sustineant et rapinas, dum uix inuenitur qui congrua illis protectione subueniat, et pro fouenda pauperum innocentia murum se defensionis opponat. Specialiter autem dilecti filii nostri . . . Abbas   et Fratres Fusniacenses, Cisterciensis ordinis, tam de frequentibus iniuriis, quam de ipso quotidiano defectu iustitie conquerentes, uniuersitatem uestram litteris petierunt apostolicis excitari, ut ita uidelicet eis in tribulationibus suis contra malefactores eorum prompta debeatis magnanimitate consurgere, quod ab angustiis quas sustinent et pressuris, uestro possint presidio respirare. Ideoque, uniuersitati uestre per apostolica scripta mandamus atque precipimus, quatenus illos, qui possessiones, uel res, seu domos predictorum fratrum, uel hominum suorum, irreuerenter inuaserint, aut ea iniuste detinuerint, que predictis fratribus ex testamento decedentium relinquuntur,  seu in ipsos fratres, contra apostolice sedis indulta, sententiam excommunicationis aut interdicti presumpserint promulgare, uel decimas laborum seu nutrimentorum ipsorum, spretis apostolice Sedis priuilegiis, extorquere, ammonitione premissa, si laici fuerint, publice, candelis accensis, excommunicationis sententia percellatis; si uero clerici, uel canonici regulares, seu monachi fuerint, eos, appellatione remota, ab officio et beneficio suspendatis, neutram relaxaturi sententiam, donec predictis fratribus plenarie satisfaciant, et tam laici, quam clerici seculares, qui pro uiolenta manuum iniectione anathematis uinculo fuerint innodati, cum diecesani Episcopi litteris ad sedem apostolicam uenientes, ab eodem uinculo mereantur  absolui. De monachis uero et canonicis regularibus id seruetur, ut, si eiusdem claustri fratres manus in se iniecerint uiolentas, per abbatem proprium; si uero unius claustri frater in fratrem alterius claustri huiusmodi presumpserit uiolentiam exercere, per iniuriam passi et inferentis abbates, absolutionis beneficium assequantur, etiamsi eorum aliqui, priusquam habitum receperint regularem, tale aliquid commiserint, propter quod ipso actu excommunicationis sententiam incurrissent, nisi excessus ipsorum esset difficilis et enormis, utpote, si esset ad mutilationem membri, uel  sanguinis effusionis processum, aut uiolenta manus in episcopum uel abbatem iniecta, cum excessus tales et similes sine scandalo nequeant preteriri; si uero in clericos seculares manus iniecerint, pro uitando scandalo, mittantur ad sedem apostolicam absoluendi. uillas autem, in quibus bona predictorum fratrum, uel hominum suorum, per uiolentiam detenta fuerint, quandiu ibi sunt, interdicti sententie supponatis.

Datum Agnanie, XuI Kalendas Februarii, pontificatus nostri anno quarto.

Ie soussigné, délégué de Monseigneur le Gardedes Sceaux, pour la recherche et transcription des monuments historiques de la Tiérache et partie du Laonnois, certifie la présente copie conforme à l'original.  Ce 19 auril 1788.


Signé D. R. N. IEANNIN, Religieux de S. Michel.



LuI. Ad abbatem  , et canonicos S. Genouefe Parisiensis.---Compositionem inter ipsorum et S. uictoris Ecclesias super aqua Beurie initam, auctoritate apostolica confirmat  . 
[BRÉQUIGNY, ibid., p. 1090.]

INNOCENTIUS episcopus, seruus seruorum Dei, dilectis filiis, abbati et canonicis sancte Genouefe Parisiensis Ecclesie, salutem et apostolicam benedictionem.

Solet annuere sedes apostolica piis uotis, et honestis petentium precibus fauorem beneuolum impertiri.  Eapropter, dilecti in Domino filii, uestris iustis postulationibus gratum impertientes assensum, compositionem factam inter Ecclesias, uestram et sancti uictoris Parisiensis, super aqua Beurie , que fluit ad molendinum de Copel, sub certis mensuris, sicut sine prauitate prouide facta est, et ab utraque parte sponte recepta, et hactenus obseruata, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum

 Datum Anagnie, decimo Kalendas Februarias, pontificatus nostri anno quarto.


Sigillum.



LuII. Ad Gualterum Lunensem episcopum.---Eius conuentiones et permutationes cum canonicis Lunensibus, iuraque omnia et possessiones Lunensis ecclesie confirmat. 
[UGHELLI, Italia sacra, I, 850.]

INNOCENTIUS episcopus, seruus seruorum Dei, uen. fratri nostro GUALTERO Lunensi episcopo, suisque  successoribus canonice substituendis in perpetuum.

In eminenti sedis apostolice specula, etc. Eapropter, uen. frater in Christo Gualtere episcope, tuis iustis postulationibus debita benignitate gratum impertientes assensum, B. Dei Genetricis semperque uirginis Marie Ecclesiam Lunensem, cui Deo auctore preesse dignosceris, ad exemplar felicis recordationis Eugenii PP. predecessoris nostri sub B. Petri et nostra protectione suscipimus, et presentis scripti priuilegio communimus; statuentes, ut quascunque possessiones, quecunque bona eadem Ecclesia in presentiarum iuste et canonice possidet, aut in futurum concessione pontificum, largitione regum, oblatione fidelium, seu aliis iustis modis,  prestante Domino, poterit adipisci, firma tibi tuisque successoribus et illibata permaneant, in quibus hec propriis nominibus duximus exprimenda.

Plebem S. Stephani de Unsilia cum capella de uallechia, et aliis capellis suis, plebem S. uiti de castello Aginulfi, plebem de Massa, plebem de S. uitale, plebem S. Laurentii de Monte libero, plebem de Carraria, plebem S. Marie de Serzana, plebem S. Andree de Serzana, plebem S. Stephani de Cereto, plebem de Amelia, plebem de Treblano, plebem de Arcula, plebem de S. uenerio, plebem de Ceula, plebem de Rubiano, plebem de Coraia, plebem de Pignone, plebem S. Andree de Castello, plebem de bollano, plebem S. Petri de Castello, plebem S. Laurentii, plebem de Offlano, plebem S. Cipriani  de capite pontis, plebem de uiano, plebem de Soleria, plebem S. Pauli, capellam S. Marie de Pugnano, ecclesiam S. Margarite de castello uerucula, Ecclesiam S. Michelis de Saxo albo, plebem de Crispiano, plebem de uenelia, plebem de Bagnone, plebem de uico, plebem de Turrano, plebem S. Cassiani de Urteola, plebem S. Alexandri ad Ponte Trenusio, plebem de uignola, cum omnibus capellis quas iuste et canonice possidetis, burgum de Auentina cum capellis et aliis pertinentiis suis. Ad hec conuentiones et permutationem tam in Ecclesiis, quam aliis inter te, et dilectos filios canonicos Lunenses initam . . . . . sine prauitate prouide factas, et ab utraque parte sponte receptas, et pacifice  hactenus conseruatas in scripto authentico continentur auctoritate apostolica confirmamus.

Decernimus ergo, ut nulli omnino hominum liceat prefatam Ecclesiam temere perturbare, aut eius possessiones auferre, uel ablatas retinere, minuere, aut aliquibus uexationibus fatigare, sed omnia integra conseruentur eorum pro quorum gubernatione et sustentatione concessa sunt usibus omnimodis profutura, salua sedis apostolice auctoritate. Si qua igitur etc. Amen, amen, amen.

     Ego Innocentius catholice Ecclesie episcopus.
    Octauianus Ostiensis et uelletrensis episc.
    Petrus Portuensis et S. Rufine episc
    Ioannes Albanensis episc.
    Gratianus SS. Cosme et Damiani diacon. cardin.
    Gregorius S. Georgii ad uelum aureum diac. card.
    Hug. Sancti Eustachii diac. card.
    Mattheus Sancti Theodori diac. card.
    Petrus tit. Sancte Cecilie presb. card.
    Iordanus S. Pudentiane, tit. Pastoris, presb. card.
    Guido S. Marie Transt. Tit. S. Callixti presb. card.
    Ugo presb. card. Sancti Martini Equitii.
    Cinthius tit. S. Laurentii in Lucina presb. card.
    Ioannes tit. Sancte Prisce presb. card.
    Gregorius tit. Sancti uitalis presb. card.
     Benedictus tit. Sancte Susanne presb. card.


Datum Laterani, per manum Blasii archiepiscopi Turritani, Nonis Martii, indict. uI, Incarn. Dom. anno 1202, pontificatus uero D. Innocentii PP. III anno uI



LuIII. Ad abbatem  et conuentum S. Bertini. Ut nullus in eos, uel ecclesias suas. aut capellanos suos seruientes in eis, absque manifesta et rationabili causa, interdicti suspensionis uel excommunicationis sententiam audeat promulgare. 
[Ex Archiuio sancti Bertini, capsa Papalia, no 55. BRÉQ. Ibid.

INNOCENTIUS episcopus, seruus seruorum Dei, dilectis  filiis . . . . abbati et conuentui Sancti Bertini, salutem et apostolicam benedictionem.

Solet annuere sedes apostolica piis uotis, et honestis petentium precibus fauorem beneuolum impertiri. Eapropter, dilecti in Domini filii, uestris iustis postulationibus grato concurrentes assensu, auctoritate uobis presentium indulgemus, ut nullus in uos, uel ecclesias uestras, aut capellanos uestros seruientes in eis, absque manifesta et rationabili causa, interdicti, suspensionis, uel excommunicationis sententiam audeat promulgare. Nulli ergo omnino hominum liceat hanc nostre concessionis paginam infringere, uel ei ausu temerario contraire. Si quis autem hoc attentare  presumpserit, indignationem omnipotentis Dei et beatorum Petri et Pauli, apostolorum eius, se nouerit incursurum

Datum Laterani, uIII Idus Martii, pontificatus nostri anno quinto.



LIX. Ad abbates de Blangeio  et de Alciaco  , et priorem de Hesdin. Ut sub minis censurarum ecclesiasticarum prohibeant canonicos Sancti Audomari diuina celebrare, presentibus burgensibus Sancti Audomari, excommunicatis ratione iniuriarum illatarum abbati et conuentui Sancti Bertini. 
[Ex Archiuio S. Bertini, capsa Papalia, no 57. BRÉQ. Ibid. p. 1122.]


Querelam dilectorum filiorum . . . abbatis  et conuentus Sancti Bertini suscepimus continentem, quod, cum, propter iniurias quas burgenses uille Sancti Audomari eis intulerant, auctoritate sedis apostolice, idem burgenses excommunicationis et uilla ipsa, interdicti sententie subiacerent, Canonici Sancti Audomari dieceseos Morinensis presentibus excommunicatis diuina celebrare temere presumpserunt, ideoque discretioni uestre per apostolica scripta mandamus, quatenus, si res ita  se habet, dictos canonicos, ut super hoc debitam fratribus ipsis satisfactionem impendant, et a tam temeraria presumptione desistant, monitione premissa, per censuram Ecclesiasticam, appellatione postposita, compellatis. Quod si non omnes his exsequendis potueritis interesse, duo uestrum ea nichilominus exsequantur.

Datum Laterani, secundo Nonas Aprilis, pontificatus nostri anno quinto



LX. Ad Willelmum, archiepiscopum Remensem, Sancte Sabine cardinalem  , A. S. L. abbatem  S. Remigii, et decanum  Remenses.---Ut excommunicationis sententiam contra burgenses Sancti Audomari iuste latam, occasione ablatarum quarumdam paludum ad Bertinianos pertinentium, publicari faciant et obseruari  , 
[Ex Archiuio S. Bertini, capsa Papalia, no 58. BRÉQ. Ibid.]


Ad audientiam nostram, significantibus dilectis filiis . . . abbate et conuentu S. Bertini, noueritis peruenisse, quod, cum inter eos et burgenses Sancti Audomari, super quibusdam paludibus que ad monasterium ipsum pertinere noscuntur, et multiplicibus damnis et iniuriis que burgenses ipsi eidem monasterio irrogarunt, causa fuisset uenerabili fratri nostro . . . episcopo  , et dilecto filio . . . archidiacono Atrebatensi, ab apostolica sede commissa, propter burgensium contumaciam, Abbas et  conuentus predicti fuerunt in possessionem paludum ipsarum, causa ei reseruande  , per iudices delegatos inducti; super qua, quoniam burgenses eos molestare postmodum presumpserunt, sententia  fuerunt excommunicationis astricti, et, quia per annum et amplius in sua pertinacia perstiterunt, iudices ueram possessionem assignarunt fratribus antedictis, in prefatos iniuriatores excommunicationis sententiam innouantes. uolentes igitur monasterio Sancti Bertini pastorali sollicitudine prouidere, discretioni uestre per apostolica scripta precipiendo mandamus, quatenus, predictam excommunicationis sententiam, sicut rationabiliter lata est, publicari facientes et inuiolabiliter obseruari, sepe dictos burgenses singulis diebus Dominicis et festiuis, pulsatis campanis et candelis accensis, usque ad satisfactionem congruam faciatis, appellatione remota, excommunicatos per prouinciam nuntiari Remensem, et mandatis ab  omnibus arctius euitari. Taliter autem mandatum apostolicum impleatis, quod idem abbas et monachi suam per uos iustitiam consequantur, et nos deuotionem uestram possimus in Domino commendare. Quod si non omnes his exsequendis potueritis interesse, tu, frater archiepiscope, cum eorum altero nichilominus exsequaris.

Datum Laterani, uI Idus Aprilis, pontificatus nostri anno quinto.



LXI. Ad Rothomagensem archiepiscopum et eius suffraganeos.---Ut abbatiam de Lucerna aduersus malefactores defendant et succurrant ei in angustiis.---»Datum Laterani Iu Kal Nou. , pontificatus anno u .






LXII. Ad capitulum Arusiense.---Institutionem prebendarum confirmat. 
[LANGEBECK, Script. rer. Dan., uI, 388.]

INNOCENTIUS episcopus, seruus seruorum Dei, dilectis filiis capitulo Arusiensi, salutem et apostolicam benedictionem.

Que ad decorem domus Domini prouide statuuntur, tanto uolumus firmius obseruari, quanto ad Ecclesiarum honorem intendimus amplius et profectum. uestris ergo et uenerabilis fratris nostri Arusiensis episcopi precibus inclinati institutionem  prebendarum et beneficiorum per eum in ecclesia uestra prouide factam, et per bone memorie Lundensem archiepiscopum, tunc legatum sedis apostolice, confirmatam, sicut in eorum authenticis  litteris continetur, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Anagnie, III Non. Ianuarii, pontificatus nostri anno sexto.



LXIII. Ad prelatos Bremenses.---Interfectores C. episcopi Wursburgensis anathematizat. 
[LAPPENBERG, Hamburg. Urkund., Hamburgi 1842, in-4o, p. 295. Ex originali in archiuio Stadensi, caps. II, n. 14.]


INNOCENTIUS episcopus, seruus seruorum Dei, uenerabilibus fratribus, Bremensi archiepiscopo et suffraganeis eius, dilectis filiis, abbatibus, prioribus et aliis ecclesiarum prelatis in Bremensi prouincia constitutis, salutem et apostolicam benedictionem.

Innouatur quasi iugiter Ecclesie sancte dolor, nec ei conceditur ad tempus modicum a iugibus suspiriis respirare. Laborat enim in gemitu suo, lauat per singulas noctes lectum lacrymis, sed nondum deprecationem eius ad plenum Dominus exaudiuit. Nondum siquidem exterserat genas suas, sed erant lacryme eius in maxillis ipsius, nec uoluerat consolari , cum sanguis sancte memorie  A. Leodiensis episcopi  , adhuc recens de terra clamaret: Et ecce de nouo uox audita est in Rama, ploratus et ululatus multus , cum sicut accepimus, filii Belial in christum Domini manus sacrilegas iniecerunt, bone memorie C. Erbipolensem episcopum, imperialis aule cancellarium, nequiter occidentes. Condixerant quidem ad inuicem, ut iniuste uirum iustum occiderent et hereditate sanctuarium Domini possiderent. Et quia dolorem conceperant, iniquitatem protinus pepererunt. Ne quid autem eorum fraudi deesset, sed osculo traderent Filium hominis sicut Iudas, uultus deposuerunt hostiles et preconceptam diutius cordis malitiam, quam exercere non potuerant inimici,  simulate pacis et amicitie ficte uellere uelauerunt. Sicque in uestimentis ouium lupi rapaces intrantes, ouile surrexerunt protinus in pastorem, sanguinem quem diu sitiuerant, effuderunt. Nec suffecit hoc ipsis, sed ut sanguis sanguinem tangeret et abyssus inuocaret abyssum, in corpus iam exanime seuientes, amputata, ut dicitur, eius dextra, qua frequenter signauerat panem et uinum in corpus Christi et sanguinem conuertendum, et capite destruncato, coronam etiam, quam in Dominicalis religionis indicium ad imitationem apostolorum Principis deferebat, a reliqua parte capitis strictis gladiis amputarunt, non attendentes quod et in caput eius et manus unguentum effusum fuerat sacratissime unctionis. Aliter, etiam  corpus eius conciderunt in frusta, quasi uellent id quod mactauerant manducare ac exponere quod ceperant tam impia uenatione uenale, uel ponere morticinium eius escas uolatilibus celi et terra bestiis carnes eius.

Attendite ergo et uidete, si est dolor similis sicut dolor Ecclesie, cuius filios, imo sponsos mactant sicut oues occisionis iniqui et ueluti impune sanguinem prelatorum eius effundunt. Si ergo in uiridi hoc presumunt, in arido quid audebunt? Si in uirum tanta nobilitate conspicuum, tanta preditum dignitate, tanta honestate preclarum, tanta ornatum scientia et eloquentia prepollentem scelus tam nequissimum commiserunt, quid creduntur de cetero in minores ecclesiarum prelatos et seculares  principes commissuri? Que potentia, que iustitia, que auctoritas a talibus de cetero tuta erit? Si enim in christum Domini et per eum in Christum dominum tam nefaria presumpserunt, qnid facient in minores? Nunquid inferioribus membris parcent, qui tante crudelitatis audaciam ausi sunt in caput etiam exercere?

Porro quod deterius est et ex eo amplius formidandum, quod iam bis ministeriales imperii tam immane facinus perpetrarunt, ad consequentiam trahitur scelus istud et tante malignitatis exemplum ad alios deriuatur. Prius enim Otto de Barchisten predictum Leodiensem episcopum in exsilio positum interfecit, et nunc sequaces ipsius tantum episcopum tam enormiter trucidarunt. Nolite  igitur flere solummodo super illos, qui que desunt passionum Christi, iuxta quod de se testatur Apostolus, in suo corpore compleuerunt, sed super uos ipsos etiam defleatis, quibus de cetero timendi sunt familiares ut hostes et amici uelut inimici cauendi, ne magis familiaris noceat inimicus et inimici hominis domestici eius  fiant. Fugite igitur a facie arcus, ut liberentur electi, et quia non est principiis obuiatum, saltem mediis obuiate, ne sero medicina paretur, si exspectantibus uobis finem causa egritudinis inualescat. Nos enim, quicunque monarchiam imperii obtineret, in tanto ei crimine nullatenus parceremus, sed eius obuiaremus conatibus pro ecclesiastica libertate, si  etiam propter hoc ponere nos animam oporteret.

Ne autem impunitas criminis aliquibus audaciam tribuat delinquendi, ex parte Dei omnipotentis, Patris et Filii et Spiritus sancti, auctoritate beatorum apostolorum Petri et Pauli et ex ea, quam Dominus nobis licet indignis ligandi et soluendi contulit, potestate, anathematizamus eos qui prefatum episcopum occiderunt, et omnes illos, quorum fauore, assensu, auxilio uel mandato expresso uel tacito est occisus, et etiam uniuersos qui eis post facinus perpetratum auxilium, consilium aut receptaculum prestiterunt uel prestare de cetero attentarint. Ideoque uniuersitati uestre per apostolica scripta mandamus et in uirtute sancti Spiritus sub obedientie  debito, quo nobis tenemini, districte precipimus, quatenus sententiam nostram singulis diebus Dominicis et festiuis, pulsatis campanis et candelis accensis publice ac solemniter omnes et singuli nuntietis, tam homicidarum nomina, quam eorum, quos in mortem eiusdem episcopi uerbo uel opere consensisse constiterit, publicantes. Terras autem homicidarum ipsorum et omnium, qui eis super hoc prestiterunt uel prestitere fauorem aut etiam modo prestant, denuntietis subiectas sentententie interdicti, sic quod preter baptisma paruulorum et penitentias morientium nullum in eis ecclesiasticum sacramentum aut diuinum officium celebretur, nec decedentium corpora tradantur ecclesiastice sepulture. Ab ipsorum quoque familiis  nichil in oblationem uel eleemosynam admittatur, nec impendatur eis aliquod sacramentum nisi baptisma puerulis et penitentia laborantibus in extremis. Preterea quocunque deuenerint, sub eodem tenore, quandiu fuerint presentes, prohibeatis celebrari diuina.

Hec autem statim post receptos rumores sub hac duximus districtione scribenda, sed cum plene didicerimus ueritatem, longe districtius procedemus. Nec erit apud nos acceptio personarum, quin et magnos et paruos, cuiuscunque dignitatis uel ordinis, indifferenter excommunicatos expressis nominibus nuntiemus et mandemus ab aliis nuntiari. Speramus preterea et quasi pro certo tenemus,  quod is qui nullum bonum inremuneratum dimittit, nullumque malum deserit impunitum, sicut iam de interfectoribus predicti Leodiensis episcopi dignam sumpsit sua potentia ultionem, sic in occisores istius eorumque fautores seuerius ulciscetur. Preterea uolumus et sub eadem districtione mandamus, quatenus, omni gratia et timore postpositis, inquiratis de singulis diligentissime ueritatem et quod inueneritis non tardetis nobis fideliter intimare. Tu autem, frater archiepiscope, mandatum nostrum, omni gratia et timore postpositis, fideliter exsequaris, et ab aliis facias per districtionem ecclesiasticam appellatione remota, exsecutioni mandari.

Datum Laterani uIII Kalendas Februarii, pontificatus  nostri anno u.



LXIu. Ad Engelbergensem et Murensem abbates.---Ut milites, bona Ecclesie Beronensis inuadentes, ad damni illati compensationem adigant. 
[NEUGART, Cod. diplom. Aleman., typis S. Blasii, 1795, in-4o, p. 121, ex L. B. de Zurlauben Miscel. Heluetice Historie msc., t. III, p. 812.]

 INNOCENTIUS episcopus, seruus seruorum Dei, dilectis filiis Montis angelorum  et Murensi  abbatibus, Constantiensis diecesis, salutem et apostolicam benedictionem.

Significantibus dilectis filiis canonicis Beronensibus  nos noueritis accepisse, quod E. H. de Büttickon  et alii milites Constantiensis diecesis, possessiones eorum inuadere et quoddam castellum in eis edificare per uiolentiam presumpserunt, ideoque discretioni uestre per apostolica scripta mandamus, quatenus milites ipsos, ut super his satisfaciant, monitione premissa per censuram ecclesiasticam, sicut iustum fuerit appellatione postposita compellatis.

Datum Laterani, u Kalend. Februarii, pontificatus  nostri anno u  .



LXu. Ad abbatem S. Columbe, M. archidiaconum Senonensem et magistrum scholarum Aurelianensium.---Super procurationibus et uisitationibus episcopi Parisiensis. 
[Chartular. Ecclesie Paris., III, 185.]

INNOCENTIUS episcopus, seruus seruorum Dei, dilectis filiis abbati Sancte Columbe, et M. archidiacono Senonensi, et magistro scholarum Aurelianensium, salutem et apostolicam benedictionem.

Ad audientiam nostram uenerabili fratri nostro Parisiensi episcopo significante, peruenit, quod cum Parisiensem diecesim aliquando eum oportuerat  uisitare, sicut ad officium eius spectat, quidam priores et capellani eiusdem diecesis procurationem sibi debitam denegant exhibere, ad sue negationis defensionem hoc solummodo allegantes, quod nec ipsi, nec ipsius predecessoribus procurationem eiusmodi exsoluerunt. Nos igitur premissam allegationem eorum friuolam reputantes, cum subditus non possit procurationem contra prelatum prescribere que ratione uisitationis debetur, discretioni uestre per apostolica scripta mandamus, quatenus premissis allegationibus nequaquam obstantibus, si nichil aliud obstet, de canonicis institutis faciatis eidem episcopo, appellatione remota, procurationem huiusmodi exhiberi, contradictores, si qui fuerint, uel rebelles a sua  presumptione desistere per censuram ecclesiasticam, appellatione postposita, compellentes. Quod, si non omnes his exequendis potueritis interesse, duo uestrum ea nichilominus exsequantur.

Datum Laterani, u Kalend. Aprilis, pontificatus nostri anno sexto.



LXuI. uenerabili fratri, Ruthenensi episcopo  , et dilectis filiis, Ippolito de Monte-Saluio, et priori sancti Antonini, Ruthenensis dieceseos, salutem et apostolicam benedictionem.---Ut controuersiam inter capitula S. Cecilie et S. Saluii Albiens. super ecclesiam S. Marciane diffiniant. 
[Epistolam hanc edimus ex codice manuscripto Bibliothece regie signato no 7392, fo. ultimo, uo. Eadem est penitus ac illa que legitur apud Baluzium, Miscellan. Tom. III, pag. 20, col. I, nou. Edit. in-fol. BRÉQ., ibid.]


Ex parte dilectorum filiorum, capituli sancte Cecilie Albigensis, grauem accepimus questionem, quod, cum ecclesiam beate Marciane canonice fuerint assecuti, canonici beati Saluii Albiensis  pensionem uiginti solidorum, quam ab eadem ecclesia nomine procurationis percipere consueuerant, augmentare uolentes, ipsos tam super hoc quam super ecclesiam memoratam contra iustitiam molestare presumunt. Ideoque discretioni uestre per apostolica scripta mandamus, quatenus dictos canonicos, ut ab indebita eorum molestatione desistant, monitione premissa, per censuram ecclesiasticam, appellatione postposita, compellatis, nullis litteris ueritati et iustitie preiudicantibus a Sede apostolica impetratis Quod si non omnes his exsequendis potueritis interesse, tu ea, frater episcope, cum eorum altero nichilominus exsoquaris.

Dat. Ferent., XI Kal. Iunii, pontificatus nostri  anno uI.



LXuII. Ad Ruthenensem episcopum, prepositum de Montesaluio et priorem S. Antonini, Ruthenensis diecesis.---Contra canonicos B. Saluii Albiensis. 
[BALUZ., Miscell. ed. in-fol., II, 20.]

INNOCENTIUS episcopus, seruus seruorum Dei, uenerabili fratri Ruthenensi episcopo, et dilectis filiis preposito de Montesaluio et priori Sancti Antonini Ruthenensis diecesis, salutem et apostolicam benedictionem.

Ex parte dilectorum filiorum capituli Sancte Ecclesie  Albigensis grauem accepimus questionem, quod cum ecclesiam Beate Marciane canonice fuerint assecuti, canonici Beati Saluii Albiensis, etc., ut supra.



LXuII bis. Pelagii cardinalis tituli Sancte Cecilie epistola ad Guillelmum episcopum Albiensem.---Eiusdem argumenti. 

uenerabili in Christo fratri G. Dei gratia Albiensi episcopo, P. eadem gratia tituli Sancte Cecilie presbyter cardinalis, salutem et sincere dilectionis affectum.

 Intelligentes quod canonici Albiensis sedis acquisierunt ecclesiam Beate Marciane a quibusdam laicis, qui non consueuerunt dare pro refectione quam debebant canonicis Beati Saluii nisi uiginti solidos, et iidem canonici modo petant refectionem sibi et omnibus quos secum ducunt, per quod Albiensis ecclesia plurimum dicitur grauari, dignum uidetur et rationi consentaneum ut intendatis quod uiginti solidos recipiant a canonicis sicut a laicis recipere consueuerunt. Rogamus ergo dilectionem uestram, de qua plenam spem et fiduciam tenemus, quatenus Albiensem ecclesiam, quam nostram reputamus, quia ad honorem Beate Cecilie est constructa, grauari non permittatis, sed ut prefati canonici sint contenti nisi uiginti solidis,  taliter operam detis ut uobis gratiarum actiones referre teneamur. Nos enim et capitulum Ecclesie nostre ipsos in nostris orationibus recipimus, et eorum negotiis, que uelut nostra reputamus, modis omnibus cum Deo et honestate uolumus adesse.



LXuIII. Ad abbatem  et conuentum S. Dionysii Parisiensis.---Ut clericorum uille S. Dionysii, non obstante appellatione ab ipsis emissa, temeritatem compescant. 
[Ex apographo, quod ad fidem autographi, in archiuis monasterii S. Dionysii Parisiensis asseruati, diligenter exscripsimus. BRÉQUIGNY, ibid.---Hanc bullam iam dudum ediderat DOUBLET in Hist. de l'Eglise de Saint-Denys, p. 538. EDIT. PATR.]


INNOCENTIUS episcopus, seruus seruorum Dei, dilectis filiis . . . abbati et conuentui Sancti Dionysii, salutem et apostolicam benedictionem.

Ad nostram noueritis audientiam peruenisse, quod clerici quidam, in uilla Sancti Dionysii commorantes, non timentes abuti priuilegio clericali, noctu fores muliercularum effringunt, in domos earum per uiolentiam irruentes, et cum filiis burgensium suscitantes seditiones et rixas, eo quod uille prepositi et iustitiarii, propter clericalis ordinis libertatem, ad eorum correctionem manus extendere pertimescunt; si autem tu, fili abbas,  eorum uelis temeritatibus obuiare, statim ad appellationem confugiunt, ut, sub nostre inuocationis presidio, et declinent animaduersionem canonicam et sumant audaciam delinquendi. Cum igitur, ex officio nobis iniuncto, teneamur temeritatem reprimere peruersorum, discretioni uestre per apostolica scripta mandamus, quatenus clericos ipsos, prout ad officium uestrum spectat, a presumptionibus et excessibus antedictis, monitione premissa, per censuram ecclesiasticam, sublato appellationis impedimento, desistere faciatis.

Datum Ferentini, XI Kal. Iunii, pontificatus nostri anno sexto.



LXIX. Fundationem collegiate ecclesie de Mirabello confirmat. 
[Gall. Christ., Nou. II, Instrum., p. 338.]


INNOCENTIUS episcopus, seruus seruorum Dei, dilectis filiis et canonicis B. Marie de Mirabello salutem et apostolicam benedictionem.

Cum nobis petitur quod iustum et honestum, tam uigor equitatis quam ordo exigit rationis, ut id per sollicitudinem officii nostri ad debitum perducatur effectum. Quapropter, dilecti in Domino filii, uestris iustis precibus grato concurrentes assensu, personas uestras et ecclesiam ipsam B. Marie de Mirabello,  in qua estis per uenerabilem fratrem nostrum Mauricium Pictauiensem episcopum diecesanum constituti canonice, in omnibus pertinentiis suis, et aliis bonis, prout in presentiarum rationabiliter possidet, aut in futurum iustis modis Deo propitio poterit adipisci, sub B. Petri et nostra protectione suscepimus. Preterea de donatione eiusdem episcopi ecclesiam ipsam, et ecclesiam S. Hilarii de Mirabello, et oblationes S. Andree et eiusdem castri, quas idem episcopus percipere in certis festiuitatibus consueuit, cum possessionibus et prouentibus aliis, quos tam per ipsius episcopi quam fidelium largitionem estis adepti, necnon libertates et immunitates ab eodem episcopo uobis et ecclesie  uestre concessas, sicut in eiusdem scripto authentico plenius continetur, et uos et ea omnia que iuste et pacifice possidetis, uobis et per uos eidem ecclesie, auctoritate apostolica confirmamus, et presentis scripti patrocinio communimus. Nulli ergo omnino hominum liceat, etc.

Anagnie, III Nonas Octobris, pontificatus nostri anno Iu.



LXX. Gerungo, preposito ecclesie Omnium Sanctorum in Nigra-Silua, ordinis Premonstratensis, Argentinensis dieceseos, eiusque fratribus in perpetuum.---Recipit eos sub protectione, et enumerantur bona ad ipsos spectantia  . 
[Ex apographo, ad fidem autographi, in archiuis abbatie Omnium Sanctorum, dieceseos Argentinensis, asseruati, diligenter exscripto, quod nobiscum communicauit bone memorie D. abbas Grandidier. BRÉQUIGNY, ibid.]


INNOCENTIUS episcopus, seruus seruorum Dei, dilectis filiis, GERUNGO, preposito ecclesie Omnium Sanctorum in Nigra-Silua  , eiusque fratribus, tam presentibus quam futuris, regularem uitam professis, in perpetuum.

 Quoties a nobis petitur quod religiosum fuerit ac honestum, animo Nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatam ecclesiam Omnium Sanctorum, in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; imprimis siquidem statuentes, ut ordo canonicus, qui secundum Domini et beati Augustini regulam, atque institutionem Premonstratensium Fratrum, in eodem loco institutus esse dinoscitur, perpetuis ibidem temporibus inuiolabiliter obseruetur. Preterea, quascunque possessiones, quecunque bona eadem  ecclesia impresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis: Locum ipsum, in quo prefata ecclesia sita est, cum omnibus pertinentiis suis; mansum de Rincum; mansum de Haselbach; nemus quoddam in Elisweiler, ad plantandam uineam, a termino Henrici usque ad terminum Erpherad; item, in palude, duos mansos sine censu, et quartam partem piscationis in Bustric, a bone memorie Welfone duce, et Uta, uxore ipsius, ducissa de Scowenburg  , Hugone, duce de Ulemburch, et  nobili uiro, Bertholdo, duce de Zahringen  , fundatoribus loci eiusdem, ecclesie uestre pia liberalitate concessa, et ab Henrico imperatore postmodum confirmata; item iugera terrarum, et curtes in Appenuilre et in Ufholtz, que dederunt Conradus Keseman, Henricus Gertine, et Conradus Mesterlin; predium uero in Griseborn, quod bone memorie Conradus, Argentinensis episcopus, ecclesie uestre pietatis intuitu contulit, cum pratis, uineis, terris, nemoribus, usuagiis et pascuis, in bosco et plano, in aquis et molendinis, in uiis et semitis, et omnibus aliis libertatibus et immunitatibus suis. Sane, noualium uestrorum, etc.

Datum Anagnie, per manum Ioannis, sancte  Romane Ecclesie subdiaconi et notarii, Nonis Februarii, Indictione septima, Incarnationis Dominice anno 1203, pontificatus uero domini Innocentii pape tertii anno uI.



LXXI. Ad prepositum, decanum et custodem Mindensem.---Pro canonicis S. Willehardi Bremensis. 
[LAPPENBERG, Hamburg. Urkund., p. 303, ex originali in archiuio Stadensi, caps. II, n. II, cum sigillo plumbeo Innocentii III.]


INNOCENTIUS episcopus, seruus seruorum Dei, dilectis filiis preposito, decano et custodi Mindensi, salutem et apostolicam benedictionem.

Oblata nobis dilectorum filiorum, Wald. et aliorum canonicorum ecclesie Sancti Willehardi de Bremen, querela monstrauit, quod H. prepositus eorum, fructus cuiusdam prebende pertinentis ad ecclesiam supradictam, iniuste sibi per decem iam annos usurpans, super stipendiis suis iniuriatur eisdem cellerariam ipsius ecclesie, cuius donatio de iure spectat ad ipsos; A. clerico Bremensi, post appellationem ad nos legitime interpositam, pro sue conferens arbitrio uoluntatis. Quia igitur nobis  non constitit de premissis, discretioni uestre per apostolica scripta mandamus, quatenus partibus conuocatis audiatis causam et appellatione remota, mediante iustitia terminetis, reducentes in statum debitum quidquid post appellationem ad nos legitime interpositam temere constiterit attentatum. Nullis litteris ueritati et iustitie preiudicantibus a sede apostolica impetratis. Quod si non omnes his exsequendis potueritis interesse, duo uestrum ea nichilominus exsequantur.

Datum Rome apud Sanctum Petrum, Nonis Februarii, pontificatus nostri anno uII.



LXXII. Ad episcopum, prepositum et decanum Hildeshemensem.---Ut Bremenses canonicos ad exhibitionem priuilegiorum ipsorum compellant. 
[Ibid. »Liber copialis Capituli. Fol. 7 b. No. XIII. Cum hac inscriptione: Super ablatione furtiua et detractione priuilegiorum ecclesie Hamburgensis facta per Bremenses.«]


INNOCENTIUS episcopus, seruus seruorum Dei, uenerabili fratri, episcopo et dilectis filiis, preposito et decano Ildesemiensi, salutem et apostolicam benedictionem.

Conquerentibus dilectis filiis, canonicis Hamburgensibus, nostris est auribus intimatum, quod Bremenses canonici Hamburgensis ecclesie priuilegia detinentes et supprimentes in eorum preiudicium et grauamen, unionem, que inter Bremensem et  Hamburgensem ecclesias per bone memorie Benedictum et Sergium, predecessores nostros, instituta fuerat et per quamplures successores eorum postmodum confirmata, rumpere temeritate propria moliuntur. uolentes igitur eidem ecclesie prouidere, discretioni uestre per apostolica scripta mandamus, quatenus Bremenses canonicos ad exhibitionem priuilegiorum ipsorum, monitione premissa, per censuram ecclesiasticam, appellatione postposita, compellentes, super his, conuocatis partibus et auditis hinc inde propositis, quod iustum fuerit statuatis, facientes quod decreueritis per districtionem eamdem firmiter obseruari. Testes autem qui  fuerint nominati, si se gratia, odio uel timore subtraxerint, districtione simili, appellatione remota, cogatis ueritati testimonium perhibere: nullis litteris ueritati et iustitie preiudicantibus a sede apostolica impetratis. Quod si non omnes his exsequendis potueritis interesse, tu, frater episcope, cum eorum altero ea nichilominus exsequaris.

Datum Laterani, Nonis Aprilis, pontificatus nostri anno uII.



LXXIII Ad episcopum Paderbornensem.---Ut bona Ecclesie Bremensis, ab H. comite palatino Rheni inuasa, archiepiscopo Bremensi restitui curet. 
[Ibid., p. 304. »Originale citatur in Registr. Stad. Caps. XuII. No. 10.


INNOCENTIUS episcopus, seruus seruorum Dei, uenerabili episcopo et dilecto filio, preposito Patherburnensi, salutem et apostolicam benedictionem.

Lacrymabilis uenerabilis Bremensis archiepiscopi ad nos querela peruenit, quod cum pleno corde et fide non ficta deuote ad fidelitatem regiam accessisset, et a rege ipso fuisset deliberatione prouida constitutum et per uenerabilem fratrem nostrum, Ernestum episcopum, legatum sedis apostolice, confirmatum, ut tempore ministeriales Bremensis Ecclesie ac alii, qui ad fidelitatem regis redierant, ea que usque ad tempus illud quiete possederant, de cetero pacifice possiderent, donec dirimeretur  iudicio, si quid esset super his inter aliquos questionis. Licet idem archiepiscopus uniuersa, que ad Bremensem Ecclesiam pertinebant, defensioni nostre ac regie commisisset, dilectus tamen filius noster, nobilis uir H. comes palatinus Rheni, quidquid idem archiepiscopus, canonici, presbyteri et ministeriales ipsius in terra Stadensi ac Athellena  possidebant, preter ordinem iuris inuasit, nec uoluit ea, tam a rege ipso quam legato nostro et uenerabili fratre nostro, Coloniensi archiepiscopo, et multis aliis rogatus sepius, resignare. Idem ergo Bremensis, cum apud ipsum nec precibus nec monitis in aliquo profecisset, excommunicationis in eum et in terram suam, quam uiolenter  inuaserat, interdicti sententiam promulgauit, quam licet legatus noster ratam habuerit et preceperit obseruari, tamen comiti plus debito deferens, quoniam que obtulerat ad certum terminum restituere promittebat, ita quod nisi restitueret, in sententiam incideret memoratam, fecit per eumdem archiepiscopum relaxari. Cumque pro iam dicto comite, quia ea que promiserat, non fuerit exsecutus, ad illa in posterum exsequendum legatus noster semel, secundo et tertio inducias postulauerit et acceperit postulatas, ipse tamen nichil horum que acceperat, uoluit restaurare, propter quod archiepiscopus in eum iterum excommunicationis  sententiam promulgauit. Et licet legatus ipse archiepiscopo per litteras promisisset, quod apud eum de cetero pro ipso non interponeret partes suas, sue tamen promissionis oblitus, mutato consilio, in eius absentia ipsum absoluit et ad examinationem negotii certum diem et locum in uerda utrique partium assignauit. Ceterum cum archiepiscopus legati se conspectui presentasset, quia eum sibi sensit aduersum, utpote qui eum inducere ac cogere uidebatur, ut ipsum de his que abstulerat infeudaret, ad sedem apostolicam appellauit.

Sane quantumcunque prefatum comitem in Domino diligamus, quia tamen ecclesiis et uiris ecclesiasticis in iure suo deesse nec uolumus nec debemus, non uoluntati sue, sed utilitati et saluti  potius consulentes, eidem per apostolica scripta mandauimus et sub ea qua possumus districtione precepimus, ut omni excusatione cessante, archiepiscopo ipsi ablata restituat uniuersa et ab ipsius de cetero molestatione desistat. Contra eum tamen de iure suo poterit ordine iudiciario, si uoluerit, experiri. Quocirca discretioni uestre per apostolica scripta precipiendo mandamus, quatenus si sepedictus comes palatinus quod mandauimus neglexerit adimplere, uos reuocato in statum debitum quidquid post appellationem ad nos legitime interpositam inueneritis attentatum, ipsum, sublato appellationis obstaculo, excommunicationis sententia percellatis, terram quam inuasit, auctoritate nostra  suffulti, interdicto ecclesiastico supponentes et utramque sententiam usque ad satisfactionem congruam singulis diebus Dominicis et festiuis, pulsatis campanis et candelis accensis, solemniter publicantes, mandetis inuiolabiliter obseruari. Nullis litteris ueritati et iustitie preiudicantibus a sede apostolica impetratis. Quod si non ambo his exsequendis poteritis interesse, alter uestrum ea nichilominus exsequatur.

Datum Laterani, Nonis Aprilis, pontificatus nostri anno uII.



LXXIu. Ad priorem de Charitate.---Approbat consuetudinem orandi pro malefactoribus. 
[MARTEN. Thesaur. Anecdot., I, 795, ex ms. Charitatis.]


INNOCENTIUS episcopus, seruus seruorum Dei, dilectis filiis priori et conuentui de Charitate, salutem et apostolicam benedictionem.

Si iusta filii hominum iudicarent, et animaduerterent diligenter impensam sibi gratiam Redemptoris, qui pro nobis tradidit semetipsum, usque ad mortem factus obediens, ut nos de inimici faucibus liberaret, sanctam Ecclesiam, sponsam eius, quam ipse proprio sanguine dedicauit, et in ea famulantes studerent propensius honorare, atque a lesione ipsorum suas retraherent penitus uoluntates. uerum quod dolentes referimus, tanta est, peccatis exigentibus, nunc malitia hominum super terram, et in  tantum excreuit audacia malignantium, quod non solum ad res ecclesiasticas auidas manus extendunt, et pro suo diripiunt arbitrio uoluntatis, imo etiam ecclesias et possessiones earum quasi signum ad sagittam ponentes, uiros religiosos odio exsecrabili prosequuntur, sanctum eorum otium nequiter perturbantes. Et quoniam huiusmodi homines licet censeantur nominis christiani, a Christi tamen operibus sunt alieni, letantes cum male fecerint, et in rebus pessimis exsultantes, et admoniti sepius, a sua nolunt desistere prauitate, nolentes intelligere ut bene agant; sed iniquitatem in suis cubilibus meditantes, cum malefactoribus ipsis, sicut uestra relatione didicimus, per uos resistere non possitis; mos in uestra ecclesia inoleuit, ut cum aliquis malefactor  res monasterii uestri occupat per uiolentiam, uel diripit per rapinam, et monitus uobis satisfacere non procurat, uos in missarum solemniis, cum Patri Filius pro mundi reatibus immolatur, ecclesie pauimento prosternitis, et pro persequentibus exoratis, oculos leuantes ad Dominum, et humiliter supplicantes, ut uestri misereri dignetur, qui prope est inuocantibus ipsum in ueritate, timentium se peragit uoluntates, et orationes exaudit eorum, faciens eos saluos. Cum igitur orare pro persequentibus non solum precepto, uerum etiam exemplo Dominico instruamur, nos premissam consuetudinem piam esse credentes, presentium uobis auctoritate concedimus, quatenus eam minime deseratis,  sed ipsam humiliter ac deuote seruetis: ita quod orationibus uestris a malo reuocentur iniqui, uos optata pace fruamini ac quiete.

Datum Laterani II Idus Aprilis, pontificatus nostri anno uII.



LXXu. Ad Adelam reginam Francie.---Ut possit sepeliri apud Pontiniacum. 
[MARTEN. Thes. anecdot., III, 1234.]

INNOCENTIUS episcopus, seruus seruorum Dei, carissime in Christo filie . . . . illustri regine Francorum, salutem et apostolicam benedictionem.

Consueuit annuere sedes apostolica piis uotis, et  honestis petentium precibus fauorem beneuolum impertiri. Eapropter, carissima in Christo filia, deuotionem quam erga monasterium Pontiniaci et fratres qui iugiter Domino famulantur ibidem, habere dignosceris, attendentes, tuis piis postulationibus clementer annuimus, auctoritate presentium inhibentes, ne quis post obitum tuum fratribus ipsis impedimentum aliquod inferre presumat, quin corpus tuum in eorum monasterio iuxta tuam dispositionem liberam habeat sepulturam. Nulli ergo omnino hominum liceat hanc paginam nostre inhibitionis infringere, uel ei ausu temerario contraire Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Laterani, uIII Kalendas Maii, pontificatus nostri anno septimo  .



LXXuI. Ad regem Anglorum.---Predicatoribus cum rege transfretantibus, equitandi facultatem concedit. 
[RYMER, Federa, etc. I, 91, ex originali in thes. cur. Recept. Scaccarii.]

INNOCENTIUS episcopus, seruus seruorum Dei, carissimo in Christo filio . . . . regi Anglie illustri, salutem et apostolicam benedictionem.

Celsitudinis tue precibus benignum impertientes assensum, fratribus predicatoribus et minoribus, quos tecum duxeris ultra mare, equitandi, quoties a te requisiti fuerint, non obstante contrario statuto  suorum ordinum, liberam concedimus facultatem.

Dat. Lugdun.  , II Kal. Maii, pontificatus nostri anno uII.



LXXuII. Ad Amelinum Cenomanensem episcopum et abbatem de Persegnia, etc.---De reformatione Ecclesie S. Martini Turonensis. 

Amelinus, Dei gratia Cenomanensis episcopus, et Adam abbas de Perseignia, uniuersis Christi fidelibus ad quos presens pagina peruenerit, salutem in Domino. Noueritis nos suscepisse mandatum apostolicum in hunc modum:

»INNOCENTIUS episcopus, seruus seruorum Dei, uenerabili  fratri episcopo Cenomanensi et dilectis filiis abbati de Persegnia Cenomanensis diecesis, et magistro Guarino Angeli canonico Cenomanensi, salutem et apostolicam benedictionem.

»Ex relatione dilectorum filiorum subdecani et quorumdam canonicorum Beati Martini Turonensis nostris est auribus intimatum quod cum olim ecclesia ipsa inter alias Ecclesias Gallicanas rerum ubertate et libertate nobilior haberetur, nunc faciente importunitate guerrarum in cinere iacet incendio desolata: spreuerunt enim eam domestici eius, quia illi qui maiores in ea tam in honoribus quam in beneficiis percipiendis existunt, sicut priores, capicerii atque prepositi, raro intrant ipsam  ecclesiam, cum iuramento teneantur corporaliter prestito residentiam facere et ligiam mansionem: simplices uero canonici cum propter defectum redituum, tum propter maiorem absentiam se circa ecclesie statum et Dei seruitium exhibent negligentes, a maioribus sumentes exemplum cum eadem negligantur ab illis, qui ea ex emolumento maiori propensius procurare tenentur. Quia igitur reformatio status istius ecclesie, que apostolice sedis est filia specialis, specialiter nobis incumbit, discretioni uestre per apostolica scripta mandamus quatenus personaliter ad ipsam descendentes ecclesiam, inquiratis que circa statum ipsius ac personarum  conuersationem fuerint inquirenda, et auctoritate nostra suffulti, nullius contradictione uel appellatione obstante, que corrigenda uideritis corrigatis in ea, et statuatis tam circa residentiam personarum, quam alia que ad utilitatem Ecclesie et clericalem expediant honestatem; et faciatis quod statueritis firmiter obseruari. Quod si non omnes his exsequendis potueritis interesse, tu, frater episcope, cum eorum altero ea nichilominus exsequaris.

»Datum Laterani, II Kal. Maii, pontificatus nostri anno septimo.

Huius igitur auctoritate mandati accedentes ecclesiam, inquisito diligenter ecclesie statu, et personarum conuersatione, habito consilio priorum ecclesie et aliorum prudentium, diuino corroborati auxilio, ea  que ad decorem domus Domini et statum ecclesie reformandum in melius pertinere cognouimus primo duximus proponenda, circa ecclesiam igitur et seruitium eius ita statuimus: Si presbyter hebdomadarius qui missam celebrare tenetur, per incuriam uel negligentiam defuerit, singulis diebus hebdomade quam facere debet duobus solidis puniatur. Si diaconus similiter defuerit 14 denariis; si subdiaconus 12, si acolythus 6. Hoc autem dicitur de illis qui residentes sunt, foranei uero presbyteri in 12, diaconus in 8, et subdiaconus in 7, etc.



LXXuIII. De episcopatu Carleolensi, ad instantiam Innocentii III pape archiepiscopo Ragusino concesso. 
[RYMER, Federa, etc., Londini, 1816, fol., t. I, p. 190. Pat. 5. Ioh. n. 11, in Turre London.]


Rex, etc., uenerabili Patri in Christo et fratri carissimo GAUFRIDO, Dei gratia Eborum archiepiscopo, IOANNES eadem Dei gratia rex Anglie, Dominus Hybernie, dux Normannie, et Aquitanie, et comes Andegauie, salutem. Litteras domini pape suscepimus in hec uerba:

»INNOCENTIUS episcopus, seruus seruorum Dei, dilecto filio IOANNI, illustri regi Anglie, salutem et apostolicam benedictionem.

»Ad supplicationem instantem uenerabilis fratris nostri archiepiscopi Ragusini eum a cura et a sollicitudine qua tenebatur, Ecclesie Ragusine duximus  absoluendum, eo uidelicet quod ibi non poterat secure morari, et si accessum habet ad illam, mortis sibi periculum imminebat.

»Ne uero idem archiepiscopus in uituperium ministerii nostri defectum in temporalibus patiatur, episcopatum Karleolensem et ecclesiam de Meleburn, cum omnibus pertinentiis eorum, de munificentia ac liberalitate tua ac concessione uenerabilis fratris nostri Gaufridi Eborum archiepiscopi, ei benigne collatis, de sedis apostolice benignitate concedimus ad ipsius indigentiam subueniendam. Serenitatem regiam monentes et hortantes quatenus eumdem archiepiscopum, nostrarum precum  obtentu, et officii pontificalis intuitu, recommendatum uelis habere, eius necessitati compatiaris, et ipsius subuenias paupertati, et dona presentia per illustrem munificentiam reddatis ampliora, ut per hec regi regum, qui sacerdos est in eternum, uidearis obsequium exhibere; cum illud quod ministris eius impenditur, sibi protestatur impendi.

»Datum Ferent. Idus Maii, pontificatus nostri anno sexto.«

Nos autem iuxta petitionem domni pape prescriptam, ipsi archiepiscopo Ragusino predictum episcopatum Karleolensem de munificentia et liberalitate regia ei concessimus, mandantes uobis quatenus ei tanquam pastori et episcopo uestro in omnibus  intendatis. Teste Domino Cantuariensi archiepiscopo, apud Merlesb. decimo die Ianuarii.



LXXIX. Ad abbatem Fusniacensem eiusque fratres in perpetuum.---Recipit eos sub protectione, et priuilegia ipsis confirmat  . 
[BRÈQUIGNY, ibid., p. 1092.]

INNOCENTIUS episcopus, seruus seruorum Dei, dilectis filiis, abbati Fusniacensi, eiusque fratribus, tam presentibus quam futuris, regularem uitam professis in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis  incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium sancte Dei genitricis et uirginis Marie, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; inprimis siquidem statuentes, ut ordo monasticus, qui secundum Deum et beati Benedicti Regulam, atque institutionem Cisterciensium fratrum, in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea, quascunque possessiones, quecunque bona idem monasterium inpresentiarum iuste et canonice possidet,  aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum, in quo prefatum monasterium situm est, cum omnibus pertinentiis suis; grangiam de Sparseio, cum pertinentiis suis; grangiam de Gactinise, cum pertinentiis suis; domum de Landosuilla, cum pertinentiis suis; grangiam de Landosilecort, cum pertinentiis suis; grangiam de Abentonlecort, cum pertinentiis suis; pratum de  ueagis; grangiam, que Mare dicitur, cum pertinentiis suis; grangiam de uillecell, cum pertinentiis suis, grangiam de Focutis, cum pertinentiis suis; cellarium de Curpett, cum pertinentiis suis; grangiam de Heuercagna, cum pertinentiis suis; quidquid habetis in uilla sancte Crucis; grangiam de Hercusot, cum pertinentiis suis; domum de Marla; decimas, quas habetis in uilla Mascotz; decimas, quas habetis in uilla de Cella; quidquid habetis apud ciuitatem Laudunensem, et prata de Strecs, cum terris, uineis, pratis, nemoribus usuagiis et pascuis, in bosco et plano, in aquis et molendinis, in uiis et semitis, et in omnibus aliis libertatibus et immunitatibus suis. Sane, laborum uestrorum, quos propriis manibus aut sumptibus  colitis, tam de terris cultis quam incultis, siue in hortis, et uirgultis, et piscationibus uestris, uel de nutrimentis animalium uestrorum, nullus a uobis decimas exigere uel extorquere presumat.

Liceat quoque uobis clericos, uel laicos, liberos et absolutos, e seculo fugientes, ad conuersionem recipere, et eos absque contradictione aliqua retinere. Prohibemus insuper, ut nulli fratrum uestrorum, post factam in monasterio uestro professionem, fas sit absque abbatis sui licentia de eodem loco discedere; discedentem uero, absque communium litterarum nostrarum cautione, nullus audeat retinere; quod si quis forte retinere presumpserit, licitum uobis sit in ipsos monachos uel conuersos regularem sententiam promulgare;  illud districtius inhibentes, ne terras, seu quodlibet beneficium Ecclesie uestre collatum liceat alicui personaliter dari, seu alio modo alienari, absque consensu totius capituli, uel maioris aut sanioris partis ipsius. Si que uero donationes uel alienationes aliter, quam dictum est, facte fuerint, eas irritas esse censemus. Ad hec etiam prohibemus, ne aliquis monachus siue conuersus, sub possessione uestre domus astrictus, sine consensu et licentia abbatis et maioris partis capituli uestri, pro aliquo pecuniam mutuo accipiat, ultra pretium capituli uestri prudentia constitutum, nisi propter manifestam domus uestre utilitatem. Quod si facere presumpserit, non teneatur conuentus pro his aliquatenus  respondere. Licitum preterea sit uobis in causis propriis, siue ciuilem, siue criminalem contineant questionem, fratrum uestrorum testimoniis uti, ne pro defectu testium ius uestrum in aliquo ualeat deperire.

Insuper, auctoritate apostolica inhibemus, ne ullus episcopus, uel quelibet alia persona, ad synodos uel conuentus forenses uos ire, uel iudicio seculari de propria substantia uel possessionibus uestris subiacere compellat, nec ad domos uestras causa ordines celebrandi, causas tractandi, uel conuentus aliquos publicos conuocandi, uenire presumat, nec regularem electionem abbatis uestri impediat, aut de instituendo aut remouendo eo  qui pro tempore fuerit, contra statuta Cisterciensis ordinis, se aliquatenus intromittat. Si uero episcopus, in cuius parochia domus uestra fundata est, cum humilitate ac deuotione, qua conuenit, requisitus, substitutum abbatem benedicere et alia, que ad officium episcopale pertinent, uobis conferre renuerit, licitum sit eidem abbati, si tamen sacerdos fuerit, proprios nouitios benedicere, et alia, que ad officium suum pertinent exercere, et uobis, omnia ab alio episcopo percipere que a uestro fuerint indebite denegata; illud adiicientes, ut in recipiendis possessionibus, que a benedictis uel benedicendis abbatibus exhibentur, ea, sine episcopi forma et expressione contenti  , que ab origine ordinis noscitur instituta, ut scilicet abbates ipsi,  saluo ordine suo, profiteri debeant, et contra statuta ordinis sui nullam professionem facere compellantur. Pro consecrationibus uero altarium uel ecclesiarum, siue pro oleo sancto, uel quolibet ecclesiastico sacramento nullus a uobis, sub obtentu consuetudinis, uel alio modo, quidquam audeat extorquere, sed omnia gratis uobis episcopus diecesanus impendat; alioquin, liceat uobis quemcunque malueritis catholicum adire antistitem, gratiam et communionem apostolice sedis habentem, qui nostra fretus auctoritate, uobis quod postulatur impendat. Quod si sedes diecesani episcopi forte uacauerit, interim omnia ecclesiastica sacramenta a uicinis episcopis accipere libere et absque contradictione possitis, sic tamen, ut ex hoc in posterum  propriis episcopis nullum preiudicium generetur. Quia uero interdum propriorum episcoporum copiam non habetis, si quem episcopum Romane sedis, ut diximus, communionem habentem, et de quo plenam notitiam habeatis, per uos transire contigerit, ab eo benedictiones uasorum et uestium, consecrationes altarium, ordinationes monachorum auctoritate apostolice sedis recipere ualeatis. Porro, si episcopi, uel alii ecclesiarum rectores, in monasteria uestra uel personas inibi constitutas, suspensionis, excommunicationis, uel interdicti sententiam promulgauerint, siue etiam in mercenarios uestros, pro eo quod decimas non soluitis, siue aliqua occasione eorum que ab apostolica  benignitate uobis indulta seu in benefactores uestros, pro eo quod aliqua uobis beneficia uel obsequia ex caritate prestiterint, uel ad laborandum adiuuerint, in illis diebus in quibus uos laboratis, et alii feriantur, eamdem sententiam protulerint, ipsam, tanquam contra sedis apostolice indulta prolatam duximus irritandam, nec littere ille firmitatem habeant, quas, tacito nomine Cisterciensis ordinis, et contra tenorem apostolicorum priuilegiorum constiterit impetrari. Paci quoque et tranquillitati uestre paterna inposterum sollicitudine prouidere uolentes, auctoritate apostolica prohibemus, ne infra clausuras locorum, seu grangiarum uestrarum,  nullus rapinam seu furtum facere, ignem apponere, sanguinem fundere, hominem temere capere, uel interficere, seu uiolentiam audeat exercere. Preterea, omnes libertates et immunitates, a predecessoribus nostris, Romanis pontificibus ordini uestro concessas, nec non et libertates et exemptiones secularium exactionum, a regibus et principibus, uel aliis fidelibus rationabiliter uobis indultas, auctoritate apostolica confirmamus et presentis scripti priuilegio communimus.

Decernimus ergo, ut nulli omnino hominum liceat, prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia conseruentur, eorum, pro quorum gubernatione  ac sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona, hanc nostre constitutionis paginam, sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum Iudicem  premia eterne pacis inueniant. Amen. Amen. Amen.

    Ego Innocentius, catholice Ecclesie episcopus.
    Ego Octauianus, Hostiensis et uelletrensis episcopus.
    Ego Petrus, Portuensis et sancte Rufine episcopus.
    Ego Ioannes, Albanensis episcopus
    Ego Petrus, tituli Sancte Cecilie presbyter cardinalis.
    Ego Guido, S. Marie infra Tyberim tituli Calixti, presbyter cardinales.
    Ego Hugo, presbyter cardinalis sancti Martini et  Equitii.
    Ego Ioannes tituli Sancti Stephani in Celio Monte presbyter cardinalis.
    Ego Ioannes, tituli Sancte Prisce presbyter cardinalis.
    Ego Cencius, sanctorum Ioannis et Pauli presbyter cardinalis, tituli Pamachii.
    Ego Gregorius, tituli Sancti uitalis presbyter cardinalis.
    Ego Benedictus, tituli Sancte Susanne presbyter cardinalis.
    Ego Gracianus, Sanctorum Cosme et Damiani diaconus cardinalis.
     Ego Gregorius, Sancti Georgii ad uelum aureum diaconus cardinalis
    Ego Hugo, Sancti Eustachii diaconus cardinalis.
    Ego Mattheus, Sancti Theodori diaconus cardinalis.
    Ego Ioannes, Sancte Marie in Cosmedin diaconus cardinalis.


Datum Laterani, per manum Ioannis, sancte Romane Ecclesie subdiaconi et notarii, XII Kalendas Iunii, indictione uII, Incarnationis Dominice anno 1204, pontificatus domini Innocentii pape III anno septimo.

Ie soussigné, délégué de Monseigneur le Garde des Sceaux, pour la recherche et transcription des monuments historiques de la Tiérache et partie du Laonnois, certifie la présente copie conforme à l'original.  Ce 10 auril 1788. Signé D. R. N. IEANNIN, religieux de S. Michel.



LXXX. Ad electum  , decanum  , et archidiaconum Atrebatenses.---Ut nobilem uirum, Philippum, comitem Namurcensem, et balliuos Balduini, Flandrie comitis, per censuram ecclesiasticam compellant, ad, iuxta promissionem eorum, conseruandas libertates abbatis et conuentus S. Bertini, et ad satisfactionem impendendam de damnis et iniuriis illatis dictis abbati et conuentui, occasione excommunicationis burgensium Sancti Audomari. 
Ex Archiuo S. Bertini, capsa Papalia, no 59. Ad calcem Apographi hanc notulam adfixit D. C. de Witte. »Baudoin, comte de Flandres et de Hainaut, étant parti pour la Terre-Sainte, en 1202, comme il en a été ci deuant parlé aux titre et notes 299, Philippe, comte de Namur, et frère dudit comte de Flandres, ainsi que plusieurs baillis dudit comte de Flandres, profitèrent de cette absence pour faire des dégâts et des inuasions dans les biens et courtils de l'abbaye de S. Bertin, situés dans le diocèse de Térouane; sur quoi les abbé et religieux de S. Bertin ayant porté leurs plaintes à Rome, en conséquence, le souuerain pontife, Innocent III, donna ce présent mandement apostolique aux doyen et archidiacre d'Arras, pour obliger lesdits comtes de Namur et baillis du comte de Flandres, sous peine de censure ecclésiastique, à indemniser et à satisfaire à tous les dommages et iniures causées par eux auxdits abbé et religieux de Saint-Bertin.« BRÉQ., ibid., p. 1123.]


Proposita nobis dilecti filii, . . . abbas et conuentus Sancti Bertini  , conquestione monstrarunt,  quod, cum burgenses Sancti Audomari, Morinensis dieceseos, propter offensas quas illis intulerant, auctoritate nostra fuissent excommunicationi subiecti, nobilis uir . .  comes Namurcensis, et balliui nobilis uiri  . . . comitis Flandrie, Morinensis dieceseos, bona et curtes eorum occasione huiusmodi per uiolentiam inuadentes, tot et tanta sibi  et monasterio suo damna et grauamina irrogarunt, quod ipsi, exsilium metuentes, de consilio uenerabiles fratris nostri, episcopi Morinensis  , diecesani sui, et aliorum prudentum uirorum, cum eisdem diem accipere sunt coacti, ubi predicti balliui, ad hoc, ut excommunicationis sententia relaxaretur ad tempus, congruam satisfactionem iniuriarum pariter et damnorum, nec non conseruationem libertatum suarum, eisdem, sicut ipsorum et eorum qui interfuerunt testantur littere, promiserunt; super quibus se queruntur defraudatos fuisse turpiter et delusos. Quocirca, discretioni uestre per apostolica scripta mandamus, quatenus memoratos comitem et balliuos, ut iuxta promissionem suam memorati monasterii libertates conseruentur,  et de damnis et iniuriis congruam eis satisfactionem impendant, monitione premissa, per censuram ecclesiasticam, appellatione remota, sicut iustum fuerit, compellatis; nullis obstantibus litteris, ueritati et iustitie preiudicantibus, a sede apostolica impetratis. Quod si non omnes his exsequendis potueritis interesse, duo uestrum ea nichilominus exsequantur.

Datum Rome, apud Sanctum Petrum, IX Kalendas Octobris, pontificatus nostri anno uII.



LXXXI. Ad Ioannem  , Abbatem S. Bertini.---Conceditur ei facultas benedicendi pallas altarium, et sacerdotalia indumenta. 
[Ex Archiuio S. Bertini, capsa Papalia, no 161. Ad calcem huius apographi hanc affixit notulam D. C. de Witte. »Comme le droit de bénir ce qui sert à l'autel, pour le saint Sacrifice de la messe, appartenait aux éuêques, Iean, abbé de S. Bertin, pour éuiter toutes difficultés à ce suiet, supplia le souuerain pontife , de uouloir bien lui accorder la faculté d'en bénir les pales ou linges qui seruent à couurir l'autel, ainsi que les habits sacerdotaux; ce que le pape Innocent III accorda fauorablement, par la présente bulle, audit Iean, ainsi qu'à tous ses successeurs abbés de S. Bertin.« BRÉQ. ibid.]


Iustis petentium desideriis dignum est nos facilem prebere assensum, et uota, que a rationis tramite non discordant, effectu prosequente complere.  Eapropter, dilecte in Domino fili, tuis iustis postulationibus grato concurrentes assensu, benedicendi pallas altarium et sacerdotalia indumenta tibi et successoribus tuis concedimus auctoritate apostolica facultatem. Nulli ergo omnino hominum liceat hanc paginam nostre concessionis infringere, uel ei ausu temerario contraire. Si quis autem  hoc attentare presumpserit, indignationem omnipotentis Dei et beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, III Nonas Octobris, pontificatus nostri anno septimo.



LXXXII. Ad Petrum priorem et fratres S. Reparate Lucensis.---Eorum iura possessionesque confirmat. 
[MURATORI, Antiq. Ital., uI, 445.]

INNOCENTIUS episcopus, seruus seruorum Dei, dilectis filiis PETRO, priori Sancte Reparate, que in ciuitate Lucana sita est, eiusque fratribus tam presentibus quam futuris canonice substituendis in perpetuum, etc.

 Quapropter, dilecti in Domino filii, uestris uidelicet postulationibus inclinati, prefatam ecclesiam Sancte Reparate, que in ciuitate Lucana Plebis uocabulo fungitur, in qua diuino mancipati estis obsequio, ad instar predecessorum, nostrorum beate recordationis Eugenii, Anastasii, Adriani, et Celestini, Romanorum pontificum, sub beati Petri et nostra protectione suscipimus, etc. In quibus hec propriis duximus exprimenda uocabulis:

Locum ipsum, in quo prefata ecclesia sita est, cum omnibus pertinentiis suis; hospitale S. Reparate situm iuxta prefatam ecclesiam, cum omni iure et pertinentiis suis; ecclesiam S. Cassiani cum omni iure ac pertinentiis suis; ecclesiam S. Michelis de Contesora, cum omni iure et pertinentiis suis. Item  ius, quod habetis in ecclesia Sancti Iusti ad Arcum, et in ecclesia Sancti Laurentii de Piciorano. Uniuersam etiam parochiam uestram et parochianos, atque decimas, quas habetis, uobis auctoritate sedis apostolice confirmamus. Statuimus autem, ut in illis Dominicis diebus, et precipue solemnitatibus, in quibus canonici Maioris Ecclesie ad iam dictam ecclesiam cum processione uenire consueuerunt, si forte aliqua prauitate inducti ad locum ipsum prout antiqua consuetudo est, uenire noluerint, maiorem missam, ac uesperas, et alia diuina officia, que ipsi celebrare debuerant, per uos ipsos auctoritate nostra solemniter celebretis. Liceat preterea uobis clericos litteratos et honestos, undecunque  sint, cum episcoporum suorum commendatitiis litteris, si forte ignoti fuerint, absque alicuius contradictione, in fratres cum assensu episcopi uestri suscipere. Quod si episcopus ipse contra ius malignari, et rationabilem noluerit occasionem pretendere, clericos ipsos nichilominus suscipiatis. Sepulturam quoque loci liberam esse decernimus, ut eorum deuotioni, et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia  illarum ecclesiarum, a quibus mortuorum corpora assumuntur. Prohibemus autem, ut nec episcopo, nec alicui facultas sit nouas consuetudines contra uoluntatem uestram in ecclesiam ipsam inducere, ac exactiones indebitas exercere, aut parochianos uestros quibuslibet modis uobis auferre. Prohibemus insuper, ut nemini liceat parochianis uestris, uobis inconsultis, penitentiam dare, nisi forte in tanto necessitatis articulo fuerint constituti, quod ad uos nequeant habere recursum, etc

    Ego Innocentius catholice Ecclesie episcopus.
    Ego Octauianus Ostiensis et uelletrensis episcopus.
    Ego Petrus Portuensis et Sancte Rufine episcopus.
     Ego Ioannes Albanensis episcopus,.
    Ego, etc.


Datum Rome apud Sanctum Petrum, per manum Ioannis, sancte Romane Ecclesie subdiaconi et notarii. Nonis Octobris, indictione uII, Incarnationis Domini anno 1204, pontificatus uero domni Innocentii pape III anno septimo.



LXXXIII. Ad abbatem  , et conuentum S. Bertini.---Confirmat eis quasdam possessiones suas. 
[Ex Archiuio S. Bertini, capsa Papalia, n. 62. BRÉQ. ibid., p. 1125]

Solet annuere sedes apostolica piis uotis, et honestis petentium precibus fauorem beneuolum impertiri.  Eapropter, dilecti in Domino filii, uestris iustis postulationibus grato concurrentes assensu, terram quam a Nicolao de Clarkes, in uilla de Weserma, et comitatum eiusdem quem a Gisleberto, Castellano Bergensi, legitime acquisistis; terram quoque, tam in parochia de Longanessa, que Stapleueld uulgariter appellatur, per concambium a  preposito Sancti Audomari  , de cuius feodo erat, obtentam; possessiones etiam quas Balduinus, Flandrie et Hannonie comes, et Willelmus castellanus Sancti Audomari, in feodo suo, pia uobis liberalitate donarunt, sicut in eorum authenticis continetur; terras insuper et redditus in Casletensi et Broburgensi castellaniis, ac in omnia   in Sancti Audomarii, et Sancti Folquini ecclesiis, uobis et monasterio uestro concessas; preterea, de Trulleia et de Chillam ecclesias cum capellis et omnibus pertinentiis suis; uillam insuper de Calmunt, cum fundo et comitatu, sicut in authenticis scriptis exinde confectis plenius continetur; portionem quoque possessionum, quam in eadem uilla per Ecclesiam Sancti Audomari habetis, sicut ea iuste ac pacifice possidetis; compositiones insuper inter uos et . . . presbyterum de Stenkerke, super decima de  Auencapella et parochianos de Merch, super decimis allecium initas; sicut sine prauitate prouide facte sunt, et ab utraque parte sponte recepte, et hactenus pacifice obseruate, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, uI Idus Octobris, pontificatus nostri anno septimo.



LXXXIu. Ad abbatem S. uincentii  , archidiaconum et succentorem Siluanectenses.---Ut controuersiam inter capitulum S. Franbaldi, comitem Domni Martini, et alios, dirimant. 
[Ex Archiuio ecclesie S. Frambaldi. BRÉQ. ibid., p. 1126.]


Ex conquestione dilectorum filiorum, Decani  , et capituli Sancti Frambaldi Siluanectensis, nostris auribus est relatum, quod nobilis uir  . . . comes Domni Martini, et uxor eius  . . . . abbas Resbacensis  et quidam alii, tam monachi quam clerici et laici, Siluanectensis, Meldensis et Beluacensis dieceseon, super rebus mobilibus et immobilibus eis et eorum Ecclesie graues presumunt iniurias irrogare. Quocirca, discretioni uestre per apostolica  scripta mandamus, quatenus, uocatis quos propter hoc noueritis euocandos, causam super his, appellatione remota, fine debito decidatis, facientes quod decreueritis per censuram ecclesiasticam firmiter obseruari; nullis obstantibus litteris, ueritati et iustitie preiudicantibus, a sede apostolica impetratis. Quod si non omnes his exsequendis potueritis interesse, duo uestrum ea nichilominus exsequantur.

Datum Rome, apud Sanctum Petrum, X Kalendas Nouembris, pontificatus nostri anno septimo.



LXXXu. Ad Lundensem archiepiscopum.---Concedit ut uillicum quemdam absoluat. 
[LILIEGREN, Diplom. Suec. I, 150.]


INNOCENTIUS episcopus, seruus seruorum Dei, uenerabili fratri Lundensi archiepiscopo, salutem et apostolicam benedictionem.

 Ex parte tua nostris est auribus intimatum, quod quidam sacerdos dum consuesceret cum uxore cuiusdam tui uillici nefariam rem habere, captus fui a uillico; qui ei nasum abscidit, et lesit ipsum in lingua, nec tamen loquelam amisit. Unde presbyter ipse ad otium se transtulit monachorum, ut suam saluare posset animam inter eos. uerum cum uillicus ipse super huiusmodi facto sibi petat absolutionem impendi a nobis, ut eum possis absoluere, postulasti. Quocirca fraternitati tue per apostolica scripta mandamus quatenus si res ita se habet, uillicum ipsum, qui tanquam excommunicatus uitatur, commumoni restituas, ita quod expensas, quas esset facturus in itinere ad sedem propter hoc apostolicam ueniendo, mittat in subsidium Terre Sancte,  uel in Christianorum auxilium, qui laborant in partibus illis contra perfidiam paganorum et nichilominus laborem itineris redimat iuxta proprias facultates.

Datum Rome, apud Sanctum Petrum, Idibus Nouembris, pontificatus nostri anno septimo.



LXXXuI. Ad Stephanum  abbatem monasterii de Los, eiusque fratres.---Recipiuntur sub protectione beati Petri, et enumerantur bona ad ipsos spectantia. 
[Epistolam hanc, seu potius bullam, edimus ad fidem apographi, quod ex Archiuio monasterii de Laude Beate Marie , Tornacensis dieceseos, diligenter transcriptum in Chartophylacio nostro reposuit D. Queinfert. Eamdem legere est in supplemento Ioannis Francisci Foppens ad Mirei opera diplomatica , uerum non sine aliqua discrepantia, quam hic notare non postposuimus; desunt presertim apud I. F. Foppens cardinalium subscriptorum nomina. BRÉQ. ibid., p. 1126.]


Religiosam eligentibus uitam apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et monasterium sancte Dei Genitricis, et uirginis Marie de Los in quo diuino estis mancipati obsequio, sub beati Petri et nostra protectione suscipimus, et presentis scripti priuilegio communimus; in primis si quidem statuentes,  ut ordo monasticus qui secundum Deum, et beati Benedicti Regulam, atque institutionem Cisterciensium fratrum, in eodem loco institutus esse dignoscitur, perpetuis ibidem temporibus inuiolabiliter  obseruetur. Preterea, quascunque possessiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant; in quibus hec propriis duximus exprimenda uocabulis:

Locum ipsum in quo prefatum monasterium situm est, cum omnibus pertinentiis suis  ; grangiam abbatie, cum omnibus pertinentiis suis; grangiam de Marcha, cum omnibus pertinentiis suis; grangiam de Duremort  , cum omnibus pertinentiis suis  ; grangiam de Esquelio, cum omnibus pertinentiis suis; grangiam de Antonio,  cum omnibus pertinentiis suis; grangiam de Rogirfart, cum omnibus pertinentiis suis; grangiam de Templonio, cum omnibus pertinentiis suis. Sane, laborum uestrorum, quos propriis manibus aut sumptibus colitis tam de terris cultis quam incultis, siue de hortis et uirgultis et piscationibus uestris, uel de nutrimentis animalium uestrorum, nullus a uobis decimas exigere uel extorquere presumat. Liceat quoque uobis clericos uel laicos liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper, ut nullus fratrum uestrorum, post factam in monasterio uestro professionem, fas sit absque abbatis sui licentia de eodem  loco discedere. Discedentem uero absque communium litterarum uestrarum cautione nullus audeat retinere. Quod si quis forte retinere presumpserit, licitum uobis sit in ipsos monachos, uel conuersos, regularem sententiam promulgare. Illud districtius inhibentes ne terras seu quodlibet beneficium Ecclesie uestre collatum liceat alicui personaliter dari, siue alio modo alienari, absque consensu totius capituli uel maioris, aut sanioris partis ipsius; si que uero donationes aut alienationes, aliter quam dictum est, facte fuerint, eas irritas esse censemus. Ad hec etiam prohibemus, ne aliquis monachus siue conuersus, sub professione uestre domui adstrictus, sine consensu et licentia abbatis et maioris partis capituli uestri, pro aliquo fide  iubeat, uel ab aliquo pecuniam mutuo accipiat, ultra pretium capituli uestri prouidentia constitutum, nisi propter manifestam domus uestre utilitatem; quod si facere presumpserit, non teneatur conuentus pro his aliquatenus respondere.

Licitum preterea sit uobis in causis propriis, siue ciuilem, siue criminalem contineant questionem, Fratrum uestrorum testimoniis uti, ne pro  defectu testium ius uestrum in aliquo ualeat deperire.

Insuper, auctoritate apostolica inhibemus, ne ullus episcopus uel alia quecunque persona, ad synodos, uel conuentus forenses, uos ire, uel iudicio seculari de propria substantia, uel possessionibus uestris, subiacere compellat, nec ad domos uestras causa ordinis celebrandi, causas tractandi, uel conuentus aliquos publicos conuocandi, uenire presumat, nec regularem electionem uestri abbatis impediat, aut de instituendo, uel remouendo eo qui pro tempore fuerit, contra statuta Cisterciensis ordinis se aliquatenus intromittat. Si uero episcopus in cuius parochia domus uestra fundata est, cum humilitate et deuotione qua conuenit requisitus  substitutum abbatem benedicere, et alia que ad officium episcopale pertinent uobis conferre, renuerit, licitum sit eidem abbati, si tamen sacerdos fuerit, proprios nouitios benedicere, et alia que ad officium suum pertinent exercere, et uobis omnia ab alio episcopo percipere que a uestro fuerint indebite denegata; illud adiicientes ut in recipiendis professionibus que a benedictis uel benedicendis abbatibus exhibentur, ea sint episcopi forma et expressione contenti, que ab origine ordinis noscitur instituta. Ut scilicet abbates ipsi saluo ordine suo profiteri debeant, et contra statuta ordinis sui nullam professionem facere compellantur.

Pro consecrationibus uero altarium, uel ecclesiarum,  siue pro oleo sancto, uel quolibet alio ecclesiastico sacramento, nullus a uobis, sub obtentu consuetudinis, uel alio quolibet modo, quidquam audeat extorquere; sed hec omnia gratis uobis episcopus diecesanus impendat. Alioquin, liceat uobis quemcunque malueritis catholicum adire antistitem, gratiam et communionem apostolice sedis habentem, qui nostra fretus auctoritate uobis quod postulatur impendat. Quod si sedes episcopi diecesani forte uacauerit, interim omnia Ecclesie sacramenta a uicinis episcopis accipere libere, et absque contradictione possitis, sic tamen, ut ex hoc in posterum propriis episcopis nullum preiudicium generetur. Quia uero interdum propriorum  episcoporum copiam non habetis, si quem episcopum, Romane sedis, ut diximus, communionem habentem, et de quo plenam notitiam habeatis, per uos transire contigerit, ab eo benedictiones uasorum et uestium, consecrationes altarium, ordinationes monachorum, auctoritate apostolice sedis recipere ualeatis.

Porro, si episcopi uel alii Ecclesiarum rectores,  in monasteria uestra, uel personas inibi constitutas, suspensionis, excommunicationis, uel interdicti sententiam promulgauerint, siue etiam in mercenarios uestros, pro eo quod decimas non soluitis, siue aliqua occasione eorum que ab apostolica benignitate uobis indulta sunt, seu benefactores uestros, pro eo quod aliqua uobis beneficia, uel obsequia ex caritate prestiterint, uel ad laborandum adiuuerint, in illis diebus, in quibus uos laboratis et alii feriantur, eamdem sententiam postulauerint, ipsam, tanquam contra sedis apostolice indulta prolatam, duximus irritandam; nec littere ille firmitatem habeant, quas tacito nomine Cisterciensis ordinis, et contra tenorem apostolicorum priuilegiorum, constiterit impetrari.

 Paci quoque et tranquillitati uestre paterna in posterum sollicitudine prouidere uolentes, auctoritate apostolica prohibemus, ut infra clausuram locorum, uel grangiarum uestrarum, nullus rapinam seu furtum facere, ignem apponere, sanguinem fundere, hominem temere capere, uel interficere, seu uiolentiam audeat exercere. Preterea, omnes libertates et immunitates, a predecessoribus nostris Romanis pontificibus ordini uestro concessas, necnon et libertates, et exemptiones secularium exactionum, a regibus et principibus, uel ab aliis fidelibus, rationabiliter uobis indultas, auctoritate apostolica confirmamus, et presentis scripti priuilegio communimus. Decernimus ergo,  ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere seu quibuslibet uexationibus fatigare; sed omnia integra conseruentur, eorum, pro quorum gubernatione, ac sustentatione concessa sunt, usibus omnibus omnimodis profutura, salua sedis apostolice auctoritate.

 Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo  corpore ac sanguine Dei et Domini Redemptoris  nostri Iesu Christi, aliena fiat, atque in extremo examine districte ultioni subiaceat; cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen, amen, amen.

    Ego Innocentius, catholice Ecclesie episcopus.
    Ego Octauianus  , Ostiensis et uelletrensis episcopus.
    Ego Petrus  , Portuensis et Sancte Rufine episcopus.
    Ego Ioannes  , Albanensis episcop.
    Ego Petrus  , tituli Sancte Cecilie presbyter cardinalis.
     Ego Iordanus  , Sancte Pudentiane, tituli Pastoris, presbyter cardinalis.
    Ego Guido  , Sancte Marie Transtiberim tituli Callixti, presbyter cardinalis.
    Ego Hugo  , presbyter cardinalis Sancti Martini, tituli Aequitii.
    Ego Ioannes  , tituli Sancte Prisce presbyter cardinalis.
    Ego Cencius  , Sanctorum Ioannis et Pauli presbyter cardinalis, tituli Pammachii.
    Ego Gregorius  , tituli Sancti uitalis presbyter cardinalis.
    Ego Benedictus  , tituli Sancte Susanne presbyter cardinalis.
     Ego Gratianus  , Sanctorum Cosme et Damiani diaconus cardinalis.
    Ego Gregorius  , Sancti Georgii ad uelum aureum diaconus cardinalis.
    Ego Hugo  , Sancti Eustachii diaconus cardinalis.
    Ego Mattheus  , Sancti Theodori diaconus cardinalis.
    Ego Ioannes  , Sancte Marie in Cosmedin diaconus cardinalis.


Datum Rome, apud Sanctum Petrum, per manum Ioannis  , sancte Romane Ecclesie subdiaconi et notarii, Xu Kalendas Decembris, indictione uIII, Incarnationis Dominice 1204, pontificatus uero  Domini Innocentii pape III anno septimo.



LXXXuII. Ad abbatem  , S. Germani de Pratis.---Sententiam, qua Celestinus PP. III concessionem quarumdam ecclesiarum non uacantium certis clericis factam declarauerat irritam, auctoritate apostolica confirmat. 
[Ex Apographo, quod ad fidem Autographi, in archiuis Monasterii S. Germani de Pratis asseruati, diligenter exscripsimus. BRÉQUIGNY, ibid.]


INNOCENTIUS episcopus, seruus seruorum Dei, dilecto filio . . . . . . . abbati Sancti Germani de Pratis, salutem et apostolicam benedictionem.

Licet monasterii tui profectibus et augmentis eo specialius teneamur intendere, quod ad nos nullo pertinet mediante, tamen, pro deuotione ac fidei  puritate, quam tu et predecessores tui Ecclesie Romane hactenus exhibere curastis, ad exaudiendas petitiones tuas et monasterii tui efficacius prouocamur. Sane, sicut ex tenore rescripti felicis recordationis C. PP. predecessoris nostri, nobis innotuit, cum R. predecessor tuus, ad eius audientiam pertulisset, quod tam ipse quam antecessores ipsius, quasdam non uacantes Ecclesias, ad instantiam quorumdam nobilium, contra Lateranensis statuta concilii, quibusdam Clericis concessissent, et propter pensiones, quas Ecclesia Sancti Germani Clericis eisdem annis singulis exsoluere tenebatur iacturam sustinet non modicam et grauamen, dictus predecessor noster, attendens id esse sacris canonibus  inimicum, predictas concessiones in irritum reuocauit, et Ecclesiam tuam absoluit ab huiusmodi pensionibus persoluendis. Nos igitur, tuis iustis postulationibus gratum impertientes assensum, quod ab ipso predecessore nostro super hoc statutum est, ratum habemus, et precipimus inuiolabiliter obseruari. Nulli ergo omnino hominum liceat hanc paginam nostre concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, Kalendas Decembris, pontificatus nostri anno septimo.



LXXXuIII. Ad Oddonem abbatem et fratres monasterii S. Ioannis in uenere.---Eorum priuilegia confirmat. .
[UGHELLI, Italia sacra, uI, 715].


INNOCENTIUS episcopus, seruus seruorum Dei, dilectis filiis ODDONI, abbati monasterii Sancti Ioannis in uenere, eiusque fratribus, tam presentibus, quam futuris regularem uitam profitentibus in perpetuum.

 uox clamantis in deserto, parate uiam Domini rectas facite semitas Dei nostri: monet nos iter rectitudinis ingredi, quoniam fortitudo simplici uia Domini recta. Ergo petentibus non est denegandus auditus, quia seruorum Dei quieti pro nostro est officio prouidendum quatenus a secularibus tumultibus liberi, in uia Domini simplicibus animis fortiter preualeant ambulare. Ea propter, dilecti in Domino filii, uestris iustis postulationibus clementer annuimus, et prefatum monasterium quod ad honorem Dei Genitricis et uirginis Marie sanctique Ioannis Baptiste constructum esse dignoscitur ad exemplar fel. rec. Leonis, uictoris, Nicolai, Urbani, Alexandri, predecessorum nostrorum, Romanorum Pontificum, sub beati Petri et nostra protectione suscipimus,  et presentis scripti priuilegio communimus. In primis siquidem statuentes ut Ordo monasticus, qui secundum Deum ac B. Benedicti Regulam in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presentiarum iuste ac canonice possidet, aut in futurum concessione pontificum, largitione regum, uel principum, oblatione fidelium, siue aliis iustis modis, prestante Domino, poterit adipisci, firma uobis uestrisque successoribus, et illibata permaneant, in quibus hec propriis duximus exprimenda uocabulis:

Locum ipsum in quo predictum monasterium situm est, cum omnibus pertinentiis suis, possessiones,  et alia bona omnia que in Teatino, Pennen. Aprutien. Firman. et Termulan. comitatibus obtinetis. In comitatu Theatin. has cellas, uidelicet Sancti Ioannis in Maltrauerso, s. Zaccarie, s. Benedicti, s. Romani, s. Seuerini, s. Marie ad capellam secus Ortonam, s. Pauli et s. Petri cum burgo ex latere eius, Ecclesias s. Georgii, s. Philippi de Palatio, s. Angeli cum tertia parte portus Ortone, s. Marie iuxta riuum qui dicitur Griuus, in curte Antean. Sanctarum martyrum Leguntiani et Domitiani cum mille modiis terre iuxta se, in curte de Agrame s. Calixti, sanctorum martyrum Auree et Petronille, s. Ambrosii, s. Martini, s. Stephani in collem, in Gitti, s. Crucis cum duodecim marnatis  hominum, s. Angeli iuxta oppidum Septem. In curte s. Nicolai, cellas s. Ioannis in Rocca cum oppido suo, s. Thome cum oppido suo, s. Farmani, s. Eusanii cum castello suo, s. Apollinaris cum castello suo, s. Nicolai cum castello suo, s. uiti, s. Marie in caldaria cum castello suo, s. Marie in Gripta feninea, s. Marie de Trodio cum cellis suis, s. Angeli in Pesulo, s. Angeli in Ochreca cum oppido suo, s. Marci, s. Quirici, s. Lucie in Argelli,  s. Pantaleonis, s. Crucis in Alueto oppido Mucela, s. Ansuini, s. Ioannis in Ragio, s. Pauli in Piscaria cum oppido s. Laurentii in Piscaria, cum quarta parte de transuerso eiusdem fluminis, et quarta portus eiusdem s. Nicolai cum oppido Sagro. Sancte Cansione cum castello Pallito, s. Martini de filiis Thebaldi, s. Petri in Banniario cum fara sua et cellis, uidelicet s. Bartholomei de uaranna, s. Blasii de Monte nigro, et s. Nicolai de Plazzano, ecclesie s. Agathe, s. Pancratii, s. Iustini de Casulo, s. Petri in Lauro, s. Delinara cum castello suo, s. Petri cum castello Resse, s. Petri in Parlari, s. Marie in ualle, s. Marie in Heremo, s. Pauli, s. Marie de Rota, s. Quirici de Riuo plano, s. Marie in Basilica, s. uiti in Fortule. Oppida uero  hec: Fossam cecam, castellum muratum, Roccham de Sclauis, Giruli, Laternum, Lentiscum montem Octauiani, Guastum Meruli, Porcile, Milianica, Castellum uetus, Ballenianum, faram Benedicti filii Uberti, faram filiorum Boderocchi, montem s. Siluestri, Perranum, Senellam, Castellionem, Guastum Aymonis, Turricellam, medietatem Collis Martini, Ilicem, Diuum Iustum, Mucellam Scorciosam, Casale s. Benedicti, Morum, Riuum Petri, Pesclorum.

In comitatu Pennen. Cellas s. Marie in Rosano cum castello Casa uetere, s. Michelis in Boccaccetto cum fara et cellis suis, et fara de Saratico s. Michelis, in fine cum fara et podio s. Petri in Campo rotundo, s Marie in Lochiano cum podio suo, s. Ioannis in  Riuosonuli, s. Ioannis in Aquauiua cum casali suo, s. Pelini, s. Ioannis ad Ponticlum, s. Antini, s. Marie in Riuulo, s. Saluatoris in Casa nigra, s. Margarite in Legoniano, s. Ioannis in Carpeneto, s. Angeli in Riuo turbido, s. Marie in ualle, s. Nicolai in Plomba, s. Laurentii iuxta Gomanum, s. Ioannis ad casam combustam, castellum ad mare speltore, Turricam, Cosenzam, montem Siluani, ciuitatem sancti Angeli, Ilicem s. Crucis casam laute, Ilicem Titilianum, Tezzanum, Scuranum, montem Gualterii, Motulam, Spatulam, Ruptam, Arsetam, Biferrum, Auianum, Ranchi Siluo, Mitilianum, Casole, Murum altum, castellum uedum, montem Petritum et ecclesiam s. Ioannis in Gomano cum castello suo, Carrum, Bifulcum ecclesiam Sancti  Cesarei, s. Donati in Salinello cum castello Palmei, et s. Stephani ad Mura, ecclesiam s. Angeli, Montem Pagani, et Casale s. Martini in Gomano; Gassianum, Ripam filiorum Azzonis, Poggium Felicis Morelli, curtem, de Padoniano totam, curtem totam de Bucelliano, tertiam partem curtis de Semproniano. In comitatu Firman. cellam s. Petri cum castello paterno, Monteronem, medietatem curtis de supportica, integram curtem de Aquauiua, montem Bouarium, castellum Rodectarisci, Caprilla, Colmari, ecclesiam s. Pastoris. In comitatu Asculano, totam curtem de Saluiano. In comitatu Camerinen. terras cum suis cultoribus. In curte Cesapalumbi mediam curtem de Castelliano, quartam partem curtis de Iano. In comitatu Termulan. cellas s.  Martini, s. Marie in Coronule, cum castello de Oliuastro, ecclesias s. Ianuarii, s. uictorini, s. Laurentii, sextam partem prouentus ecclesie s. Saluatoris, apud Lesinam cellam s. Archangeli, in suburbio Ferrarie cellam s. Nicolai. In ciuitate Rauenne ecclesiam s. Marie ad uineam Talliottam. In principatu Beneuentano eeclesias s. Marie s. Ioannis. In Mursia cellam s. Anastasii. In ciuitate Ernian. hereditatem Leonis Prinnini integram. In Dalmatia apud Bellumgradum cellam s. Thome similiter, et Talleoneum mercatorum, et pontium, decimasque, et oblationes mortuorum ex omnibus, et absque contradictione aliqua teneatis.

Chrisma uero, oleum sanctum, consecrationes altarium, seu basilicarum, ordinationes monachorum  et clericorum ceterorum, qui ad sacros sunt ordines promouendi, a quocunque uolueritis catholico accipiatis episcopo: intra totius abbatie terminos nullus episcopus, nisi a te inuitatus, synodum audeat celebrare, uel clericos constringere, ut intelligas curam hanc ad tuam sollicitudinem pertinere specialiter tibi ab apostolica sede indultam. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel fratrum pars consilii sanioris secundum Deum, et beati Benedicti Regulam prouiderint eligendum. Electus autem ad Romanum pontificem benedicendus accedat. uos  autem, filii, oportet collatam uobis gratiam in omnibus custodire, et tantis sedis apostolice beneficiis dignis operibus respondere, ne libertate hac in occasionem carnis, et uelamen malitie abutamini, sed quanto a secularibus tumultibus liberiores estis, tanto amplius placere Deo totis mentis et animi uiribus procuretis.

Decernimus ergo ut nulli hominum omnino liceat predictum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia illibata et integra conseruentur eorum, pro quorum gubernatione, ac sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica,  secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis, honorisque sui dignitate careat, reamque se diuino iudicio existere de patrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen

    Ego Innocentius Catholice Ecclesie episcopus.
     Ego Octauianus, Ostien. et ueliternen. episcopus.
    Ego Petrus, Portuen. et Sancte Rufine episcopus.
    Ego Ioannes, Albanensis episc.
    Ego Petrus, tit. Sancte Cecilie presbyt. card.
    Ego Iordanus, S. Pudentiane tit. Pastoris presb. card.
    Ego Ugo presbyt. card. S. Martini tit. Equitii.
    Ego Ioannes, tit. S. Prisce presbyt. card.
    Ego Centius, S. Ioannis et Pauli tit. Pammachii.
    Ego Gregorius, tit. S. uitalis presbyter card.
    Ego Benedictus, Ecclesie S. Susanne presb. card.
    Ego Gratianus SS. Cosme et Damiani diac. card.
    Ego Gregorius, S. Georgii ad uelum aureum diac. card.
    Ego Ugo, S. Eustachii diaconus card.
     Ego Mattheus, S. Theodori diac. card.
    Ego Ioannes, S. Marie in Cosmedin diacon. card.


Datum Rome apud S. Petrum per manum Ioannis S. R. E. subdiaconi et notarii, Iu Nonas Decembris, indict. uIII, Incarnationis Dominice anno 1204, pontificatus uero Domini Innocentii pape tertii, anno septimo.



LXXXIX. Electionem Ecberti episcopi Bambergensis reiicit, eumque propria auctoritate consecrat. 
[USSERMANN, Episcopatus Bambergensis, typis Sanblasianis, 1802, in-4o; pag. 139, ex apographo.]

INNOCENTIUS episcopus, seruus seruorum Dei,  dilectis filiis capitulo Babenbergensi, salutem et apostolicam benedictionem.

Cum dilecti filii Gundelous decanus, Syboto archidiaconus, Gotfridus et Hertnidus canonici cum Ottone, Marcualdo et Chunrado ministerialibus ecclesie Babenbergensis pro electione, quam de uenerabili nostro Eckenberto episcopo, tunc uestro preposito feceratis, ad nostram presentiam accessissent, coram nobis et fratribus nostris humiliter exponere curauerunt, quod cum ipsa ecclesia sicut Domino placuit esset uiduata pastore, uos non solum malitiam temporis sed persone nobilitatem et prudentiam attendentes, et considerantes quod per eius posset industriam et potentiam ipsa Ecclesia releuari et suscipere tam in spiritualibus quam in  temporalibus incrementum, cum iam bona eius per maleficia plurimorum, qui diabolo instigante in bona non cessant ecclesiastica debaccari, data essent in direptionem et predam, diuino zelo ipsum in pastorem unanimiter elegistis, et a nobis supplicatione humillima postulastis, ut electionem eius dignaremur auctoritate apostolica confirmare.

Nos uero formam electionis et personam electi, sicut moris est, per fratres nostros examinari fecimus diligenter, et intelligentes, quod nondum ad triginta annorum peruenisset etatem, innitentes institutioni Lateranensis concilii, que tradit expresse, ut nullus nisi qui iam etatis annum tricesimum egerit, in episcopum eligatur, et clerici, qui contra formam eamdem quemquam elegerint,  eligendi tunc potestate priuati, et ab ecclesiasticis beneficiis triennio sint suspensi: auctoritate huius decreti electionem ipsius irritam denuntiauimus et inanem, quidquid ex ea uel ob eam secutum est cassum et inualidum decernentes, et electores similiter pronuntiauimus eiusdem auctoritate decreti usque ad triennium ab ecclesiasticis beneficiis manere suspensos et eligendi tunc potestate priuatos; quoniam de rigore iustitie aliter procedere minime poteramus.

Sed quoniam Babenbergensis ecclesia nostra est filia specialis, et specialiter sollicitudini nostre incumbit eius necessitatibus cum debita uigilantia prouidere, ad multe supplicationis instantiam predictorum, qui super metuendo casu ipsius ecclesie  pro periculis instantis temporis aures nostras assidua non cessabant sollicitatione pulsare, ipsam respeximus oculo pietatis, et habito fratrum nostrorum consilio propter urgentem necessitatem et euidentem utilitatem dispensando cum ipso super etatis defectu eum auctoritate nostra uobis concessimus in pastorem, recepto prius ab eo et tam a predictis decano et archidiacono quam aliis concanonicis uestris corporaliter iuramento, quod Constantiensem episcopum neque sciebant neque credebant excommunicationis uinculo innodatum, quando ipsum electum in diaconum ordinauit: et sic postmodum eum fecimus per uenerabilem nostrum Portuensem episcopum in presbyterum ordinari, et nos ipsi manum imponentes eidem munus  consecrationis duximus impendendum; et pallium, plenitudinem uidelicet pontificalis officii, ipsi curauimus assignare, ut eo certis diebus utatur, prout in priuilegio nostro sibi concesso apertius continetur. Ut autem non solum cum ipso sed uobiscum etiam misericordiam faceremus, suspensionis sententiam, quam sicut predictum est incurristis, de benignitate sedis apostolice duximus relaxandam.

Nos igitur eumdem episcopum uestrum ad uos cum nostre gratie plenitudine remittentes, per apostolica uobis scripta mandamus atque precipimus, quatenus ei sicut patri spirituali et pastori animarum uestrarum deuote curetis et humiliter  obedire, in necessitatibus Ecclesie Babenbergensis eidem fideliter et uiriliter assistentes, ut adminiculo uestre deuotionis et fidelitatis adiutus uestris et ipsius Ecclesie efficacius intendere ualeat incrementis.

Datum Anagnie, XI Kal. Ianuarii, pontificatus nostri anno uI[uII].



LXXXIX bis. Ad Ecbertum Bambergensem episcopum.---Pallium illi concedit. 

INNOCENTIUS episcopus, seruus seruorum Dei, uenerabili fratri ECBERTO Babenbergensi episcopo  [et successoribus canonice promouendis in perpetuum.

Magisterium totius ecclesiastice discipline beato Petro apostolorum principi specialiter fore collatum illa Dominice allocutionis uerba declarant, quibus ad eumdem celorum clauigerum dicitur: Si diligis me, pasce oues meas ; et alibi: Ego pro te rogaui, Petre, ut non deficiat fides tua; et tu aliquando conuersus confirma fratres tuos . Hac igitur ratione sacrosancta Romana Ecclesia, que super omnes alias celesti priuilegio obtinet principatum, queque non solum terrena sed celestia quoque diiudicat, filios suos, quos pabulo diuine legis maternis affectibus replet, diuersis etiam adornare prerogatiuis pariter consueuit, et membris  suis honorem debitum consueta clementia impertiri.

Huius rei gratia, uenerabilis frater Ecberte episcope, quem utique cooperante Domino propriis tanquam beati Petri manibus in episcopum consecrauimus, persone tue pallium, pontificalis scilicet officii plenitudinem, humilitatis et iustitie signum, ad sacra missarum solemnia celebranda concedimus, ut uidelicet eo his diebus infra ecclesiam tantummodo perfruaris, qui in presentis scripti pagina continentur: id est, Cena Domini, Pascha, Pentecoste, Natiuitate Domini et Saluatoris nostri Iesu Christi: in natalitio beatorum apostolorum Petri et Pauli; in solemnitate sancti Dionysii sanctique  Georgii martyrum, in Epiphania et Ascensione Domini, in Purificatione B. et semper uirginis Marie, in festiuitate S. Michelis archangeli, in festiuitatibus quoque B. Henrici regis et Chunegundis regine, quorum corpora in eadem ecclesia requiescunt: in anniuersario quoque tue consecrationis die, et in dedicationibus ecclesiarum, atque in solemnibus ordinationibus clericorum.

Cuius profecto pallii te uolumus per omnia genium uindicare, et personam tuam Deo propitio talem in omnibus exhibere, ut et boni dulcem et mali te pium sentiant correctorem. In qua nimirum correctione hunc esse ordinem noueris obseruandum, ut personas diligas et uitia persequaris, ne si aliter agere forte uolueris, transeat in crudelitatem  correctio, et perdas quos emendare desideras. Sic enim uulnus debes abscindere, ut non possit ulcerare quod sanum est, ne si plus quam res exigit ferrum impresseris, noceas cui prodesse festinas. Ipsa quoque dulcedo in te cauta sit non remissa. Correctio uero diligens sit non seuera, sed sic alterum condiatur ex altero, ut et boni habeant amando quod caueant, et praui metuendo quod diligant. Hanc igitur, frater carissime, suscepti pallii dignitatem si sollicite seruaueris, quod foris accepisse dignosceris, intus habebis. Fraternitatem tuam gratia diuina custodiat, et ab omnibus semper tueatur aduersis.

Quia uero bona Babenbergensis Ecclesie in diuersis episcopatibus uel parochiis sita sunt, et quidam  episcopi in cercendis malefactoribus uel turbatoribus earumdem possessionum, prout accepimus, negligentes existunt, statuimus ut si iidem malefactores canonice moniti ablata restituere et a sua presumptione cessare noluerint, episcopi quoque, in quorum parochiis degunt, in eorum correctione negligentes exstiterint, liceat uobis in eos canonicam sententiam promulgare.

Nihilominus etiam abbatiam que Munster dicitur, cum ecclesia S. Syxti in eadem uilla sita, ecclesiam etiam Sancti Leonardi in Gamenare, itemque Sancti Petri, Sancti Iacobi et Sancti Martini de uillaco et eas que in Canali sunt, et generaliter omnes ecclesias et decimas, quas Babenbergensis ecclesia in aliis parochiis hactenus habuit canonice  uel posthac iuste habitura est, ad exemplar felicis recordationis predecessorum nostrorum Alexandri et Celestini Romanorum pontificum eidem Ecclesie auctoritate apostolica confirmamus, et ad maioris insuper familiaritatis et gratie argumentum infra terminos Babenbergensis Ecclesie ante faciem tuam crucem portari concedimus, salua sedis apostolice auctoritate, et Maguntinensis metropolis debita reuerentia. Ad indicium autem, etc.

Datum Anagnie per manum Ioannis, sancte Romane Ecclesie subdiaconi et notarii, uIII Kal. Ianuarii, indictione uIII, Incarnationis Dominice anno 1203 [1204], pontificatus uero domini Innocentii pape III anno sexto [septimo].



XC. Ad abbatem Massiliensem.---Usum mitre concedit. 
[Antiquité de l'Eglise de Marseille, III, 27.]


INNOCENTIUS episcopus etc., dilecto filio abbati Massiliensi etc.

Deuotionem et fidei puritatem quam monasterium Massiliense, cui preesse dignosceris hactenus ad Romanam Ecclesiam habuit attendentes, personam tuam in quibus cum Deo possumus, duximus honorandam. Ut ergo deuotius et studiosius officiis debeas esse diuinis intentus, usum mitre tibi duximus personaliter indulgendum, etc.

Datum Rome apud Sanctum Petrum, uIII Kalend. Ianuarii, pontificatus nostri anno septimo.





XCI. Epistola P., sedis apostolice legati, ad canonicos Lingonenses.---De reliquiis Sancti Mammantis martyris. 
[MARTEN., Thesaur. Anecdot., I, 798, ex autographo.]


uenerabili in Christo Patri et amico carissimo . . . Dei gratia episcopo, et dilectis in Christo fratribus capitulo Lingonensi, P. diuina permissione tituli Sancti Marcelli presbyter cardinalis, apostolice sedis legatus, salutem et apostolicam benedictionem.

Eo zelo et caritatis affectu Ecclesiam uestram diligimus, ut ea uelimus et affectemus agere, que  ad ipsius honoris exaltationisque augmentum, ad laudem Dei ac sanctorum possint gloriam peruenire. uestre itaque fraternitati presentibus innotescat, quod inter alias sanctorum reliquias, que fuerunt in manibus bone memorie Trecensis episcopi a peregrinis in captione Constantinopolis resignate, caput gloriosi Mammetis martyris ad ipsius Trecensis manus peruenit. Quod cum dilectus in Christo filius Gualo de Damna-Petra deuotus filius, et utile Ecclesie uestre membrum, uir uite honeste et boni testimonii in exercitu Latinorum per relationem eiusdem episcopi comperisset, post ipsius decessum, sicut frequenter antea laborauerat, et requisierat diligenter a nobis, cum multa instantia et precum supplicatione quesiuit reliquias  memoratas ad uestram ecclesiam, que in honore prenominati fabricata est martyris, deferendas. Nos autem ut de ipsis reliquiis plene certificari possemus, accedentes ad domum episcopi in qua erant eedem reliquie, cum multis aliis titulum subscriptum Grecis litteris in argento ipsi capiti circumducto, per quemdam monachum familiarem nostrum, peritum Grecis litteris, coram nobis legi fecimus diligenter, et comperto in ueritate quod ipsius martyris essent reliquie, prefato Gualoni presbytero, pro ecclesia uestra concessimus et dedimus leta manu, utpote qui ad ipsius honoris augmentum inueniri cupimus promptiores. Idem etiam Gualo se ipsum et nos uolens magis super  eo certificare, quemdam presbyterum N. nomine, boni testimonii uirum, ad presentiam nostram duxit, qui in uerbo ueritatis coram nobis asseruit, quod cum quidam abbas et monachi Greci, qui erant in quodam monasterio sub uocabulo ipsius martyris fabricato, caput sancti Mammetis uidissent, cum magna reuerentia lacrymantes ante ipsas reliquias prociderunt, supplicantes ipsi G. presbytero, ut eas in ecclesia sua mererentur habere, pro ipsis multam pecuniam promittentes. Ad huius etiam rei maiorem inquisitionem, quemdam clericum familiarem nostrum cum ipso G. et presbytero memorato, ad idem monasterium curauimus destinare, qui nobis ueridica relatione narrauit, quod abbas et fratres predicti monasterii sibi dixerunt,  quod ille reliquie quas presbyter G. penes se habebat, beati martyris Mammetis erant, que per quemdam calogerum, id est bonum senem, monachum uidelicet de terra illa in qua martyr ipse passus fuerat, cum aliis reliquiis quatuor sanctorum Constantinopolim fuerant deportate. Cui calogero cogitanti ubi posset ipsas reliquias honorifice collocare, ipsis monachis asserentibus datum est in somno responsum, ut ad ecclesiam B. Mammetis, que sumptibus Ysachii imperatoris Constantinopolitani de nouo tunc fabricabatur, eas portaret, nec laboraret aliam ecclesiam fabricare. Qui etiam monachi coram predicto clerico nostro, ipsi G. attentius supplicarunt, ut ipsas reliquias portaret ad suam nouam ecclesiam, quia parati  erant magnam commutationem pro ipsis sibi facere, uel pecunie, uel rei alterius magis chare promittentes, etiam se ipsum G. perpetuum dominum habituros, si reliquias sibi daret. Cum itaque sepedictus G. tam pro inquirendis et habendis prenominatis reliquiis, quam pro exaltatione et honore uestre ecclesie semper fuerit sollicitus et attentus, et post ipsas habitas relinquens quidquid honoris et boni habebat Constantinopoli, qui profecto custodiam cantorie in ecclesia sanctorum XL martyrum, que una est de maioribus triginta preposituris, et custodiam alterius prepositure quam de triginta in ipsa urbe habebat, multosque alios postponens honores, ut posset tantum obsequium ecclesie uestre impendere, ad eam ipsas  preclaras reliquias deferendo ad uos, omnibus omissis, cum gaudio et tanto patrono uestro studuerit remeare, ipsum autem deuotum filium et ecclesie uestre membrum utile fraternitati uestre duximus pro sue deuotionis ac probitatis merito propensius commendandum, quatenus eumdem pro tanto in posterum utili ac memorando ecclesie nostre per ipsum collato obsequio affectuosius diligentes, taliter eius laborem et studium remunerare curetis, ut idem ex deuoto fiat deuotior, ac alii eius animati exemplo ad obsequiorum ecclesie uestre portanda onera fortius accingantur. Nos uero secundum ea que uidimus et audiuimus, ueritati testimonium perhibentes, rogamus in Domino,  ut prenominatas reliquias cum honoris reuerentia et omnimoda deuotione suscipientes, inter cetera que pretiosa erga uos habentur, uelitis habere precipue cariora, gratum Deo et ipsi acceptum prebentes martyri famulatum, nobis quoque, qui pro exaltatione uestre ecclesie semper solliciti fuimus et intendimus laborare, participium orationum uestrarum reddatis, et ad memoriam nostri habendam nomen nostrum in uestro Kalendario subscribatis.



XCII. Ad abbatem et fratres monasterii Loci-Dei.---Eorum priuilegia confirmat. 
[LANGEBECK, Script. rer. Danic. uIII, 182.]

 INNOCENTIUS episcopus, seruus seruorum Dei, dilectis filiis abbati monasterii Loci-Dei, eiusque fratribus tam presentibus quam futuris regularem uitam professis, etc.

Religiosam uitam eligentibus, apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium Loci-Dei, in quo diuino mancipati estis obsequio, sub beati Petri, et nostra protectione suscipimus, et presentis scripti priuilegio communimus. In primis siquidem statuentes, ut ordo monasticus, qui secundum Deum, et beati  Benedicti Regulam atque institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium in presentiarum iuste ac canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus uocabulis exprimenda:

Locum ipsum, in quo prefatum monasterium situm est cum omnibus pertinentiis suis. Ecclesiam de Logum cum omnibus pertinentiis suis, quam  idem monasterium antequam Cisterciensium fratrum instituta susciperet, possidebat. Donationes factas uobis a Radulpbo Ripensi episcopo fundatore loci eiusdem, Stephano et Omero successoribus eius. Quidquid uidelicet pertinebat in possessionibus ad episcopatum Ripensem in parochia Legum et Seem. Possessiones etiam, quas Omerus Ripensis episcopus in Ginnegardth monasterio uestro concessit, cum terris, nemoribus, pratis, aquis, molendinis, pascuis et aliis libertatibus et immunitatibus suis. Decimas de Logumherret. Concessionem factam uobis a Ripensi episcopo quidquid pertinebat ad eum in decimis in Gramherret, et de Rauenstorpherret: decimas quoque de Buldorp uobis a Walpemaro Slessuicensi episcopo assignatas.  Et tres mansos terre in Harghby. Sane laborum uestrorum, quos propriis manibus et sumptibus colitis, tam de terris cultis, quam incultis, siue de hortis et uirgultis, et piscationibus uestris, uel de nutrimentis animalium uestrorum, nullus a uobis decimas exigere uel extorquere presumat. Liceat quoque uobis clericos uel laicos liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper, ut nulli fratrum uestrorum post factam in monasterio uestro professionem fas sit sine sui abbatis licentia de eodem loco discedere. Discedentem uero absque communium litterum uestrarum cautione, nullus audeat retinere.  Quod si quis forte retinere presumpserit, licitum uobis sit in ipsos monachos uel conuersos regularem sententiam promulgare. Illud districtius inhibentes, ne terras, seu quodlibet beneficium ecclesie uestre collatum liceat alicui personaliter dari, siue alio modo alienari absque consensu totius capituli, uel maioris aut sanioris partis ipsius. Si que uero donationes aut alienationes, aliter quam dictum est, facte fuerint, eas irritas esse censemus. Ad hec etiam prohibemus, ne aliquis monachus siue conuersus sub professione uestre domus astrictus, sine consensu et licentia abbatis et maioris partis capituli uestri pro aliquo fideiubeat, uel ab aliquo pecuniam accipiat mutuo, ultra pretium capituli uestri prouidentia constitutum, nisi propter manifestam  domus uestre utilitatem. Quod si facere forte presumpserit, non teneatur conuentus pro his aliquatenus respondere. Licitum preterea sit uobis in causis propriis, siue ciuilem, siue criminalem contineant questionem, fratrum uestrorum testimoniis uti, ne pro defectu testium ius uestrum in aliquo ualeat deperire. Insuper auctoritate apostolica inhibemus, ne ullus episcopus uel alia quelibet persona, ad synodos, uel conuentus forenses uos ire, uel iudicio seculari de uestra propria substantia, uel possessionibus uestris subiacere compellat, nec ad domos uestras causa ordines celebrandi, causas tractandi, uel conuentus aliquos publicos conuocandi, uenire presumat, nec regularem electionem uestri abbatis impediat, aut de  instituendo uel remouendo eo, qui pro tempore fuerit, contra statuta Cisterciensis ordinis, se aliquatenus intromittat. Si uero episcopus, in cuius parochia domus uestra fundata est, cum humilitate ac deuotione, qua conuenit requisitus, substitutum abbatem benedicere, et alia que ad officium episcopale pertinent uobis conferre renuerit, licitum sit eidem abbati si tamen sacerdos fuerit, proprios nouitios benedicere, et alia que ad officium pertinent exercere, et uobis omnia ab alio episcopo percipere, que a uestro fuerint indebite denegata. Illud adiicientes, ut in recipiendis professionibus, que a benedictis uel benedicendis abbatibus exhibentur, ea sint episcopi forma et expressione contenti, que ab origine ordinis noscitur  instituta, ut scilicet abbates ipsi, saluo ordine suo, profiteri debeant, et contra statuta ordinis sui nullam professionem facere compellantur. Pro consecrationibus uero altarium, uel ecclesiarum, siue pro oleo sancto, uel quolibet ecclesiastico sacramento, nullus a uobis sub obtentu consuetudinis, uel alio modo quidquam audeat extorquere, sed hec omnia gratis uobis episcopus diecesanus impendat. Alioquin liceat uobis quemcunque malueritis catholicum adire antistitem, communionem et gratiam apostolice sedis habentem, qui nostra fretus auctoritate, uobis quod postulatur impendat. Quod si sedes diecesani episcopi forte uacauerit. interim omnia ecclesiastica sacramenta a uicinis  episcopis accipere, libere et absque contradictione possitis, sic tamen, ut ex hoc in posterum propriis episcopis nullum preiudicium generetur. Quia uero interdum propriorum episcoporum copiam non habetis, si quem episcopum Romane sedis  communionem habentem, et de quo plenam notitiam habeatis, per uos transire contigerit, ab eo benedictiones uasorum et uestium, consecrationes altarium, ordinationes monachorum auctoritate apostolice sedis recipere ualeatis. Porro si episcopi, uel alii ecclesiarum rectores in monasterium uestrum, uel personas inibi constitutas suspensionis, excommunicationis, uel interdicti sententiam promulgauerint, siue etiam in mercenarios uestros, pro eo quod decimas non soluitis, siue  aliqua occasione eorum, que ab apostolica benignitate sunt uobis indulta, seu benefactores uestros, pro eo quod uobis aliqua beneficia uel obsequia ex caritate prestiterint, uel ad laborandum adiuuerint, in illis diebus in quibus uos laboratis et alii feriantur, eamdem sententiam protulerint, ipsam tanquam contra apostolice sedis indulta prolatam duximus irritandam, nec littere ille firmitatem habeant, quas tacito nomine Cisterciensis ordinis, et contra tenorem apostolicorum priuilegiorum constiterit impetrari. Preterea cum commune terre interdictum fuerit, liceat uobis nichilominus in uestro monasterio, exclusis excommunicatis et interdictis, diuina officia celebrare. Paci quoque ac tranquillitati uestre paterna in  posterum sollicitudine prouidere uolentes, auctoritate apostolica prohibemus, ut infra clausuras locorum, seu grangiarum uestrarum, nullus rapinam, seu furtum facere, ignem apponere, sanguinem fundere, hominem temere capere, uel interficere, seu uiolentiam audeat exercere. Preterea omnes libertates et immunitates a predecessoribus nostris Romanis pontificibus ordini uestro concessas, necnon et libertates et exemptiones secularium exactionum, a regibus et principibus, uel aliis fidelibus rationabiliter uobis indultas, auctoritate apostolica confirmamus et presentis scripti priuilegio communimus.

Decernimus ergo, ut nulli omnino hominum liceat  prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur, eorum, pro quorum gubernatione ac sustentatione concessa sunt usibus omnimodis profutura. Salua sedis apostolice auctoritate, et in predicta Ecclesia diecesani episcopi canonica iustitia. Si qua igitur in futurum, ecclesiastica, secularisue persona hanc nostre constitutionis paginam sciens contra eam temere uenire tentauerit, secundo, tertioue commonita, nisi reatum suum congrua satisfactione correxerit, potestatis, honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine  Dei, et Domini Redemptoris nostri Iesu Christi aliena, atque in extremo examine districte subiaceat ultioni. Cunctis autem eidem loco sua iura seruantibus, sit pax Domini nostri Iesu Christi quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Rome apud S. Petrum per manum Ioannis Sancte Marie in Cosmedyn diaconi cardinalis, S. Romane Ecclesie cancellarii, XII Kal. Februarii, indictione uII, Incarnationis Dominice anno 1205, pontificatus uero domini Innocentii pape III anno octauo.

 Subscripsit papa cum episcopis suis et cardinalibus.



XCIII. Ad abbatem  S. uincentii Siluanectensis, eiusque fratres.---Ecclesie de Aluers possessionem ipsis confirmat. 
[Ex Archiuio monasterii S. uincentii Siluanectensis, absque numero. BRÉQ. ibid., p. 1129.]

Solet annuere sedes apostolica piis uotis, et honestis petentium precibus fauorem beneuolum impertiri. Eapropter, dilecti in Domino filii, uestris iustis postulationibus grato concurrentes assensu, Ecclesiam de Aluers cum pertinentiis, libertatibus  et immunitatibus suis, sicut eam iuste ac pacifice possidetis, auctoritate uobis apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, X Kalendas Februarii, pontificatus nostri anno septimo.



XCIu. Ad archiepiscopos, episcopos, etc., ad quos littere iste peruenerint.---Ut abbates et fratres Premonstratensis ordinis aduersus malefactores et molestatores tueantur ac defendant. 
[Epistolam hanc, seu potius bullam, edimus ad fidem apographi, quod ex archiuio abbatie Capelle ad Plancas diligenter exscriptum in Chartophylacio nostro reposuit D. Brincourt. Ad calcem apographi notulam istam adscripsit: »Ladite bulle sur parchemin, en assez mauuais état, portant huit pouces de hauteur sur neuf pouces quatre lignes de largeur, repliée par le bas de dix lignes pour receuoir un lacs de soie rouge et iaune après lequel est attaché un plomb de quinze lignes en tous sens représentant, d'un côté, les apôtres saint Pierre et saint Paul, et de l'autre est écrit: INNOCENTIUS PP. III.«---»Ie soussigné, religieux, bénédictin, archiuiste de l'abbaye de Monstier-Ramey, député à la recherche des chartes et monuments concernant le droit public et l'Histoire de la monarchie française, certifie la présente tirée du chartier de l'abbaye de la Chapelle-aux-Planches, par moi collationée, être conforme à son original. A ladite chapelle, le 7 féurier 1789. Signé: D. Brincourt.« Et hoc quidem uiri doctissimi testimonium hic referendum nobis esse censuimus, eo magis quod bulla ista ceterorum huiusmodi ab Innocentio concessorum priuilegiorum stylum sapere forsan non uidebitur. BRÉQ. ibid., p. 1130.]
 

Non absque dolore cordis, et plurima turbatione didicimus, quod ita in plerisque partibus ecclesiastica censura dissoluitur, et canonice sententie seueritas eneruatur, ut uiri religiosi, et hi maxime, qui per sedis apostolice priuilegia maiori donati sunt libertate, passim a malefactoribus suis iniurias sustineant et rapinas; dum uix inueniatur! qui congrua illis protectione subueniat, et pro fouenda pauperum innocentia se murum defensionis opponat. Specialiter autem, dilecti filii, abbates et fratres Premonstratensis ordinis, tam de frequentibus iniuriis quam de ipso quotidiano defectu iustitie  conquerentes, uniuersitatem uestram litteris petierunt apostolicis excitari, ut ita uidelicet pro eis in tribulationibus suis contra malefactores eorum prompta debeatis magnanimitate consurgere, quod ab angustiis quas sustinent, et pressuris nostro possint presidio respirare. Itaque, uniuersitati uestre per apostolica scripta mandamus, atque precipimus, quatenus illos qui possessiones, uel res seu domos predictorum fratrum, uel hominum suorum irreuerenter inuaserint, aut ea iniuste detinuerint que predictis fratribus ex testamento decedentium relinquuntur, seu in ipsos fratres, contra apostolice sedis indulta, sententiam excommunicationis, aut interdicti presumpserint promulgare, uel decimas  laborum seu nutrimentorum ipsorum, spretis apostolice sedis priuilegiis, extorquere, monitione premissa, si laici fuerint, publice candelis accensis excommunicationis sententia proferatur; si uero clerici, uel canonici regulares, seu monachi fuerint, eos, appellatione remota, ab officio et beneficiis suspendatis, neutram relaxaturi sententiam, donec predictis fratribus plenarie satisfaciant, et tam laici quam clerici seculares, qui anathematis uinculo fuerint innodati, pro iniectione manuum uiolenta, cum litteris diecesani episcopi, ad sedem apostolicam uenientes, ab eodem uinculo mereantur absolui. De monachis uero et canonicis regularibus id seruetur, ut si eiusdem claustri fratres manus in se iniecerint uiolentas, per abbatem proprium;  si uero unius claustri frater in fratrem alterius claustri huiusmodi presumpserit uiolentiam exercere, per iniuriam passi et inferentis abbates absolutionis beneficium assequantur, etiamsi eorum aliqui, prius quam habitum reciperent regularem, tale aliquid commiserint, propter quod, ipso actu, in sententiam excommunicationis incurrissent, nisi excessus ipsorum esset difficilis et enormis, utpote si esset ad mutilationem membri, uel sanguinis effusionem processum, aut uiolenta manus in episcopum, uel abbatem iniecta, cum excessus tales et similes, sine scandalo nequeant preteriri. Si uero in clericos seculares manus iniecerint; pro uitando scandalo mittantur ad sedem apostolicum absoluendi. uillas autem in quibus bona predictorum  fratrum uel hominum suorum per uiolentiam detenta fuerint, quandiu ibi sunt, interdicti sententie supponatis.

Datum Rome, apud Sanctum Petrum, IX Kalendas Februarii, pontificatus nostri anno septimo.



XCu. Ad abbatem  , et conuentum S. uincentii Laudunensis. Confirmatio bonorum 
[Ex Archiuio monasterii S. uincentii Laudunensis, Fascicul. Bulle et Priuilegia 20, ch. 8. BRÉQ., ibid., p. 1131.]

 INNOCENTIUS episcopus, seruus seruorum Dei, dilectis filiis, abbati et conuentui monasterii Sancti uincentii Laudunensis, salutem et apostolicam benedictionem.

Solet annuere sedes apostolica piis uotis, et honestis petentium precibus fauorem beneuolum impertiri. Eapropter, dilecti in Domino filii, uestris iustis postulationibus grato concurrentes assensu, altare de Baui  , cum appendiciis suis; altare et medietatem Case de Marli  , cum appendiciis suis: ecclesiam de Lescheriis  ; uillam que dicitur Tile  ; furnos, medietatem molendinorum, et nundinas annuas  de Lescheriis; altare et modium frumenti, in decima de Yrun  ; altare de  Dulcelon  ; altare Sancti Germani  , et uas unum in decima, cum illis parochianis qui talliam et furcam in pratis debent domino Lescheriensi; apud Fasti  , censum septuaginta solidorum bone monete; apud uileires  , redditus uille, et in terragio uasa quinque, in decima uero duo; ecclesiam Sancti Ioannis de uendolio  , et totam eiusdem uille decimam cum ecclesia parochiali de Linifonte  , et capella Leprosorum; decimam Sancti Nicolai de Bosco, sub constituto trecensu  ; capellam Sancti Petri; decem solidos bone monete in molendinis de uendolio; terram de Buschoitt, cultam et incultam; somarium unum quotidie de nemore mortuo, cum uno seruiente, de nemoribus domini de uendolio, Wionagium per totam eius terram  liberum; apud Mayoc  , duos modios frumenti in decima; decimam culturarum et terrarum uestrarum de Lambesch  , et Cirisi  ; uillam Dormicurt  , cum omnibus appendiciis suis; in eadem uilla, decimam quam ab ecclesia Sancti Petri, sub censu sexdecim denariorum, tenetis; Casam de Orgiual, cum appendiciis suis; ecclesiam Santi Iuliani de Noua uilla  , duo uasa in decima case eiusdem uille, molendinum, uetus uiuarium, pratum sub eodem uiuario situm, et plantam super idem uiuarium, cum decima quarumdam terrarum et uinearum; decimam culturarum quarumdam Simonis, apud Camoliam  , et apud uileirs  , ante turris Castrum, cum portione decime  eiusdem uille, medietatem caponum, quos idem Simon, apud Ploiart et Arenci  , percipiebat in redditu; apud Nouam uillam, campum unum,  quem idem Simon dedit pro dote altaris eiusdem uille, terram quam idem Simon emit apud Cerni  ab heredibus Odonis Laudunensis, somarium unum quotidie in Bosco de Bruni, ad usuagium monachorum de Noua uilla  , totam terram, quam Clarembaldus de Oilli, apud Dormicurt possidebat, ad terragium decime garbe, in perpetuum uobis concessam; ecclesias de Firmitate, cum appendiciis suis, tredecimum omnium bonorum eiusdem castri, sex modios frumenti in molendinis ipsius castri, unum modium frumenti, et duos modios uinatici, et decem capones de redditibus Goberti iunioris, de Firmitate  , a parochianis curtis de Ferrieres, cum minuta decima, et parte maioris que uos contingit; apud Moncels  , tres  modios frumenti pro molendinis, censu, terragio, et nemore, que uos, et dominus uille communia habetis in eadem uilla; censum quinque solidorum, apud Montiniacum  ; septem modios frumenti, pro terra uestra, quam tenet heres quondam Arnulfi militis apud Cheuesne; unum modium frumenti, apud Moncels super Seram  ; allodium Sancti Quintini  , sub censu triginta solidorum; apud Meschuman  , terram Ioannis Picte, quam a monasterio Humolariensi, sub censu quatuor solidorum, tenetis, et terram que dicitur uallis Sancte Marie, quam ad sextam garbam tenetis; in curte Mechume, uicecomitatum, cum omnibus pertinentiis suis; maioriam de Acheri  ; unum modium  frumenti in eadem uilla; apud Tumbellam  , unum modium frumenti, et unum auene; apud Hortincort  , exclusam, sicut a molendino  uestro usque ad molendinum de recta extenditur, ad libitum uestrum firmandam; Maioriam uillaris sicci  , cum duobus modiis frumenti, dimidia domo lapidea, medietate fumi, et aliis pertinentiis suis; maioriam de Hatencort  ; maioriam de Curbis  , cum omnibus pertinentiis suis; ecclesiam Altimontis  , cum appendiciis suis; ecclesiam Sancti Thome  , cum appendiciis suis; uineam de Colomam; allodium de Buci  et de Riu  , quod dicitur Guidonis castellani; decem et octo modios frumenti ad mensuram de Marla, quos uobis annuatim debet ecclesia Thenoliensis  ; altare de Chiui  , cum appendiciis suis; altaria de Morenis  , Cortesis  , Fussenis  et Cocci  , cum appendiciis suis; Furnum de Camolia;  duas partes decime de Cuuerni  , tam maioris, quam minoris; tertiam partem, tam maioris, quam minoris decime de Bieure  ; altare de Besni  , cum appendiciis suis; duodecim denarios, quos uobis annuatim canonici Laudunenses in recognitione antique consuetudinis, et in recompensationem cemeterii debent; sicut ea omnia iuste et pacifice possidetis, uobis et per uos monasterio uestro auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre  confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, uII Kalendas Februarii, pontificatus nostri anno septimo.



XCuI. Ad abbatem  et conuentum S. uincentii Siluanectensis.---Compositionem inter ipsos et capitula S. Reguli ac Frambaldi, super redditibus quibusdam, a Petro quondam Atrebatensi episcopo et coniudicibus initam auctoritate apostolica confirmat. 
[Ex archiuio monasterii S. uincentii Siluanectensis, absque numero. BRÉQ., ibid., p. 1134.]


Solet annuere sedes apostolica piis uotis, et honestis petentium precibus fauorem beneuolum impertiri. Ex uestra nimirum relatione accepimus, quod, cum dilecti filii, canonici beate Marie Siluanectensis, in quorum ecclesia prebendam certam, et uacantium annualia prebendarum percipitis ab antiquo  , uos super quibusdam prouentibus prebende uestre et annualium, et dilecti filii, Willelmus quondam Sancte Marie cantor, et Sancti Frambaudi thesaurarius  , et Iuo Sancti  Reguli decanus  , super annualibus prebendarum, que ad cantoriam Beate Marie, et thesaurariam Sancti Frambaudi, et decanatum Sancti Reguli, pertinent indebite molestarent, tandem uenerabilis frater noster, Siluanectensis episcopus  , et dilecti filii, Hermerus  , Sancti Frambaudi decanus, Ioannes Peta, et Reinerus, quondam Sancte Marie succentor, Bartholomeus Sancti Frambaudi cantor, et Willelmus Rot. compromissarii, et bone memorie Petrus  , Atrebatensis episcopus, et coniudices sui a sede apostolica delegati, sicut in ipsorum iudicum et aduersariorum authenticis continetur, predictas controuersias, compositione amicabili sopierunt. Nos igitur, uestris precibus inclinati, compositionem ipsam, sicut sine  prauitate prouide facta est, et ab utraque parte sponte accepta, et hactenus pacifice obseruata, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, Kalendis Februarii, pontificatus nostri anno septimo.



XCuII. Ad abbatem  , priorem et cantorem S. Germani de Pratis Parisiensis.---Ut monasterii S. Dionysii molestatores compescant. 
[Ex Apographo, quod ad fidem Autographi, in monasterii S. Dionysii archiuis asseruati, diligenter exscriptum nobiscum communicauit D. Poirier. BRÉQ., ibid.]


INNOCENTIUS episcopus, seruus seruorum Dei, dilectis filiis, abbati, priori, et cantori Sancti Germani de Pratis Parisiensis, salutem et apostolicam benedictionem.

Dilecti filii, abbas  , et conuentus beati Dionysii nobis conquerendo monstrarunt, quod P. de Pauceio et W. Cordelin, milites, Morant de Carlou, et quidam alii Parisiensis, Carnotensis et Aurelianensis dieceseon, eis super decimis, hominibus, et rebus aliis non cessant graues iniurias irrogare.  Quocirca, discretioni uestre per apostolica scripta mandamus, quatenus, partibus conuocatis, et auditis hinc inde propositis, quod canonicum fuerit,  appellatione postposita, decernatis; facientes quod decreueritis per censuram ecclesiasticam firmiter obseruari. Testes autem, qui fuerint nominati, si se gratia, odio, uel timore subtraxerint, cogatis censura simili, appellatione remota, ueritati testimonium perhibere, nullis litteris ueritati et iustitie preiudicantibus a sede apostolica exspectatis. Et, si non omnes his exsequendis potueritis interesse, duo uestrum ea nichilominus exsequantur.

Datum Rome, apud Sanctum Petrum, Iu Id. Februarii, pontificatus nostri anno septimo.



XCuIII. Commissorium papale contra episcopum Ratisbon. Conradum Iu super molestatione domus feudalis. .
[RIED, Cod. diplom. Ratisp., p. 286, ex originali].


INNOCENTIUS episcopus, seruus seruorum Dei, dilectis filiis abbati Sancti Hemmerami, decano, et scholastico ueteris capelle Ratisponen., salutem et apostolicam benedictionem.

Sicut dilectus filius W. archidiaconus Ratispon. ecclesie sua nobis insinuatione monstrauit, dilectus filius . . . electus Ratispon. ipsum super quadam domo, quam ab ecclesia Ratispon. in beneficium dicitur possidere, contra iustitiam aggrauat multipliciter et molestat. Quocirca discretioni uestre per apostolica scripta mandamus, quatenus dictum electum, ut ab ipsius super hoc grauamine indebito conquiescat, monitione premissa per censuram  ecclesiasticam appellatione remota cogatis. Quod si non omnes his exsequendis potueritis interesse, duo uestrum ea nichilominus exsequantur.

Datum Rome apud S. Petrum, u Non. Martii, pontificatus nostri anno octauo.


Plumbum: INNOCENTIUS PP. III.



XCIX. Ad Guillelmum Remensem archiepiscopum.---Priuilegium de alienationibus reuocandis monasterio S. Remigii concessum. 
[uARIN, Archiues adm. de Reims, Paris, 1839, 4o, t. II, p. 457.---Cartul. de Saint-Remi, fo 5, n, XXII.

INNOCENTIUS episcopus, seruus seruorum Dei, uenerabili  fratri GUILLELMO Remensi archiepiscopo, sancte Romane Ecclesie cardinali, salutem et apostolicam benedictionem.

Sollicitudini pastoris incumbit ut taliter prouideat  iuri suo quod ipsum per alios non detineatur iniuste, ne ibi sit negligens ubi sedulus esse debet, cum incrementum sedulitas, et negligentia detrimentum importet. Eapropter, uenerabilis in Christo frater, auctoritate presentium indulgemus, ut altaria, decimas, redditus, iurisdictiones et alia que bone memorie N. predecessor tuus, tue et successorum tuorum dominationi ac potestati subtraxit, ea ecclesiis et monasteriis in perpetuum, et quibusdam personis tam ecclesiasticis quam secularibus illicite concedendo, tibi liceat, nullius contradictione uel appellatione obstante, ad potestatem et manum tuam canonice reuocare.

Nulli ergo omnino hominum liceat hanc paginam nostre concessionis infringere, uel ei ausu temerario  contraire. Si quis autem hoc attentare presumpserit, indignationem omnipotentis Dei et beatorum apostolorum Petri et Pauli se nouerit incursurum.

Datum Rome, apud Sanctum Petrum, XII Kalend. Aprilis, pontificatus nostri anno octauo.



C. Ad priorem Grandimontensem.---Ut illi liceat fratres absoluere qui ante assumptum religionis habitum excommunicationis sententiam incurrerunt  . 

INNOCENTIUS episcopus, seruus seruorum Dei, dilecto filio priori Grandimontensi, salutem et apostolicam benedictionem.

Solet annuere sedes apostolica piis uotis, et honestis  petentium precibus fauorem beneuolum impertiri. Nimirum ex parte tua fuit a nobis humiliter postulatum ut absoluendi fratres tuos qui ante habitum in domo tua religionis assumptum se commisisse tale aliquid confiterentur, propter quod ipso actu excommunicationis sententiam incurrerunt, et alios quos in eadem domo habitum religionis assumere sub simili casu continget, ne dum forte pro absolutionis obtinendo beneficio ad sedem apostolicam mitterentur, euagandi materia tribueretur, eisdem licentiam concedere dignaremur. Eapropter, dilecte in Domino fili, tuis iustis postulationibus gratum impertientes assensum, auctoritate tibi presentium indulgemus, ut eosdem fratres  tuos quos taliter pro uiolenta manuum iniectione excommunicationis uincula constiterit innodatos, tibi absoluere liceat, nisi excessus eorum fuerit difficilis et enormis, utpote si fuerit ad mutilationem membri uel sanguinis effusionem processum, aut in episcopum uel abbatem uiolenta manus iniecta, cum excessus tales et similes sine scandalo nequeunt preteriri. Nulli ergo hominum liceat hanc nostre paginam concessionis infringere; uel ei ausu temerario contraire. Si quis autem hoc attentare presumpserit, indignationem omnipotentis Dei et  beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, uII Kalendas Aprilis, pontificatus nostri anno octauo.



CI. Ad procuratores et fratres ecclesie Dominici Sepulcri.---De canonicis obedientiam tenentibus. 
[Eug. de ROZIÈRE, Cartulaire de l'église du Saint-Sépulcre de Iérusalem, publié d'après les mss. du uatican. Paris, Imprimerie nationale, 1849, in-4o, pag. 272.]

INNOCENTIUS episcopus, seruus seruorum Dei, dilectis filiis uniuersis procuratoribus domorum et prioratuum ecclesie Dominici Sepulcri et fratribus  suis, salutem et apostolicam benedictionem

Dilecti filii, prior et capitulum Dominici Sepulcri sua nobis conquestione monstrauit quod uos, eis denegantes debitam obedientiam et reuerentiam exhibere, ipsis et eorum nuntiis in multis ostenditis rebelles. Eapropter uniuersitati uestre per apostolica scripta precipiendo mandamus quatenus eisdem priori et capitulo debitam et obedientiam et reuerentiam de cetero impendatis; alioquin sententiam, quam in uos propter hoc rationabiliter duxerint promulgandam, ratam habebimus et eam faciemus, auctore Domino, inuiolabiliter obseruari.

Data Rome, apud Sanctum Petrum, XuI Kalendas Iulii, pontificatus nostri anno octauo.



CII. Ad clerum S. Marie Massiliensis.---Capellam quamdam illis asserit. 
[Antiquité de l'église de Marseille, Marseille 1747, in-4o, II, 29.]


INNOCENTIUS episcopus, seruus seruorum Dei, dilectis filiis clericis capelle Sancte Marie Massiliensis, salutem et apostolicam benedictionem.

Iustis petentium desideriis dignum et nos facilem prebere consensum, et uota que a rationis tramite non discordant, effectu prosequente complere. Quapropter, dilecti in Domino filii, uestris postulationibus grato concurrentes assensu auctoritate presentium districtius inhibemus, ne quis de bonis capelle uestre quam dilectus filius Hugo Ferus, ciuis Massiliensis,  suis sumptibus dicitur construxisse ac multa possessione dotasse, temere quisquam distrahere seu alienare audeat.

Nulli ergo omnimo hominum liceat hanc paginam nostre inhibitionis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Rome, apud Sanctum Petrum, u Idus Iulii, pontificatus nostri anno octauo.



CIII. Ad Henricum Argentinensem  electum.---Confirmat ei ius patronatus in cella uilmari. 
[Ex Apographo, quod ad fidem alterius Apographi, in uetusto quodam maioris Capituli Argentinensis Chartulario inserti, diligenter exscriptum, nobiscum communicauit bone memorie D. Abbas Grandidier. BRÉQ., ibid.]


INNOCENTIUS episcopus, seruus seruorum Dei, dilecto filio, HENRICO, Argentinensi episcopo electo, salutem et apostolicam benedictionem.

Annuere solet sedes apostolica piis uotis, et honestis petentium precibus fauorem beneuolum impertiri. Eapropter, dilecte in Domino fili, tuis iustis postulationibus grato concurrentes assensu, ius patronatus  in cella uilmari  , cum pertinentiis suis, a comite  Bertoldo, et filio eius, Ecclesie Argentinensi concessum, sicut illud eadem Ecclesia iuste possidet et quiete, tibi, et, per te, ipsi Ecclesie auctoritate apostolica confirmamus, et presentis scripti patrocinio communimus. Nulli ergo, etc. etc.

Datum Rome, apud Sanctum Petrum, uIII Idus Octobris, pontificatus nostri anno octauo.



CIu. Ad fratres hospitalis S. Ioannis Hierosolymitani.---Eorum possessiones in Bohemia et Morauia confirmat. 
[BOCZEK, Cod. diplom. Morauie, Olomucii 1836, 4o, t. II, p. 35, ex originali in archiuio Melitensium Prage.]


INNOCENTIUS episcopus, seruus seruorum Dei, dilectis filiis . . . priori et fratribus hospitalis Ierusalem in Bohemia constitutis, salutem et apostolicam benedictionem.

Cum a nobis petitur quod iustum est et honestum, tam uigor equitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis precibus inclinati personas uestras et possessiones que in Bohemia et Morauia uobis pia sunt liberalitate collate; uel quas in posterum, Deo propitiante, iustis modis poteritis adipisci, sub beati Petri et nostra protectione suscipimus et presentis scripti patrocinio communimus.  Nulli ergo omnino hominum liceat hanc paginam nostre protectionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Rome, apud S. Petrum, Nonis Nouembris, pontificatus nostri anno octauo.



Cu. Ad Bonaccursium prepositum et fratres S. Ginesii Lucane diecesis.---Eorum priuilegia confirmat. 
[BALUZ. Miscell. ed. MANSI, III, 426.]

INNOCENTIUS episcopus, seruus seruorum Dei, dilectis  filiis BONACCURSIO preposito S. Ginesii, eiusque fratribus tam presentibus quam futuris canonice constituendis in perpetuum.

Pie postulatio uoluntatis effectu debet prosequente compleri, ut et deuotionis sinceritas laudabiliter enitescat, et utilitas postulata uires indubitanter assumat. Quia igitur, o filii in Christo karissimi, uos per diuinam gratiam aspirati mores uestros coherere et sub uite canonice disciplina et communiter secundum sanctorum Patrum institutionem disposuistis omnipotenti Domino seruire, nos uotis uestris paterno congratulamur affectu; unde etiam predecessorum nostrorum felicis memorie Alexandri II, Paschalis, Eugenii, Anastasii, Alexandri, Lucii, Clementis et Celestini Romanorum  pontificum instituta sequentes, uite canonice ordinem, quem estis professi, presentis priuilegii auctoritate firmamus, et ecclesiam uestram sub beati Petri, et nostra protectione suscipimus; statuentes ut quascunque possessiones, quecunque bona eadem Ecclesia inpresentiarum iuste et canonice possidet, et largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus et illibata permaneant, in quibus hec propriis duximus uocabulis exprimenda:

Locum ipsum in quo plebs ipsa sita est cum omnibus pertinentiis suis, quartam partem decimarum totius uestre plebis, et omnia que felicis memorie  Ioannes episcopus canonicus uestre concessit ecclesie, domum, et leprosorum cum ecclesia S. Lazari iuxta eamdem plebem cum pertinentiis suis; uniuersa etiam que a Longobardis de S. Miniato uobis legitime data sunt ac chirographis confirmata, eleemosynarum etiam que pro defunctis alicubi intra plebis spatia sepultis offeruntur tertiam partem, quemadmodum a bone memorie Paschalis predecessoris nostri uobis concessum est et scripto suo firmatum. In Burgo quoque ecclesia S. Aegidii cum pertinentiis suis, ecclesia S. Christophori et S. Iusti et S. Angeli supra burgum cum omnibus pertinentiis suis. In eodem etiam burgo ecclesiam S. Petri, et in castro Sancti Miniatis ecclesiam S. Marie cum pertinentiis suis, in  quibus duabus per eos qui ibi fuerint per nostram prouidentiam ordinati diuina semper officia celebrentur; et quidquid iuris habetis in eadem ecclesia S. Marie per ecclesiam Sancte Christine, item ecclesiam S. Bartholomei cum pertinentiis suis, ecclesiam S. Blasii, ecclesiam S. Stephani, ecclesiam S. Laurentii de Nocida, ecclesiam S. Petri supra Fontem, ecclesiam S. Andree iuxta Castrum Ciculum, ecclesiam S. Michelis infra muros, ecclesiam S. Iacobi et S. Lucie, ecclesiam S. Donati de Faugnagna, ecclesiam S. Martini de Castilione, ecclesiam S. Hippolyti de Marzana, ecclesiam S. Marie de Calenzano. ecclesiam S. Quintini, Ecclesiam  de Colle, ecclesiam de Capriano, ecclesiam de Canneto, ecclesiam S. Marie de Montarso, ecclesiam de Monterotundo, ecclesiam de Planatole, ecclesiam de Brusciano, ecclesiam S. Stephani de Turre, ecclesiam S. Petri de Marcignana, ecclesiam S. Donati de Insula, ecclesiam S. Angeli de Rophia, ecclesiam S. Philippi de Pinu, ecclesiam S. Prosperi de Montalprandi cum omnibus pertinentiis earum, et si quis inposterum infra unius plebis spatium edificare contigerit. Quidquid etiam iuris habetis in curte Sanctiminiatis de Empulo de Monterappoli, et in curte de Marrignana.

Ad hec, ad exemplar Celestini pape predecessoris nostri, adiiciendo statuimus, ut nulli omnino liceat prefatas ecclesias ab ecclesie uestre solita obedientia  et debita subiectione subtrahere. Nec ulli unquam fas sit in parochia uestra de nouo ecclesiam seu oratorium uel xenodochium sine Lucani episcopi et uestra successorumque uestrorum conniuentia et assensu aliqua temeritate construere, uel constructam sine ipsius episcopi et uestro consensu alicuius subiicere potestati, saluis priuilegiis pontificum Romanorum. Chrisma uero, oleum sanctum, consecrationes altarium, seu basilicarum, ordinationes clericorum, qui a sacro ordine fuerint promouendi, et cetera ecclesiastica sacramenta per diecesanum episcopum sine iuramenti exactione uel qualibet prauitate uobis precipimus exhiberi. Porro sepulturam ipsius loci liberam esse concedimus, ut eorum deuotioni et extreme uoluntati, qui se illic sepeliri  deliberauerint nisi forte excommunicati uel interdicti sint, nullus obsistat, salua tamen iustitia ecclesiarum a quibus mortuorum corpora assumuntur. Constituimus etiam, ut si aliquis parochianorum uestrorum apud aliam ecclesiam elegerit et receperit sepulturam, canonica uobis in testamento, que matribus debetur ecclesiis, portio reseruetur. Cum autem generaliter interdictum terre fuerit, liceat uobis clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. Apostolica quoque auctoritate sancimus, ut in ecclesiis uestris absque uestra conscientia et consensu, nullus pastor audeat ordinare, sed eorum ordinatio iuxta sanctiones  canonicas, sicut hactenus mansisse dignoscitur, in uestra semper maneat potestate: preterea tibi et successoribus tuis corrigendi subditos tuos, fili preposite, sicut predecessores tui consueuerunt habere, liberam concedimus facultatem; iura uero, antiquas et rationabiles consuetudines ecclesie uestre hactenus obseruatas, sicut iam iuste et canonice habetis, uobis nichilominus confirmamus. Prohibemus insuper ne episcopus uester in uos uel in ecclesias uestras interdicti sententiam absque iusta et manifesta causa promulgare presumat: compositionem autem quam bone memorie Lanfrancus Fesulanus episcopus de mandato felicis memorie Alexandri pape predecessoris nostri cognoscens super ecclesiam S. Christophori fecisse  dignoscitur inter B. antecessorem tuum et magistrum Guidonem ab abbate S. Petri in Celo-aureo constitutum sicut rationabiliter facta est, et ab utraque parte sponte recepta et in scripto authentico continetur, auctoritate apostolica confirmamus. Prohibemus insuper ut nullus laicus audeat aliquam ecclesiam uestri plebatus alicui presbytero assignare, uel etiam in sede ponere, et nulli fas sit presbytero ecclesiam de laica manu recipere uel aliquatenus retinere. Diffinitionis autem sententia, quam felicis recordationis Paschalis papa super controuersia promulgauit, que inter bone memorie Anselmum Ficeclensem abbatem et Guidonem predecessorem tuum, fili preposite, super ecclesia de Grimagneto et aliis  quibusdam ecclesiis uertebat, sicut hactenus est seruata et scripto authentico continetur, auctoritate apostolica confirmamus; obeunte uero te eiusdem loci preposito uel tuorum quolibet, successorum nullus ibi qualibet, subreptionis astutia seu uiolentia preponatur, nisi quem fratres communi consensu uel maior pars consilii sanioris, secundum Dei timorem prouiderint eligendum: electus uero Lucano episcopo presentetur, et ei, sicut predecessores sui consueuerunt, promittat obedientiam, patronis loci solo iuste defensionis patrocinio permanente.

Decernimus ergo, ut nulli omnino hominum liceat prefatam ecclesiam temere perturbare, aut eius possessiones auferre uel ablatas retinere, imminuere, seu quibuslibet uexationibus fatigare; sed  omnia integra conseruentur, eorum pro quibus gubernatione ac sustentatione concessa sunt, usibus omnimodo profuturas, salua sedis apostolice auctoritate, et diecesani ipsius canonica iustitia. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reumque se diuino iudicio existere de perpetrata iniquitate cognoscat, a sanctissimo corpore et sanguine Domini et Dei Redemptoris nostri Iesu Christi aliena fiat, atque in extremo examine districte subiaceat ultioni. Cunctis autem eidem loco sua iura seruantibus sit pax Domini nostri Iesu  Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Rome, apud S. Petrum, per manus Ioannis S. Marie in uia Lata diaconi card., Nonis Decembris, indict. uIII, Incarnationis Dom. 1205, pontificatus uero domini Innocentii pape III an uIII.



Cu bis. Ad abbatem Casinensem.---Concedit ut alienationes a predecessore ipsius factas illi liceat, sublato appellationis obstaculo, reuocare. 
[D. TOSTI, Storia dell Abadia Casin., t. II, p. 284. Originale, caps. dipl. 5, n. 78.]

INNOCENTIUS episcopus, seruus seruorum Dei, dilecto  filio R. tituli SS. Marcellini et Petri presbytero cardinali, Casinensi abbati, salutem et apostolicam benedictionem.

Quanto monasterium Casinense specialius ad Romanam Ecclesiam nullo pertinet mediante, tanto suis uolumus sollicitius indemnitatibus precauere. Cum igitur quidam predecessorum tuorum possessiones nonnullas, et alia bona monasterii Casinensis perperam alienasse dicantur, et in graue ipsius monasterii preiudicium distraxisse, auctoritate tibi presentium indulgemus, ut alienationes ipsas, quas in tui monasterii dispendium noueris attentatas, tibi liceat, sublato appellationis obstaculo, legitime reuocare. Nulli ergo omnino hominum liceat hanc paginam nostre concessionis infringere, uel ei ausu  temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Rome, apud Sanctum Petrum, u Idus Decembris, pontificatus nostri anno octauo.



CuI. Ad Olomucensem episcopum.---Litteras quibus Premyslaus, rex Bohemorum, ecclesie Olomucensis libertates et immunitates adauxit, redditusque prepositure assignauit, confirmat. 
[BOCZEK, Codex diplomat. et epistolaris Morauie, Olomucii 1836, 4o; t. II, p. 41, ex originali mutilo in arch. capituli Olomucensis, apographum in cod. chart. I, fo 154.]


INNOCENTIUS episcopus, seruus seruorum Dei, uenerabili fratri . . . episcopo et dilectis filiis capitulo Olomucensi, salutem et apostolicam benedictionem.

Iustis petentium desideriis dignum est nos facilem prebere consensum, et uota que a rationis tramite non discordant, effectu prosequente complere. Eapropter, uenerabilis in Christo frater, et dilecti in Domino filii, uestris iustis postulationibus gratum impertientes assensum, libertates et immunitates ecclesie uestre et eiusdem hominibus a carissimo in Christo filio P. Bohemorum rege illustri concessas, cancellariam quoque regiam et alios redditus prepositure Olomucensis Ecclesie  assignatos ab ipso, sicut iuste et pacifice possidetis, et in eiusdem regis priuilegio plenius continetur, uobis et per uos ecclesie uestre auctoritate apostolica confirmamus et presentis scripti patrocinio communimus. Ad maiorem autem euidentiam priuilegium ipsum de uerbo ad uerbum huic nostre pagine duximus inserendum.

»C. + In nomine sancte et indiuidue Trinitatis, Ego Premysl, Dei gratia rex Bohemorum tertius, uenerabili episcopo Olomucensi Ruberto suisque successoribus et Olomucensi Ecclesie in perpetuum.

»Cum regie dignitati cedat ad gloriam quoties sanctam ueneratur et sublimat Ecclesiam, nostre placuit serenitati eius prouidere necessitati, ita ut nostre benignitatis experiatur beneficia et nobis  inde proueniant diuini muneris emolumenta. Nouerit itaque tam presens etas quam futura posteritas, quod antiqua Olomucensis Ecclesie renouantes priuilegia, omnes possessiones eius habitas uel habendas, siue sint in Bohemia siue in Morauia, ab omni genere tributorum, uectigalium, collectarum, aliarumque omnium exactionum esse absolutas decernimus, adiicientes ut nullus pro castrorum edificatione uel reedificatione, siue pro aliqua ingruenti expeditione secundum quod in antiquis continetur priuilegiis, homines episcopatus et ecclesie audeat inquietare. Ius quod datur pro capite siue pro fure, uel pro Swod principi, uel eius inbeneficiatis, uenerabili patri nostro Ruberto episcopo et eius successoribus et ecclesie concessimus perpetuo  obtinendum. Hoc statuentes de fure si in maleficio fuerit deprehensus manens in prediis ecclesie, siue capiatur, et coram iudicio conuincatur, eius bona furis  remaneant, ipse uero secundum quod placuerit principi puniatur. Si uero homines episcopatus et ecclesie in aliquo coram iudicio culpabiles inueniantur, nec nobis, nec iudicibus nostris curialibusque uel inbeneficiatis aliquid inde proueniat utilitatis, sed apud episcopum et eius successores culpe perseueret satisfactio, nisi in quo tenetur satisfacere aduersario. Cetera ut omnia breuiter comprehendamus, omne ius quod spectat ad usus principum eis remittimus, ut plena et perfecta gaudeant libertate, nec ullus eis nouas conditiones  audeat imponere, uel eorum iura mutare. uillam Cromezis cum foro et omni iure suo, quam quasi episcopo Olomucensi obligatam precedentium principum fatebatur inuidia, cum felicis memorie Ioannes episcopus a reuerendo Patre nostro Ruberto, qui inpresentiarum est decimus a principe Morauie Ottone Nigro, pro CCC marcis emerit, ab omni impetitione nostra et successorum nostrorum absoluimus; sancientes quod episcopus Olomucensis et eius successores plenam in eam habeant omni impedimento remoto pro uelle suo disponendi facultatem. Cum autem omni iuri diuino contraria inoleuerat consuetudo quod decedente episcopo bona illius in usus principum uindicabantur, uisum fuit nostre pietati istam abolere abusionem,  hoc decernendo quod ultima fata decedentis episcopi ecclesie non cedant ad detrimentum, cum eius patroni beatus Petrus apostolus et Paulus, et felix martyr Wenceslaus apud Deum uiuant in eternum. Decedente ergo episcopo omnia episcopatus et ecclesie bona sub manu decani, et prepositi ecclesie illius integra eius successori reseruentur, nec aliquis ea audeat occupare, et minuere, uel in usus principum uindicare. Contigit etiam quod ab antiquis temporibus ecclesia illa preposito carebat, inde uisum fuit Patri nostro Ruberto in ea prepositum ordinare qui fratribus illius ecclesie debito modo prouideret et eorum necessitati responderet. Sed cum deceat regiam manum ubique pluere beneficia, prepositure illi cancellariam nostram cum uilla que uocatur uherchi ad quam  decimus denarius cum decima aratrorum nostrorum spectat et omnium rerum ad utilitatem nostram pertinentium contulimus, interdicentes ut nullus hec audeat immutare. Libertatem etiam in episcoporum electione, quam quidam principes impedire solebant, canonicis ipsius ecclesie secundum iura canonum libere et absolute concedimus, et ne inposterum irritetur prohibemus.

»Ut autem hec omnia rata et inconcussa permaneant, hanc nostre serenitatis paginam nostro sigillo fecimus roborari, et a uenerabili Patre nostro Ruberto in die Pasche publice excommunicari. Si quis autem contra hanc nostram uenerit constitutionem, rerum suarum graui multetur dispendio et Deum cum sanctis suis sibi aduersum in extremo  sentiat iudicio. Huius rei sunt testes: Walterius decanus Olomucensis et archidiaconus Znemensis, Radosslaus archidiaconus Olomucensis, Bosko archidiaconus Prerowensis, Esau archidiaconus Brecizlauensis, Hermannus abbas Gradiscensis, Arnust camerarius, Willalmus Ussich, Zlauko, Bogusslaus Odoleni, Boguta et Heinricus frater eius iudex Olomucensis, Medlo castellanus Olomucensis, Sudomirus, Petrus Ross, Predbor Hebky, Sdisslaus Grutowich, Sadiwoy, Donatus, Salizlaus cum filio Slawata, Ioannes cum fratre Preren, Odolen, Rohhche, Radosslaus, Hibirlaw, Swarouich cum fratre Sdizlao, Semizlaus cum filiis, Kohhonus, Budisslaus, Pomnen Iarognewich, Bludo,  Doben cum fratre eius Nedamiro, Iacobus, Lutek, Zbrazlaw, Weliz, uelen, Buz, Bicen, Rathmir, Predbor, Cenakowich, uoysslaw, Sezenca, Luder, Neplah, Skyrben, Sudek, Sobehyrd de Clobuch, uoyteh, cum fratre Doncamiro, Smil, cum fratre Andrea, Gron, Ondreick, Boruth filius Wok, Rebor filius Bun, Stanimir, filius Wlassin, canonici Olumucenses: Wratek, ulessin, Shignew, Andreas, Chuzeray, Bogusslaus, Petrus, Iacobus Ziffridus, Stephanus.

»Acta sunt hec in Olmusc, anno ab Incarnat. Domini 1207, datum per manus Rappotonis notarii.«

Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare  presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Rome, apud Sanctum Petrum, uI Idus Ianuarii, pontificatus nostri anno nono.



CuII. Ad fratres S. Ioannis Hierosolymitani.---Immunitates eis a Wladislao marchione in Morauia concessas, una cum possessionibus in Kaunice et capella in Hrusowan confirmat. 
[BOCZEK, Cod. diplom. Morauie; Olomucii 1836, 4o; t. II, p. 36. ex fasciculo copiatarum diplomatum in archiuo Melitensium Prage.]

INNOCENTIUS episcopus, seruus seruorum Dei, dilectis  filiis . . . fratribus Hospitalis S. Ioannis Ierosolymitani, salutem et apostolicam benedictionem.

Iustis petentium desideriis dignum est facilem prebere consensum, et uota que a rationis tramite non discordant, effectu prosequente complere. Eapropter, dilecti in Domino filii, uestris iustis et deuotis postulationibus gratum impertientes assensum, libertates et immunitates hospitali uestro et hominibus eiusdem a carissimo in Christo filio Wladislao illustri marchione Morauie in terra ipsius concessas, sicut in eiusdem marchionis priuilegio plenius continetur, nec non nouas uestras possessiones uobis a comite Adalberto in Cunici collatas, cum capella in Grussowane, hospitali auctoritate apostolica confirmamus, et presentis scripti  patrocinio communimus.

Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli se nouerit incursurum.

Datum Rome, apud S. Petrum, uIII Kalend. Maii, pontificatus nostri anno nono.



CuIII. Ad Hermannum abbatem et fratres ecclesie Beate Marie in Sayna ordinis Premonstratensis.---Eorum priuilegia confirmat. 
[HONTHEIM, Hist. Treuir. diplom., I, 644.]

 INNOCENTIUS episcopus, seruus seruorum Dei, dilectis filiis HERMANNO abbati et fratribus ecclesie Beate Marie in Sayna, tam presentibus quam futuris.

Regularem uitam professis, religiosam uitam eligentibus, apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis infringat.

Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancte Marie in Sayna, in qua diuino estis obsequio mancipati, sub beati Petri et nostra protectione suscipimus, et presentis scripti priuilegio communimus; inprimis siquidem statuentes,  ut ordo canonicus, qui secundum Deum, et beati Augustini regulam, atque institutionem Premonstratensium fratrum in eodem loco constitutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est, cum omnibus pertinentiis suis; capellam in castro  Seyne, cum quibusdam uineis in ualle, et decimas in Mettriche, et in Mensuelden, cum omnibus aliis pertinentiis suis, et decimas noualium in Grisnake, et Strumberg, quas bone memorie Henricus et Euerhardus comites de Seyne, de consensu diecesani episcopi, ecclesie uestre pietatis intuitu contulerunt; siluam, que dicitur Burgholtz, et allodium in Witersberg; allodium in Engershe; allodium in Heimbach; allodium in parochia de ualendere; allodium in Thuere; allodium in Ormuntke, et allodium in Hemmingishouen. Sane noualium uestrorum, que propriis manibus, aut sumptibus colitis, siue de uestrorum animalium nutrimentis, nullus a uobis decimas exigere, uel extorquere presumat. Liceat quoque uobis clericos et laicos, liberos et  absolutos e seculo fugientes, ad conuersionem accipere, et eos absque contradictione aliqua retinere. Prohibemus insuper, ut nulli fratrum uestrorum post factam in ecclesia uestra professionem fas sit sine abbatis sui licentia de eodem loco discedere, discedentem uero absque communium litterarum uestrarum cautione nullus audeat retinere. Quod si quis retinere forte presumpserit, licitum uobis sit, in ipsos fratres uel conuersos regularem sententiam promulgare. Illud districtius inhibentes, ne terras, seu quodlibet beneficium ecclesie uestre collatum liceat alicui personaliter dare, siue alio modo alienare, absque consensu totius capituli, uel maioris, uel sanioris partis ipsius. Si que uero donationes  uel alienationes aliter, quam dictum est, facte fuerint, eas irritas esse censemus. Ad hec etiam inhibemus, ne cui episcopo uel alii plus a uobis pro uestris decimis petere, et recipere liceat, quam fuerit a predecessoribus eorum usque ad hec tempora requisitum. Cum autem generale interdictum terre fuerit, liceat uobis clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. Chrisma uero, oleum sanctum, consecrationes altarium, seu basilicarum, ordinationes clericorum, qui ad sacros ordines fuerint promouendi, a diecesano suscipietis episcopo, si quidem catholicus fuerit, et gratiam et communionem sacrosance Romane sedis habuerit, et ea uobis uoluerit sine prauitate  aliqua exhibere, alioquin liceat uobis, quemcunque malueritis, catholicum adire antistitem, gratiam et communionem apostolice sedis habentem, qui nostra fretus auctoritate uobis, quod postulatur, impendat. Quod si sedes diecesani episcopi forte uacauerit, interim omnia ecclesiastica sacramenta a uicinis episcopis accipere, libere et absque contradictione possitis; sic tamen, ut ex hoc in posterum episcopis propriis nullum preiudicium generetur. Prohibemus etiam, ut infra fines parochie uestre nullus sine assensu diecesani episcopi, et uestro capellam, seu oratorium de nouo construere audeat; saluis priuilegiis Romanorum pontificum. Ad hec nouas, et indebitas exactiones ab archiepiscopis, episcopis, archidiaconibus seu decanis, aliisque  omnibus ecclesiasticis secularibusque personis omnino fieri prohibemus. Sepulturam quoque ipsius loci liberam esse decernimus, ut eorum deuotioni, et extreme uoluntati, qui se illic sepeliri deliberauerint, nisi forte excommunicati, uel interdicti sint, nullus obsistat, salua tamen iustitia illarum ecclesiarum, a quibus mortuorum corpora assumuntur. Decimas preterea et possessiones ad ius ecclesiarum uestrarum spectantes, que a laicis detinentur, redimendi, et legitime liberandi de manibus eorum, et ad ecclesias, ad quas pertinent, reuocandi, libera sit uobis de nostra auctoritate facultas. In parochialibus autem ecclesiis, quas habetis, liceat uobis sacerdotes eligere, et diecesano episcopo presentare, quibus si idonei fuerint, episcopus curam animarum  committat, ut ei de spiritualibus, uobis autem de temporalibus debeant respondere. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars maioris, uel sanioris consilii secundum Deum et beati Augustini Regulam, prouiderint eligendum. Paci quoque et tranquillitati uestre paterna in posterum sollicitudine prouidere uolentes, auctoritate apostolica prohibemus, ut infra clausuras locorum, seu grangiarum uestrarum nullus rapinam seu furtum facere, ignem apponere, hominem temere capere, uel interficere, sanguinem fundere, seu uiolentiam audeat exercere. Preterea omnes libertates et immunitates  a predecessoribus nostris Romanis pontificibus ordini uestro concessas, nec non libertates, et exemptiones secularium exactionum a regibus et principibus et aliis fidelibus rationabiliter uobis indultas, auctoritate apostolica confirmamus, et presentis scripti priuilegio communimus.

Decernimus ergo, ut nulli omnino hominum fas sit prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur, eorum, pro quorum gubernatione, et sustentatione concessa sunt, usibus omnimodis profutura; salua sedis apostolice auctoritate, et diecesani episcopi canonica iustitia.  Si qua igitur in futurum ecclesiastica, secularisue persona hanc nostre constitutionis paginam sciens, contra eam temere uenire tentauerit, secundo, tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore, et sanguine Dei, et Domini Redemptoris nostri Iesu Christi aliena fiat, atque in extremo examine districte subiaceat ultioni. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Innocentius catholice Ecclesie episcopus.
     Ego Cuith., tit. S. Laurentii in Lucina, presb. card.
    Ego Goffred., tit. Sancte Praxedis, presbyter card.
    Ego Cericius Sanctorum Ioannis et Pauli presb., card. tit. Pamachii.
    Ego Benedictus, tit. S. Susanne presb. card.
    Ego Leo, Sancte Crucis in Ierusalem presb. card.
    Ego Rogerius, tit. S. Anastasie presb. card.
    Ego Petrus, Sancte Pudentiane, tit. Pastoris, presb. card.
    Ego Petrus, Portuensis et Rufine episcopus.
    Ego Ioannes, Albanensis episcopus.
    Ego Ioannes, Sabinensis episcopus.
     Ego Nicolaus, Tusculanus episcopus.
    Ego Guido, Prenestinus episcopus.
    Ego Hugo, Hostiensis et Welletrensis episcopus.
    Ego Gregorius, Sancti Georgii ad uelum aureum diaconus cardinalis.
    Ego Guido, Sancti Nicolai in Carcere Tulliano diac. card.
    Ego Ioannes, Sancte Marie in uia Lata diac. card.
    Ego Guala, Sancte Marie in Porticu diac. card.
    Ego Petrus, SS. Sergii et Bacchi diac. card.
    Ego Ioannes, SS. Cosme et Damiani diac. card.
    Ego Pelagius, Sancte Lucie ad Septa solis diac. card.


Datum Laterani, per manum Ioannis Sancte Marie  in Cosmidin diaconi cardinalis, sancte Romane Ecclesie cancellarii, Iu Nonas Maii, indictione IX, Incarnationis Dominice anno 1206, pontificatus uero domini Innocentii pape III, anno IX.



CIX. Ad archiepiscopum et capitulum Narbonense. De consecratione Fulconis episcopi Tolosani. 
[BALUZ., Miscell. ed. Luc., III 21.]

INNOCENTIUS episcopus, seruus seruorum Dei, uenerabili fratri archiepiscopo et dilectis filiis capitulo Narbonensi, salutem et apostolicam benedictionem.

Cum constet Tolosanam Ecclesiam ad iurisdictionem  Narbonensis Ecclesie iure metropolitico pertinere licet dilecti filii abbas Cisterciensis et magister Petrus de Castronouo ac frater Radulfus, apostolice sedis legati, electionem de Tolosano episcopo canonice factam admiserint, et eum a uenerabili fratre nostro Arelatensi archiepiscopo fecerint consecrari, nolumus tamen omnino quod propter hoc possit in posterum Narbonensi Ecclesie preiudicium generari quin Ecclesia Tolosana eidem Ecclesie Narbonensi tanquam metropoli sue debitum honorem impendat et reuerentiam exhibeat consuetam. Nos igitur super hoc indemnitati ecclesie  uestre in futurum cauere uolentes presentes, litteras in tuitionis uestre subsidium uobis duximus concedendas.

Datum Rome, apud Sanctum Petrum, u Idus Maii, pontificatus nostri anno nono.



CX. Monasterii S. Petri Carnotensis libertates immunitatesque confirmat, et ius eligendi abbatis solis eiusdem monasterii fratribus, uel certe saniori illorum parti concedit. 
[GUÉRARD, Cartulaire de l'abbaye de Saint-Pierre de Chartres, Paris 1840, in-4o, t. II, p. 672.]




CXI. Abbati et monachis S. Petri Carnotensis licentiam indulget ea in eorum ius reuocandi que ab ipsorum dominio illicite abalienata esse constiterit. 
[Ibid.]





CXII. Ad archipresbyterum et Guidonem de Bagnolo canonicum Bononiensem.---Petitionem abbatis Nonantulani de primario lapide ad constructionem oratorii a pontifice mittendo, illis committit examinandam. 
[TIRABOSCHI, Storia di Nonant., II, 339. Autographum in archiuio Nonantulano.]

INNOCENTIUS episcopus, seruus seruorum Dei, dilectis filiis archipresbytero et GUIDONI DE BAGNOLO  canonico Bononiensi, salutem et apostolicam benedictionem.

Dilectus filius abbas de Nonantula nobis humiliter  supplicauit, ut in quodam loco qui ad monasterium suum pleno iure noscitur pertinere, ad oratorium construendum primarium sibi lapidem mittere dignaremur. Quia uero nobis plene non constat, quod hoc fieri possit sine iuris preiudicio alieni, discretioni uestre per apostolica scripta mandamus quatenus inquisita super hoc diligentius ueritate, si locum illum exemptum esse constiterit, primarium sibi lapidem ad oratorium construendum nostra freti auctoritate, appellatione postposita, concedatis.

Datum Ferentini, Xu Kalend. Augusti, pontificatus nostri anno nono.



CXIII. Ad episcopum  et archidiaconum Atrebatenses.---Ut de iniuriis, a domino de Ardes abbati et conuentui S. Bertini illatis, cognoscant. 
[Ex archiuio monasterii Sancti Bertini, fasciculo Papalia sig. Innocentius III, no 26. BRÉQ. ibid., p. 1135.]


INNOCENTIUS episcopus, seruus seruorum Dei, uenerabili fratri . . . . . episcopo, et dilecto filio . . . . . archidiacono Atrebatensibus, salutem et apostolicam benedictionem.

Ad aures nostras, dilectis filiis, abbate  et conuentu. Sancti Bertini, conquerentibus, est delatum,  quod nobilis uir . . . comes Boloniensis  , Morinensis dieceseos, quamdam terram quam nobilis uir . . . dominus de Arde, eiusdem dieceseos, nomine feudi possedit, pro ecclesia S. Bertini, occasione guerre quam habet cum ipso, in ipsius monasterii preiudicium et grauamen, detinet occupatam. Propter quod idem dominus de Arde, terram ipsam a monasterio repetendo, eis multipliciter iniuriosus et molestus existit. Quocirca, discretioni uestre per apostolica scripta mandamus, quatenus, partibus conuocatis, et auditis hinc inde propositis, quod iustum fuerit appellatione postposita statuatis, facientes quod decreueritis per censuram ecclesiasticam firmiter obseruari. Testes autem qui fuerint nominati, si se gratia, odio, uel timore  subtraxerint, per districtionem eamdem, appellatione cessante, cogatis ueritati testimonium perhibere, nullis obstantibus litteris, ueritati et iustitie preiudicantibus, a sede apostolica impetratis.

Datum Rome, apud Sanctum Petrum, X Kalend. Febr., pontificatus nostri anno nono.



CXIu. Ad abbatem  et conuentum Compendiensem.---Compositionem, super parochia S. Germani Compendiensis, et aliis, inter ipsos et episcopum ac capitulum Suessionense auctoritate episcopi Parisiensis factam, confirmat  . .
[Ex archiuio monasterii S. Cornelii Compendiensis, capsa, Iurisdictio spiritualis, fasciculo uI, no 3. BRÉQ., ibid.]


Cum apostolica sedes ab ipso pacis et unitatis auctore priuilegium receperit principatus, nos, qui eidem licet immeriti presidemus, ex iniuncto nobis officio seruitutis astringimur, ea que sunt concordia terminata ne in iterate questionis scrupulum reducantur, in suo robore confouere. Eapropter, dilecti in Domino filii, uestris iustis postulationibus gratum tribuentes assensum, compositionem super diuisione parochie Sancti Germani Compendiensis, et quibusdam capitulis constitutis ratione compositionis ipsius, inter uos ex parte una, et uenerabilem fratrem nostrum, N. episcopum  , et dilectos filios capitulum Suessionense ex parte altera, auctoritate uenerabilis fratris nostri O.   Parisiensis episcopi, et dilecti filii H. abbatis Sancti Dionysii  , iudicum delegatorum a nobis, rationabiliter initam, sicut sine prauitate prouide facta est, et ab utraque parte recepta, et hactenus obseruata, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum  Petri et Pauli, apostolorum eius, se nouerit incursurum.

Datum Rome, apud Sanctum Petrum, uII Kal. Februarii, pontificatus nostri anno nono.



CXu. Ad capitulum Arusiense.---Confirmatio X prebendarum tertie partis decimarum Giaf et iuris in spiritualibus et aliis. 
[LANGEBECK, Script. rer. Dan., uI, 388.]

INNOCENTIUS episcopus, seruus seruorum Dei, dilectis filiis, Arusiensi capitulo, salutem et apostolicam benedictionem.

Iustis petentium desideriis dignum est nos facilem prebere consensum, et uota, que a rationis tramite non discordant, effectu prosequente complere.  Cum igitur bone memorie Petrus, episcopus uester, in ecclesia uestra, que a predecessoribus suis fuerat quasi neglecta, de bonis suis patrimonialibus instituerit X prebendas, et dilectus filius S. electus uester successor ipsius ecclesie uestre omnes fundos, quos infra ambitum ciuitatis Arusiensis ad communem usum uestrum, et ad quarumdam predictarum prebendarum augmentum de mansionibus de Thorp, de Waslof, de Ostorp, de Cattorp et Fiarstorp, de Thorstentorp et Ech, tertiam partem contulerit decimarum, concessis etiam uobis Giaf et omni iure exactionis tam in spiritualibus quam in aliis de uniuersis uestris tam uillicis quam colonis uobis et per uos ecclesie  uestre, sicut ea omnia iuste et pacifice possidetis, auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Laterani IX Kal. Aprilis, pontificatus nostri anno decimo.



CXuI. Ad decanum et maiorem archidiaconum Parisiensem, et O. scholasticum.---Concessio altarium de Driencourt, et de uillari in Silua, et de Lupiuiuia. .
[uARIN, Archiues de Reims, II, 461, Cartul. de Saint-Remy, C., fol. 4, uo, n. XX].


INNOCENTIUS episcopus, seruus seruorum Dei . . . decano, et maiori archidiacono Parisiensi, et O. scholastico maioris ecclesie Coloniensis Parisius commoranti, salutem et apostolicam benedictionem.

Dilectis filiis D. Remensi canonico, et N. monasterii S. Remigii procuratore, in nostra presentia constitutis, dilectum filium nostrum I. Sanctorum Cosme et Damiani diaconum cardinalem, eis dedimus  auditorem in cuius presentia canonicus proposuit memoratus; quod bone memorie G. Remensis archiepiscopus ad petitionem decani et capituli Remensis Ecclesie, auctoritate indulgentie ab apostolica sibi sede indulte, ut scilicet altaria, decimas, redditus et alia que bone memorie W. predecessor ipsius monasteriis et quibusdam personis minus licite duxerat concedenda ad manum et potestatem suam canonice reuocaret, altaria de Louois, de Driencurte, et de uillari in Silua, ad Remensem ecclesiam de iure spectantia, que dictus W. predecessor ipsius, preter Remensium canonicorum assensum, ecclesie S. Remigii pro sua uoluntate contulerat, de prudentum uirorum consilio reuocauit, que cum idem G. archiepiscopus, dicto  canonico eiusdem fidelitate ac deuotione pensatis postmodum concessisset, supradicti monasterii monachi ad nostram audientiam appellantes fructus ad altaria predicta spectantes contra iustitiam occuparunt, unde canonicus supradictus donationem de ipsis altaribus sibi factam, auctoritate apostolica confirmari, et fructus medio tempore perceptos ex eis sibi restitui postulauit. Procurator uero monasterii ex aduerso respondit: Quod cum memoratus W. quondam Remensis archiepiscopus eidem monasterio canonice contulerit altaria supradicta, et ipsa donatio postea fuerit auctoritate sedis apostolice confirmata, eadem altaria fere usque ad hec tempora monasterium ipsum sine alicuius contradictione  possedit, propter quod procurator ipse sollicite postulabat, ut monasterium ab impetitione canonici supradicti absoluere dignaremus. Nos igitur [causam istam?] uestro duximus examini committendam, per apostolica scripta mandantes quatenus tam super premissis altaribus quam super aliis altaribus et rebus aliis, de quibus inter D. ac monasterium questio agitari dignoscitur, inquiratis plenius ueritatem, et quod canonicum fuerit, appellatione apostolica postposita, statuatis; facientes quod decreueritis, per censuram ecclesiasticam firmiter obseruari. Testes autem qui nominati fuerunt, si se gratia, odio uel timore subtraxerint, per eamdem districtionem, appellatione cessante, cogatis ueritati testimonium perhibere, nullis litteris  obstantibus, preter assensum partium a sede apostolica impetratis. Quod si non omnes his exsequendis potueritis interesse, duo uestrum ea nichilominus exsequantur.

Datum Laterani, uII Kalend. Aprilis, pontificatus uero nostri anno decimo.



CXuII. Ad Ludouicum  , abbatem monasterii S. uitonis uirdunensis, eiusque fratres.---Recipit eos sul protectione B. Petri, et enumerantur bona ad ipsos spectantia. 
[Bullam hanc edimus ad fidem apographi quod ex originali, in archiuio monasterii S. uitoni uirdunensis, fideliter transcriptum in Chartophylacio nostro reponi curauit D. Michel Colloz, abbatie S. Agerici uirdunensis subprior. Ad calcem apographi notulam hanc affixit D. Colloz. »L'original est écrit sur un parchemin, qui a un pied huit pouces de largeur, sur un pied dix pouces et demi de hauteur. Le sceau est perdu: il ne reste que des fils de soie, mi-partie rouge et iaune, après lesquels il pendait.« uerum in notis chronicis difficultas inest, quam declarabimus. BRÉQ. ibid., p. 1136.]


 Monet nos apostolice sedis, cui licet immeriti presidemus, auctoritas pro Ecclesiarum statu satagere; et, ne malignitate quorumlibet perturbentur, apostolico debent patrocinio communiri. Quapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, ad exemplar felicis recordationis Alexandri pape, predecessoris nostri, sub beati Petri et nostra protectione suscipimus, et presentis scripti priuilegio communimus. Inprimis si quidem statuentes, ut ordo monasticus, qui secundum Deum, et beati Benedicti Regulam, in monasterio uestro institutus esse dignoscitur, perpetuis ibidem temporibus  inuiolabiliter obseruetur. Preterea, quascunque possessiones, quecunque bona idem monasterium inpresentiarum iuste et canonice possidet, aut in futurum, concessione pontificum, largitione regum, uel principum, oblatione fidelium seu aliis iustis modis, prestante Deo, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium situm est, cum omnibus pertinentiis suis; quidquid iuris habetis apud Nouum uillare, apud Mancerias, apud Muceriolas, apud uillam ubi sal fit; capellam apud ipsum Nouum uillare, cum appendiciis suis, ex dono Wilrici et Theoderici; allodium de Igneis;  quidquid iuris habetis, apud Gaudini uillam; ecclesiam de Walemeis, et de Mainis, cum pertinentiis suis; ecclesiam de Bailuet, ecclesiam de Bulleinuilla, ecclesiam Montis S. Martini, cum pertinentiis earum; decimam de Moinauilla, in ea integritate in qua bone memorie Arnulfus  , uirdunensis  episcopus, rationabiliter noscitur contulisse; allodium ante uicum Sancti Amantii, infra bannum uestrum situm, ex dono Goberti, Raineri de Asperomonte, et Walteri, et Warneri, et heredum suorum; carratam feni in Rambaldi prato, de dono eorumdem uirorum Walteri et Warneri; cellam montis Sancti Martini, cum omnibus appendiciis suis, et allodium de Braz, de dono Lamberti de Sipiencort. Nihilominus etiam monasterium de Luceleburg, sicut ipsum de concessione bone memorie Arnoldi  , Treuirensis archiepiscopi, rationabiliter possidetis, et in authentico scripto ipsius archiepiscopi continetur, uobis et monasterio uestro auctoritate apostolica confirmamus  . Sane, noualium uestrorum que propriis manibus uel sumptibus  colitis, siue de uestrorum animalium nutrimentis, nullus a uobis decimas exigere, uel extorquere presumat. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, suppressa uoce, non pulsatis campanis, diuina officia celebrare. Liceat quoque uobis clericos, uel laicos e seculo fugientes liberos et absolutos, ad conuersionem recipere, et eos sine contradictione aliqua retinere. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia, preponatur, nisi quem fratres communi consensu, uel fratrum pars sanioris consilii, secundum Dei timorem, et S. Benedicti  Regulam prouiderent eligendum. Sepulturam etiam ipsius loci liberam esse decernimus, ut eorum deuotioni, et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum Ecclesiarum a quibus mortuorum corpora assumuntur.

Decernimus ergo, ut nulli omnino hominum liceat  prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur, eorum pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei, et Domini Redemptoris nostri  Iesu, aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

    Ego Ioannes  , Albanensis episcopus.
    Ego Ioannes  , Sabinensis episcopus.
    Ego Nicolaus  , Tusculanus episcopus.
    Ego Guido  , Prenestinus episcopus.
    Ego Ioannes  , tituli Sancti Stephani in Celio monte presbyter cardinalis.
    Ego Centhius  , tituli Sancti Laurentii in Lucina presbyter cardinalis.
     Ego Gregorius  , Sancti uitalis, tituli uestine, presbyter cardinalis.
    Ego Rogerius  , tituli Sancte Anastasie presbyter cardinalis.
    Ego Gregorius  , Sancti Georgii, ad uelum Aureum, diaconus cardinalis.
    Ego Guido  , Sancti Nicolai in Carcere Tulliano diaconus cardinalis.
     Ego Ioannes  , Sancte Marie in uia Lata diaconus cardinalis.
    Ego Guala  , Sancte Marie in Porticu diaconus cardinalis.
    Ego Ioannes  , Sanctorum Cosme et Damiani diaconus cardinalis.


Datum uiterbii  , per manum Ioannis, Sancte Marie in Cosmedin diaconi cardinalis, sancte Romane Ecclesie cancellarii, X Kalendas Iulii, indictione uIII, Incarnationis Dominice anno 1206, pontificatus uero domni Innocentii pape III anno decimo.



CXuIII. Ad abbatem  , et conuentum S. Bertini.---Congratulatur eis quod generose receperint priorem et monachos Cantuariensis Ecclesie, quos crudelis persecutio propriis sedibus exsulare cegerat  . 
[Ex Chartulario antico monasterii S. Bertini, t. XIX, fo 64, uerso. BRÉQ. ibid., p. 1139.]


Gratum gerimus et acceptum, ac deuotionem  uestram digna gratiarum in Domino prosequimur actione, quod sicut accepimus, dilectos filios priorem et monachos Cantuariensis Ecclesie, quos crudelis persecutio a propriis sedibus exsulare cegit, pio recipientes affectu, eis in suis necessitatibus tam libenter quam liberaliter subuenistis, per hoc euidentius iudicantes, uos et eorum passionibus compati, et doloribus condolere. Quia igitur Apostoli uos uere imitatores ostenditis, si aliorum onera caritatis humeris supportatis, uniuersitatem uestram monemus attentius et hortamur, per apostolica scripta mandantes, quatenus quod circa memoratos priorem et monachos laudabiliter incepistis, studeatis laudabilius consummare, ut, preter retributionis eterne premium, obtinere possitis  nostre gratie incrementum.

Datum uiterbii, XuII Kalendas Octobris, pontificatus nostri anno decimo.



CXIX. Ad Ioannem  , abbatem Sancti Germani de Pratis, eiusque fratres, in perpetuum.---Recipit eos sub protectione apostolica, et enumerantur bona ad ipsos spectantia. 
[Ex apographo, quod ad fidem autographi, in archiuis monasterii S. Germani de Pratis asseruati, diligenter exscripsit, ac nobiscum communicauit D. Poirier, BRÉQUIGNY, ibid., p. 1097.]


INNOCENTIUS episcopus, seruus seruorum Dei, dilectis filiis, IOANNI, abbati Sancti Germani Parisiensis, eiusque fratribus, tam presentibus quam futuris, regularem uitam professis, in perpetuum.

Monet nos apostolice sedis, cui, licet immeriti,  presidemus, auctoritas, ut de statu omnium Ecclesiarum generalem debeamus sollicitudinem gerere, et circa tuitionem earum precipue uigilare, que specialiter beati Petri iuris existunt, et ad nostram iurisdictionem, nullo mediante, pertinent, et tutelam. Quapropter, dilecti in Domino filii, uestris iustis postulationibus clementer annuimus, et monasterium uestrum, quod Romane Ecclesie specialiter adherere dignoscitur, ad exemplar pie recordationis Alexandri pape, predecessoris nostri, sub beati Petri et nostra protectione suscipimus; et presentis scripti priuilegio communimus; statuentes, ut quascunque possessiones, quecunque bona idem monasterium impresentiarum iuste et canonice possidet, aut in futurum  concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant; in quibus hec propriis duximus exprimenda uocabulis:

In episcopatu Senonensi, ecclesias de Emant, ecclesiam Montis Macheu, ecclesiam de Matricolis, ecclesiam Beati Germani iuxta Musteriolum, ecclesiam de Laual, ecclesiam Sancti Petri de ueteribus Matriolis, ecclesiam de Balneolis; in episcopatu Parisiensi, ecclesiam Sancti Germani-ueteris infra urbem, ecclesiam uille Noue, ecclesiam de Crona, ecclesiam de ualenton, ecclesiam  de Thodasio, ecclesiam de Perodio, ecclesiam Antoniaci, ecclesiam de uerrariis, ecclesiam de Aureinuilla, ecclesiam de Surisnis; in episcopatu Carnotensi, ecclesiam Sancti Martini de Drocis, ecclesiam Sancte Marie Magdalene de Monte Caluulo, ecclesiam Domini Martini, ecclesiam Laoniarum, ecclesiam de Neelfleta, ecclesiam de Septulia; in episcopatu Rothomagensi, ecclesiam Leodegarii, ecclesiam de uilers, ecclesiam de Longuersa; in Suessionensi episcopatu, ecclesiam de Nouigento; in Meldensi episcopatu, ecclesiam de Colli, ecclesiam Beate Marie de Romainuillare, ecclesiam de Monteri, ecclesiam de Abeli; in Eduensi episcopatu,  ecclesiam de Gillis, ecclesiam de uilerbichet, ecclesiam de Marri; in Bituricensi episcopatu, ecclesiam de Britimaco, ecclesiam Noueuille, ecclesiam de Lemauso; in Pictauensi episcopatu, ecclesiam de Naintriaco, ecclesiam Sancti Ioannis de Foro Castri-Eraudi.

Predictas autem ecclesias, cum omnibus ad eas pertinentibus, sicut eas canonice possidetis, uobis et monasterio uestro, auctoritate apostolica confirmamus, presentis scripti pagina statuentes, ut in iis representationes presbyterorum sine contradictione qualibet habeatis, sicut predecessores uestri, et uos ipsi, ab antiquo noscuntur habuisse. Si uero presbyteri, qui ad representationem uestram in uestris ecclesiis fuerint instituti, de temporalibus  uobis respondere noluerint, subtrahendi eis temporalia, que a uobis tenent, liberam habeatis auctoritate apostolica facultatem.

Decernimus ergo, ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia illibata et integra conseruentur, eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit,  potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Innocentius, catholice Ecclesie episcopus.
    Ego Ioannes, Albanensis episcopus.
    Ego Ioannes, Sabinensis episcopus.
    Ego Nicolaus, Tusculanensis episcopus.
     Ego Guido, Prenestinus episcopus.
    Ego Gregorius, Sancti Georgii ad uelum Aureum diaconus cardinalis.
    Ego Guido, Sancti Nicolai in Carcere Tulliano diaconus cardinalis.
    Ego Ioannes, Sancte Marie in uia Lata diaconus cardinalis.
    Ego Guala, Sancte Marie in Porticu diaconus cardinalis.
    Ego Ioannes, Sanctorum Cosme et Damiani diaconus cardinalis.
    Ego Pelagius, Sancte Lucie ad Septa Solis diaconus cardinalis.
     Ego Cinthius, tituli Sancti Laurentii in Lucina presbyter cardinalis.
    Ego Benedictus, tituli Sancte Susanne presbyter cardinalis.
    Ego Rogerius, tituli Sancte Anastasie presbyter cardinalis.


Data Corneti, per manum Ioannis, Sancte Marie in Cosmedin diaconi cardinalis, sancte Romane Ecclesie cancellarii, uI Id. Nouembris, indictione XI  , Incarnationis Dominice anno 1207, pontificatus uero domni Innocentii PP III anno X.



CXX. Ad abbatem  et conuentum Sancti Bertini.---Diuisiones cantoriarum et personatuum de Calais, et aliarum parochiarum, factas per iudices ab apostolica sede delegatos, confirmat. 
[Ex archiuio monasterii S. Bertini, capsa Papalia, no 64. BRÉQ. ibid., p. 1140.]


Annuere consueuit sedes apostolica piis uotis, et honestis petentium precibus fauorem beneuolum impertiri. Eapropter, dilecti in Domino filii, uestris iustis precibus inclinati, diuisiones cantoriarum et personatuum de Calais, et aliarum parochiarum uestrarum, factas per iudices a sede apostolica delegatos, sicut rationabiliter ac prouide facte sunt, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis  infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, XII Kalendas Decembris, pontificatus nostri anno decimo.



CXXI-CXXII. Priuilegium quod procuratio prelatorum non transcendat ualorem Iu marcarum. 
[uARIN, Arch. adm. de Reims, II, 466. Cartul. de Saint-Remi, A., 45.]

INNOCENTIUS episcopus . . . . ad memoriam et obseruantiam perpetuam.

 Contra grauamina que in procurationibus ratione uisitationis debitis, inferebantur subditis a prelatis, prouiderant salubriter canonica instituta circa euectionum et personarum multitudinem, epularumque immoderantiam aliasque superfluitates statuendo modestiam debitam obseruari, ut nec exigendo nimium prelati excederent, nec in exhibendo superflue  subditi grauarentur, fieretque uisitatio ad salutem animeque letitiam et non ad afflictionem et tedium subiectorum. uerum quia nonnulle adhuc de huiusmodi procurationibus querimonie audiuntur, nos uolentes pastorali sollicitudine prouidere, taliter in hac parte, quod tollatur omnino grauandi occasio, et cesset prorsus materia murmurandi, apostolica auctoritate statuimus ut archiepiscopis, episcopis, archidiaconis aliisque prelatis personaliter uisitantibus, ab ecclesiis et locis uisitatis exhibeantur procurationes in uictualibus et aliis necessariis moderate, ita quod hec secundum communem rerum estimationem singulorum locorum uel sumptus qui pro his fient, summam seu ualentiam quatuor marcarum argenti in nulla procuratione  transcendant; prouiso tamen quod secundum maiorem uel minorem euectionum et personarum numerum pro maioritate, uel minoritate prelatorum in concilio Lateranensi taxatum, fiant usque ad summam ipsam uel infra huiusmodi procurationum expense, sed in locis in quibus maior fertilitas uel copia rerum habetur, et ubi minores sunt redditus, seu ecclesiastice facultates, minus secundum ampliorem necessariorum ubertatem et paruitatem prouentuum, in ipsis procurationibus expendatur. Si autem amplius in huiusmodi procurationibus fuerit expensum, prelati recipientes restituere in utilitatem ecclesiarum a quibus eas receperint, et illi qui eos exhibuerint erogare de suo proprio pauperibus duplum eius quod taliter ultra  expensum exstiterit, compellantur; alia nichilominus pena multandi si uisum fuerit expedire. Ceteris nichilominus que pro huiusmodi uisitationibus et procurationibus generaliter statuta esse noscuntur, manentibus semper saluis.

Nulli ergo omnino hominum liceat hanc paginam nostre constitutionis et confirmationis infringere, aut ei ausu temerario contraire. Si quis autem hoc attentare presumpserit, indignationem omnipotentis Dei ac beatorum Petri et Pauli apostolorum eius se nouerit incursurum.

Datum Laterani, II Kalend. Martii, pontificatus nostri anno undecimo.



CXXIII. Abbati  Sancti Euurtii, decano Sancti Auiti, et archidiacono Aurelianensi.---Ut episcopum Cenomanensem  , ad conseruanda instrumenta pacis inter abbatem et conuentum S. Dionysii ac uicecomitem Castroduni celebrate, cogant. 
[Ex apographo, quod ad fidem autographi, in archiuis monasterii S. Dionysii in Francia asseruati, diligenter exscripsit, ac nobiscum communicauit D. Poirier.

 INNOCENTIUS episcopus, seruus seruorum Dei, dilectis filiis, abbati Sancti Euurtii, decano Sancti Auiti, et . . . . . archidiacono Aurelianensi, salutem et apostolicam benedictionem.

Significantibus dilectis filiis, abbate  ac conuentu Sancti Dionysii, ad nostram noueritis audientiam peruenisse, quod uenerabilis frater noster. . . Cenomanensis episcopus  , instrumenta pacis inter eos, et uicecomitem Castridunensem, super ecclesia de Cergiaco solemniter celebrate, prout predecessores ipsius tenuisse dicuntur, conseruare recusat; unde, eidem dedimus in mandatis, ut instrumenta ipsa, prout predecessores eius seruasse  noscuntur, diligenti cura conseruare procuret. Quocirca, discretioni uestre per apostolica scripta mandamus, quatenus, si dictus episcopus quod mandauimus neglexerit adimplere, uos eum ad id, ut tenetur, monitione premissa, districtione qua conuenit, appellatione remota, cogatis; et si non omnes his exsequendis potueritis interesse, duo uestrum ea nichilominus exsequantur.

Datum Laterani, Kal. Aprilis, pontificatus nostri anno undecimo.



CXXIu. Ad abbatem et fratres Welegradenses.---Confirmat fundationem monasterii Welegradensis, iuraque et regulas fratrum eiusdem stabilit. 
[BOCZEK, Cod. dipl. Morauie, II, 45. E codice chart. ms. Welehrad. sec. ineuntis Xu, in-fol., f. 94.]


INNOCENTIUS episcopus, seruus seruorum Dei, dilectis filiis . . . abbati Welegradensi eiusque fratribus, tam presentibus quam futuris, regularem uitam professis, in perpetuum.

Religiosam uitam eligentibus apostolicum conuenit adesse presidium ne forte cuiuslibet temeritatis incursus aut eos a proposito reuocet, aut robur, quod absit, sacre religionis infringat. Eapropter, dilecti in Domino filii, uestris iustis postulationibus clementer annuimus et monasterium uelicardi in quo diuino mancipati estis obsequio sub beati Petri et nostra protectione suscipimus et presentis scripti priuilegio communimus.  In primis siquidem statuendo, ut Ordo monasticus, qui secundum Deum et Beati Benedicti Regulam atque institutionem Cisterciensium fratrum in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis.

 Locum ipsum, in quo prefatum monasterium situm est cum omnibus pertinentiis suis, grangias cum pertinentiis, cum pratis, uineis, terris, nemoribus, usuagiis et pascuis in bono et plano, in aquis et molendinis, in uiis et semitis, et omnibus aliis libertatibus et immunitatibus suis. Sane laborum uestrorum quos propriis manibus aut sumptibus colitis tam de terris cultis quam incultis, siue de hortis et uirgultis, et piscationibus uestris, uel de nutrimentis animalium uestrorum nullus a uobis decimas exigere uel extorquere presumat. Liceat quoque uobis clericos uel laicos liberos et absolutos e seculo fugientes ad conuersionem uestram recipere, et eos absque contradictione aliqua retinere. Prohibemus insuper ut nulli fratrum uestrorum,  post factam in monasterio uestro professionem, fas sit sine abbatis sui licentia de eodem loco discedere; discedentem uero absque communium litterarum uestrarum cautione nullus audeat retinere; quod si quis retinere presumpserit, licitum uobis sit in ipsos monachos uel conuersos regulares sententiam promulgare. Illud districtius inhibentes ne terras seu quodlibet beneficium ecclesie uestre collatum liceat alicui personaliter dare seu alio modo alienare absque consensu totius capituli uel maioris aut sanioris partis ipsius. Si que uero donationes uel alienationes aliter quam dictum est facte fuerint, eas irritas esse censemus. Ad hec etiam prohibemus ne aliquis monachus siue conuersus sub professione uestre domus astrictus  sine consensu et licentia abbatis et maioris partis uestri capituli pro aliquo fide iubeat uel ab aliquo pecuniam mutuo accipiat ultra pretium capituli uestri prouidentia constitutum, nisi propter manifestam domus uestre utilitatem; quod si facere presumpserit, non teneatur conuentus pro his aliquatenus respondere. Licitum preterea sit uobis in causis propriis, siue ciuilem siue criminalem contineant questionem, fratrum uestrorum testimoniis uti, ne pro defectu testium ius uestrum in aliquo ualeat deperire. Insuper auctoritate apostolica inhibemus, ne ullus episcopus uel alia quelibet persona ad synodos uel conuentus forenses uos ire uel iudicio seculari de propria substantia uel possessionibus  uestris subiacere compellat, ne ad domos uestras causa ordines celebrandi, causas tractandi, uel conuentus aliquos publicos conuocandi uenire presumat, nec regularem abbatis uestri electionem impediat, aut de instituendo uel remouendo eo, qui pro tempore fuerit, contra statuta Cisterciensis Ordinis se aliquatenus intromittat. Si uero episcopus in cuius parochia domus uestra fundata est, cum humilitate ac deuotione qua conuenit, requisitus substitutum abbatem benedicere et alia que ad officium episcopale pertinent, uobis conferre renueret, licitum sit eidem abbati, si tamen sacerdos fuerit, proprios nouitios benedicere, et alia que ad  officium suum pertinent, exercere, et uobis omnia ab alio episcopo percipere, que a uestro fuerint indebite denegata. Illud adiicientes, ut in recipiendis professionibus que a benedictis uel a benedicendis abbatibus exhibentur, ea sint episcopi forma et expressione contenti, que ab origine ordinis noscitur instituta, ut scilicet abbates ipsi episcopo saluo ordine suo profiteri debeant et contra statuta Ordinis sui nullam professionem facere compellantur. Pro consecratione uero altarium uel ecclesiarum, siue pro obtentu consuetudinis, uel alio modo quidquam audeat extorquere, sed hec quecunque malueritis  , catholicum adire antistitem, gratiam et communionem apostolice sedis habentem, qui nostra fretus auctoritate uobis quod postulatis impendat. Quod si  sedes diecesani episcopi forte uacauerit, interim omnia ecclesiastica sacramenta a uicinis episcopis accipere libere et absque contradictione possitis, sic tamen, ut ex hoc in posterum propriis episcopis nullum preiudicium generetur. Quia uero interdum propriorum episcoporum copiam non habetis, si quem episcopum Romane sedis, ut diximus, communionem habentem et de quo plenam notitiam habeatis, per uos transire contigerit, ab eo benedictiones uasorum et uestium, consecrationes altarium, ordinationes monachorum auctoritate apostolice sedis recipere ualeatis. Porro si episcopi uel alii ecclesiarum rectores in monasterium uestrum uel personas inibi constitutas, suspensionis, excommunicationis uel interdicti sententiam promulgauerint,  siue etiam in mercenarios uestros pro eo quod decimas non soluitis, siue aliqua eorum, que ab apostolica benignitate uobis indulta sunt, seu benefactores uestros pro eo quod aliqua uobis beneficia uel obsequia ex caritate prestiterint, uel ad laborandum aduenerint in illis diebus in quibus uos laboratis, et alii feriantur, eamdem sententiam protulerint, ipsam tanquam contra sedis apostolice indulta prolatam duximus irritandam. Nec littere ulle firmitatem habeant quas tacito nomine Cisterciensis Ordinis, et contra tenorem apostolicorum priuilegiorum constiterit impetrari. Preterea cum commune interdictum terre fuerit, liceat uobis nichilominus in uestro monasterio exclusis excommunicatis  et interdictis diuina officia celebrare. Paci quoque ac tranquillitati uestre paterna in posterum sollicitudine prouidere uolentes, auctoritate apostolica prohibemus ut infra clausuras locorum uestrorum seu grangiarum uestrarum nullus rapinam seu furtum facere, ignem apponere, sanguinem fundere, hominem temere capere, uel interficere, seu uiolentiam audeat exercere. Preterea omnes libertates et immunitates a predecessoribus nostris Romanis pontificibus ordini uestro concessas, nec non et exemptiones secularium exactionum a regibus et principibus, uel aliis fidelibus rationabiliter uobis indultas auctoritate apostolica confirmamus,  et presentis scripti priuilegio communimus.

Decernimus ergo ut nulli omnino hominum liceat prefatum monasterium temere perturbare aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate.

Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo  corpore ac sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat.

Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant et apud districtum Iudicem premia eterne pacis inueniant. Amen.

Datum Laterani per manum Ioannis, S. Marie in Cosmedin diaconi cardinis, sancte Romane Ecclesie cancellarii, II Kalendas Maii, indictione XI, Incarnationis Dominice anno 1208, pontificatus uero domini Innocentii pape III, anno undecimo.



CXXu. Ad Petrum  abbatem monasterii Sancte Marie Noui-Castri, [al. Noui-Burgi], eiusque fratres.---Recipit eos sub protectione, et enumerantur bona ad ipsos spectantia. 
[Ex apographo, quod ad fidem autographi, in archiuis monasterii S. Marie Noui Castri asseruati, diligenter exscriptum nobiscum communicauit bone memorie D. abbas Grandidier. BREQUIGNY, ibid.]


INNOCENTIUS episcopus, seruus seruorum Dei, dilectis filiis, PETRO, abbati monasterii Sancte Marie Noui-Castri, eiusque fratribus, tam presentibus quam futuris, regularem uitam professis, in perpetuum.

Religiosam uitam eligentibus, apostolicum conuenit adesse presidium, ne forte cuiuslibet temeritatis  incursus aut eos a proposito reuocet, aut robur, quod absit, sacre religionis infringat. Eapropter, dilecti in Domino filii, uestris iustis postulationibus clementer annuimus, et monasterium Sancte Marie Noui-Castri, in quo diuino estis obsequio mancipati, sub beati Petri et nostra protectione suscipimus, et presentis scripti priuilegio communimus; imprimis siquidem statuentes, ut ordo monasticus, qui secundum Deum et beati Benedicti Regulam, atque institutionem Cisterciensium fratrum, in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea, quascunque possessiones,  quecunque bona idem monasterium impresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus uocabulis exprimenda:

Locum ipsum in quo prefatum monasterium situm est cum omnibus pertinentiis suis; grangiam Tochendorf, grangiam Hitendorf, grangiam Lobach, grangiam Harthusen, grangiam Dunnenheim, grangiam Dalheim, grangiam Bathenheim, grangiam Wilre, grangiam Erengersuilre, grangiam Selbouen, grangiam Sconenuelt, grangiam Mulenbach,  grangiam Bretenbach, grangiam Paphenburnen, grangiam Lachen, grangiam uilenbach, grangiam Honocheit, cum uinchinhouen, grangiam Suuelnheim et grangiam Heckenheim, cum omnibus pertinentiis suis, agris scilicet, pratis, aquis, siluis cultis et incultis, etc., etc.

Datum Laterani, per manum Ioannis, sancte Romane Ecclesie cancellarii, Sancte Marie in Cosmedin diaconi cardinalis, III Nonas Maii, indictione undecima, Incarnationis Dominice anno 1208, pontificatus uero, domini Innocentii pape III anno undecimo.



CXXuI. Ad abbatem et conuentum Westmonasteriensem.---Omnibus qui annuatim ad Sancti Edwardi ecclesiam Westmonasterii accesserint, unius anni et quadraginta dierum indulgentiam concedit. 
[RYMER, Federa, Litt., etc., I, 101, ex originali in Turre London.]


INNOCENTIUS episcopus, seruus seruorum Dei, dilectis filiis abbati et conuentui Westmonasterii London., ordinis Sancti Augustini, salutem et apostolicam benedictionem.

In sanctorum festiuitatibus, que a Christi fidelibus uotiua celebritate coluntur, dignis laudibus glorificatur Omnipotens, sanctis ipsis debitus honor impenditur, et animarum profectus deuotione congrua procuratur.

Unde nos, qui fidelium ipsorum curam gerimus  generalem, cum pre omnibus que nostre incumbunt sollicitudini ad illorum salutem intendere teneamur, multo desiderio cupimus, ut illorum memoriam quos exutos iam corpore stola glorie induit Rex celestis uenerabiliter recolentes, ipsorum festa et celebri agant obseruantia, et solemnitate annua prosequantur, ac ut tanto accuratius ad eorum cultum se preparent quanto plus ipsum animabus senserint profuturum, cum nonnunquam insigniis quibusdam spiritualibus, indulgentiis uidelicet et remissionibus, magnificare studemus ipsos deuote illum exsequentibus benignitate apostolica largiendo.

Hinc est quod cum ecclesia uestra in honore beati Edwardi constructa esse dicatur, nos ipsum coli  reuerentia debita cupientes, omnibus uere penitentibus et confessis, qui ad eamdem ecclesiam in illius festo pura intentione accesserint annuatim, de omnipotentis Dei misericordia et beatorum Petri et Pauli apostolorum eius, auctoritate confisi, unum annum et quadraginta dies de iniuncta sibi penitentia misericorditer relaxamus.

Datum Asisii, II Kalend. Iunii, pontificatus nostri anno XI.



CXXuII. Ad burgenses S. Remigii Remensis.---Priuilegium de assisia. 
[uarin. Archiu. adm. de Reims, II, 472, ex chartulario S. Remigii.]

 INNOCENTIUS . . . . , dilectis filiis ciuibus de burgo S. Remigii Remensis.

. . . . Gratum gerimus et acceptum, ac deuotionem uestram plurimum in Domino commendamus, quod, sicut est nostris auribus intimatum, constitutionem quamdam que a uobis assisia uulgariter appellatur, prouida pietate fecistis, ut de bonis uestris certam annualiter quantitatem monasterio B. Remigii conferatis. Nos igitur, qui ex iniuncto nobis apostolatus officio, pietatis tenemus opera fouere, constitutionem ipsam sicut prouide facta est approbantes, uniuersalitatem uestram monemus . . . . quatenus eam uniuersaliter obseruetis . . . . abbati S. Germani de Pratis, decano et archidiacono Parisiensibus  dedimus in mandatis ut, si quis malitiose hoc impedire presumpserit, presumptionem eorum per censuram ecclesiasticam, sublato appellationis obstaculo, iustitia mediante, compescant.

Datum Anagnie, Iu Non. Iunii, pontificatus nostri anno XI.



CXXuIII. Ad abbatem de Gerstyn, Henricum de Witin et Tutonem de Heiburch, plebanos Patauiensis diecesis.---Causam quamdam monasterii Medlicensis, in qua ab episcopo Olomucensi minus equa sententia prolata esse perhibebatur, de nouo inquiri mandat. 
[BOCZEK, Cod. dipl. Morauie, II, 48].

INNOCENTIUS episcopus, seruus seruorum Dei, dilectis filiis abbati de Gerstyn et magistro HENRICO  de Witin et TUTONI de Heiburch plebanis Patauiensis diecesis, salutem et apostolicam benedictionem.

Accedens ad presentiam nostram filius abbas Medlicensis graui nobis conquestione monstrauit, quod uenerabilis frater noster episcopus Olomucensis et dilecti filii abbas de Sancta Cruce, et decanus de S. Agatha, Patauiensis diecesis, ipsius coniudices delegati a nobis contra eum, licet aliqua causa, que ipsum tangere uideretur, commissa eis, sicut dicitur, non fuisset, iniquam sententiam protulerunt, per quam monasterium ante dictum incurrisse dignoscitur non modicum detrimentum. Cum igitur nemo debeat iniuste grauari, discretioni uestre per apostolica scripta mandamus quatenus uocatis quos propter hoc uideritis euocandos et inquisita  super his diligentius et cognita ueritate, quod iustum fuerit, appellatione postposita, statuentes, faciatis quod decreueritis per censuram ecclesiasticam firmiter obseruari. Nullis litteris ueritate et iustitie preiudicantibus a sede apostolica impetratis. Quod si non omnes his exsequendis potueritis interesse, duo uestrum nichilominus exsequantur.

Datum uiterbii, XII Kalendas Septembris, pontificatus nostri anno decimo.



CXXIX. Ad Bartholomeum Theatinum episcopum.---Priuilegia omnia Ecclesie Theatine a Rom. impp. et summis pontificibus indulta confirmat . . 
[UGHELLI, Italia sacra, uI, 715.]


INNOCENTIUS episcopus, seruus seruorum Dei, uenerabili fratri BARTHOLOMAEO Theatino episcopo, eiusque successoribus canonice substituendis in perpetuum.

In eminenti sedis apostolice specula disponente Domino constituti, ex iniuncto nobis a Deo apostolatus officio fratres nostros episcopos sincera caritate diligere, et Ecclesiis sibi commissis suam debemus iustitiam conseruare, pro ipsorum quoque statu nos oportet satagere, atque eorum quieti salubriter auxiliante Domino prouidere. Eapropter, uenerabilis in Christo frater episcope, tuis iustis postulationibus clementer annuimus, et ad exemplar  fel. mem. Nicolai, Paschalis, Eugenii, Alexandri et Clementis, predecessorum nostrorum Romanorum pontificum, B. Thome Theatinam Ecclesiam, cui Domino auctore preesse dignosceris, sub beati Petri et nostra protectione suscipimus, et presentis scripti priuilegio communimus, statuentes, ut quascunque possessiones, quecunque bona eadem ecclesia in presentiarum iuste et canonice possidet, aut in futurum concessione pontificum, largitione regum, uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus, et illibata permaneant, in quibus hec propriis duximus exprimenda uocabulis.

Parochiam Theatine Ecclesie, sicut antiquis, et  iustis limitibus terminatur, scilicet a Staffilo inter Montes, et ipso Monte de Ursa, et quomodo pergit in Cola et ponit terminum in aqua subtus terra usque ad aquam Sonutam et quomodo pergit usque in montem de teste et uadit per crinis montem, et qualiter pergit usque montem Sclaui, et quomodo pergit in ipsum flumen, quod dicitur Trignum usque ad littora maris, et per littora maris usque in Piscariam, et redit in priorem finem, uidelicet in priori Staffello. Preterea ipsam Theatinam ciuitatem, castellum Triuilianum, uillam magnam, Montem Filardi, castellum Orni, castellum Mucela, castellum S. Pauli, castellum quod dicitur Furca, castellum Genesteale, castellum S. Cesidii, cum eorum pertinentiis; ultra Piscariam uero castellum  montis Siluani, ecclesiam S. Marie in Rigoli, castellum Sculcule, castellum Lastiniam, ecclesiam S. Marie de Palatio, ecclesiam S. Iuste, cum pertinentiis suis. In Aterno, plebem S. Leguntiani et Domitiani, ecclesiam S. Thome, S. Saluatoris, ecclesiam S. Ierusalem, et ecclesiam S. Nicolai, cum omnibus eorum pertinentiis, decimam Pontis et Portus Nicini; in Bucelania, ecclesiam S. Saluatoris, et S. Angeli cum decimis comitis, plebem S. Siluestri, decimas comitis in castello S. Angeli, in castello Trium Frontium, et decimas castellorum, que in Theatino episcopatu sub dominio comitis Roberti de Rotello fuerunt, et quod Theatina Ecclesia in castello Septi tenet, ecclesiam S. Marie in Bari, ecclesiam S. Blasii in Lanciano, monasterium  S. Martini de Palectu, ecclesiam S. Leciri in Atissa cum omnibus pertinentiis suis, monasterium S. Ioannis in Arclano, monasterium S. Angeli in Cornacula cum omnibus pertinentibus suis; in monte Oderisii, ecclesiam S. Nicolai, et medietatem ecclesie S. Marie, ecclesiam S. Saluatoris, et ecclesiam S. Petri cum pertinentiis earum, monasterium S. Mauri cum beneficio suo, monasterium S. Salui, ecclesiam S. Nicolai de Eremitorio in Ortona, ecclesiam S. Marie et S. Georgii cum earum pertinentiis, monasterium S. Marie in basilica in ciuitate Luparelli, plebem S. Petri cum pertinentiis suis, monasterium S. Mandi in Palatio, ecclesiam S. Iacobi de Turcella cum pertinentiis suis, monasterium  S. Pancratii, monasterium S. Marie de Lecto, cum casali, aliisque ad ipsum pertinentibus, monasterium S. Martini in ualle, monasterium S. Iusti in de Cosule; in castro Gessi, plebem S. Marie cum pertinentiis suis, plebem S. Martini filiorum Tresidii, ecclesiam S. Marie de Casa Candidella, ecclesiam S. Petri in castro Lori, ecclesiam Lori, ecclesiam S. Marie in Biario, ecclesiam S. Blasii, monasterium S. Petri in Campo, ecclesiam S. Nicolai de Summo uiculo, ecclesiam Sancte Marie de Lacento in Abbateio, plebem S. Martini cum pertinentiis suis, ecclesiam S. Ioannis de Plebe, plebem de Iuliano, plebem S. Cecofidi, plebem de Pizzo Corbario, ecclesiam S. Lucie de Argelli, ecclesiam S. Lini, plebem de Orcula,  plebem S. Marie in ualle, plebem S. Marie de Caramanico, plebem S. Ioannis de Abbateio, ecclesiam S. Cesidii, et ecclesiam S. Pontii de S. ualentino in castello de Tocco, ecclesiam S. Mandi in Pescle, ecclesiam S Eustachii, ecclesiam S. Martini de Fara inter montes, ecclesiam S. Ioannis de Pedara, ecclesiam S. Nicolai de Cantalupo, ecclesiam S. Saluatoris de Linari, ecclesiam S. Marie de Sparpalia, ecclesiam S. Marie de Ilice, ecclesiam S. Saluatoris de ualle surda, ecclesiam S. Marie de ualle Corunelli, ecclesiam S. Trinitatis de Fragne, ecclesiam S. Ioannis de uicaldo cum omnibus pertinentiis earum, ecclesiam S. Petri de Troia, et ecclesiam S. Marie de Tasso.

Decernimus ergo ut nulli omnino hominum liceat  predictam ecclesiam temere perturbare, aut eius possessiones auferre, uel ablatas retinere, minuere, aut aliquibus uexationibus fatigare; sed omnia integra conseruentur eorum, pro quorum sustentatione, et gubernatione concessa sunt usibus omnimodis profutura, saluo B. Petri iure proprietatis, et apostolice sedis auctoritate. Si qua igitur in futurum ecclesiastica, secularisque persona hanc nostre concessionis paginam sciens contra eam temere uenire tentauerit, secundo, tertioue commonita, nisi congrua satisfactione correxerit, potestatis, honorisque sui dignitate careat, reamque se diuino Iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu  Christi aliena fiat, etc., etc. Amen, amen.

Ego Innocentius catholice Ecclesie episcopus.




Datum per manus Ioannis S. Marie in Cosmedin diac. card., S. R. E. cancellarii, XIu Kal. Nou., ind. XII, Incarnat. Dom. an. 1208, pontif. uero domini Innocentii pape III an. XI.



CXXX. Ad abbatem et  conuentum S. uedasti Atrebatensis.---Inhibet ne quis sine testimonio litterarum eorum pecuniam concedat mutuo alicui monachorum. 
[Ex Archiuio Monasterii S. uedasti Atrebatensis, in Capella S. Boni. BRÉQ., ibid., p. 1140.]


Officii nostri sollicitudo requirit et pietas exhortatur, ut sic Ecclesiarum indemnitatibus prouidere curemus ne ulterius inde sustineant lesionem, in quo graue pluries noscuntur dispendium incurrisse. Cum igitur, sicut nostris est auribus intimatum, nonnulli monachi monasterii uestri, sine freno ac obice, relicto claustro, per campum licentie discurrentes, nomine uestro pecuniam aliquando mutuo accipiant, et ad solutionem ipsius, quandoque per Regem, uel modis aliis, creditores faciant uos compelli, nos, indemnitati monasterii memorati paterna uolentes sollicitudine precauere, auctoritate presentium  districtius inhibemus, ne quis sine testimonio litterarum uestrarum pecuniam concedat mutuo alicui monachorum. Si quis uero, contra prohibitionem nostram, id de cetero facere attentarit, monasterium ipsum ad solutionem ipsius pecunie decernimus non teneri. Nulli ergo omnino hominum liceat hanc paginam nostre inhibitionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli, apostolorum eius, se nouerit incursurum.

Datum Laterani, XuII Kalendas Ianuarii, pontificatus nostri anno undecimo.



CXXXI. Ad Odonem  abbatem S. uedastieiusque fratres.---De confirmatione priuilegiorum  . 
[Ex Chartulario monasterii S. uedasti Atrebatensis. BRÉQ. ibid., p. 1141.]


INNOCENTIUS episcopus, seruus seruorum Dei, dilectis filiis ODONI, abbati Sancti uedasti, eiusque fratribus, tam presentibus quam futuris, regularem uitam professis in perpetuum.

Quoties illud a nobis petitur, quod religioni et honestati conuenire dignoscitur, animo nos decet libenti concedere, et petentium desideriis congruum impertiri suffragium. Eapropter, dilecti in Domino filii, uestris iustis postulationibus clementer annuimus, et prefatum monasterium, quod specialiter  nostri iuris esse dignoscitur, ad exemplar felicis recordationis Alexandri pape predecessoris nostri, sub beati Petri, et nostra protectione suscipimus, et presentis scripti priuilegio communimus. Inprimis siquidem statuentes, ut ordo monasticus, qui secundum Deum, et beati Benedicti Regulam, in eodem loco institutus esse dignoscitur, perpetuis ibidem temporibus inuiolabiliter obseruetur. Preterea, quascunque possessiones, quecunque bona idem monasterium inpresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant.

 Sane, noualium uestrorum, que propriis manibus aut sumptibus colitis, siue de nutrimentis animalium uestrorum, uel que continentur in proprio fundo uillarum uestrarum, de Myolens uidelicet, et de Eunanmaynil, et de Tanscamp, nullus a uobis decimas presumat exigere. Prohibemus itaque, ut nullus terras uel possessiones quas a uestro tenet monasterio, aliis ecclesiis, uel monasteriis in uita, seu in morte conferre, uel ab ipso alienare, absque licentia, uel assensu uestro presumat. Preterea, in ecclesiis quas tenetis secundum predecessoris nostri bone memorie Urbani pape secundi decretum, presbyteros eligatis, et episcopis, in quorum parochiis ecclesie uestre site sunt, presentetis, qui, si  ab ipsis canonice reprobari non poterunt, animarum curam ab eis suscipiant, et de cura plebis ipsis respondeant, uobis autem pro rebus temporalibus debitam subiectionem exhibeant. Ad hec, quoniam illas personas, et earum loca decorare debemus singulari prerogatiua honoris et dignitatis, et gratie nostre priuilegio communire, quas beato Petro, et nobis deuotas esse cognoscimus, et ad iurisdictionem sacrosancte Romane Ecclesie nullo mediante certum est pertinere, feruorem sincerissime deuotionis, et fidei, quas uos et monasterium uestrum circa eamdem sacrosanctam Romanam Ecclesiam, et specialiter circa personam nostram, constanter  et laudabiliter geritis, studiosius attendentes, considerantes quoque, quomodo idem monasterium ad ius et dispositionem apostolice sedis principaliter et proprie, nullo mediante pertineat, tibi, fili abbas, et per te successoribus tuis, de consueta clementia et benignitate eiusdem apostolice sedis, usum tunice et dalmatice in precipuis festiuitatibus infra missarum solemnia concedimus, ut quanto largitione muneris et gratie nostre, amplius fueritis decorati, tanto circa honorem et obsequium predicte sacrosancte Romane Ecclesie, debeatis promptiores inueniri. Preterea, altare de Streis, sicut ipsum ex concessione Morinensis episcopi  rationabiliter possidetis, uobis auctoritate apostolica confirmamus.

 Decernimus ergo, ut nulli omnino hominum liceat prefatum monasterium temere perturbare, aut eius possessiones auferre uel ablatas retinere, minuere, seu quibuslibet uexationibus fatigare, sed illibata omnia et integra conseruentur, eorum pro quorum gubernatione et sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate  cognoscat, et a sacratissimo corpore ac sanguine Dei, et Domini Redemptoris nostri Iesu Christi aliena fiat, atque in extremo examine districte ultioni subiaceat; cunctis autem eidem loco sua iura seruantibus sit pax Domini nostri Iesu Christi, quatenus  et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Innocentius, catholice Ecclesie episcopus.
    Ego Petrus  , Portuensis et Sancte Rufine episcopus.
    Ego Ioannes  , Albanensis episcopus.
    Ego Ioannes  , Sabinensis episcopus.
    Ego Nicolaus  , Tusculanus episcopus.
    Ego Guido  , Prenestinus episcopus.
    Ego Hugo  , Hostiensis et uelletrensis episcopus.
    Ego Cynthius  , tituli Sancti Laurentii in Lucina, presbyter cardinalis.
    Ego Gregorius  , Sancti Georgii ad uelum Aureum  diaconus cardinalis.
    Ego Cencius  , Sanctorum Ioannis, et Pauli presbyter cardinalis, tituli Pammachii.
    Ego Petrus  , tituli Sancti Marcelli presbyter cardinalis.
    Ego Guido  , Sancti Nicolai in Carcere Tulliano diaconus cardinalis.
    Ego Leo  , tituli Sancte Crucis in Ierusalem, presbyter cardinalis.
    Ego Ioannes  , Sancte Marie in uia Lata diaconus cardinalis.
    Ego Rogerius  , tituli Sancte Anastasie, presbyter cardinalis.
    Ego Octauianus  , Sanctorum Sergii et Bachi  diaconus cardinalis.
    Ego Ioannes  , Sanctorum Cosme et Damiani diaconus cardinalis.
    Ego . . . . Sancte . . . . ad . . . . Solis diaconus cardinalis  .


 Datum Laterani, per manum Ioannis, Sancte Marie in Cosmedin diaconi cardinalis, Sancte Romane Ecclesie Cancellarii, XIII Kal. Ianuarii, indictione XI  , Incarnationis Dominice anno 1208, pontificatus uero domini Innocentii pape III anno undecimo.



CXXXII. Ad archiepiscopos et episcopos per Sardiniam constitutos.---Pro monasterio Casinensi. 
[D. TOSTI, Storia della badia Casin., II, 284.]

INNOCENTIUS episcopus, seruus seruorum Dei, uenerabilibus fratribus archiepiscopis et episcopis per Sardiniam constitutis, salutem et apostolicam benedictionem.

 Ad defensionem rerum Casinensis monasterii tanto ampliorem nos conuenit sollicitudinem exhibere, quanto idem locus cum omnibus ad ipsum pertinentibus ad ius Beati Petri specialius noscitur pertinere. uerum quod per presentiam nostram effectui mancipare non possumus, oportet ut per fratres nostros archiepiscopos et episcopos adimplere curemus. Cuius rei gratia fraternitati uestre per apostolica scripta mandando precipimus, quatenus ecclesias, et alia bona, que beatus Benedictus in uestris parochiis habet, pro beati Petri, et nostra reuerentia diligere, et manutenere curetis, et contra prauorum hominum molestias defendatis, nullamque eis contrarietatem uel diminutionem inferatis,  aut ab aliis permittatis inferri; si qui autem eas infestare presumpserint, plenam de ipsis iustitiam faciatis. Preterea si quis fidelium eisdem uenerabilibus locis de rebus suis conferre uoluerit nullatenus prohibere uel contradicere presumatis.

Datum apud Sanctum Germanum, II Nonas Iulii.



CXXXIII. Abbatie Casinensis priuilegia confirmat. 
[MARTEN., Thes. Anecdot., I, 807, ex ms. S. Michelis in Periculo Maris.]


I. Dei gratia Lexouiensis episcopus et abbas de Persennia, diecesis Cenomanensis, uenerabilibus et karissimis in Christo abbati et conuentui Montis Sancti Michelis de Periculo Maris, salutem in Domino. Mandatum domini pape suscepimus in hec uerba:

»INNOCENTIUS episcopus, seruus seruorum Dei, uenerabili fratri episcopo Lexouiensi, et dilectis filiis de Sauigneio et de Persennia abbatibus Cenomanensis et Abrincensis diecesis, salutem et apostolicam  benedictionem.

Insinuante uenerabili fratre nostro Abrincensi episcopo nostro fuit apostolatui reseratum, quod cum monasterium S. Michelis de Periculo Maris in sua diecesi constitutum olim in spiritualibus et temporalibus consueuerit reflorere; nunc per abbatis incuriam et quosdam fautores eius in utrisque grauiter est delapsum. Nolentes igitur hec, si uera sunt, sub dissimulatione transire, discretioni uestre per apostolica scripta mandamus, quatenus ad monasterium ipsum personaliter accedentes, inquiratis super iis et aliis que inquirenda uideritis diligentius ueritatem, ut corrigentes, tam in corpore quam in membris, appellatione remota, que inueneritis corrigenda, statuatis ibidem quod regulare  fuerit et honestum, contradictores, si qui fuerint, uel rebelles, per censuram ecclesiasticam, appellatione postposita, compescentes. Quod si non omnes, etc.

Datum Laterani, III Nonas Maii, pontificatus nostri anno XI.«

Huius igitur auctoritate mandati uobis precipiendo mandamus, quatenus in crastino festi Sancti Marci Euangeliste proxime uenturi, coram nobis in capitulo uestro compareatis, ut tam in spiritualibus, quam in temporalibus, que corrigenda fuerint corrigamus, et mandatum apostolicum fideliter exsequentes, que super premissis fuerint statuenda,  seruato iuris ordine, statuamus. ualete.

Infra habentur subsequentes articuli, in quibus haud dubium abbas inuentus est reprehensibilis, aut saltem accusatus:

    De eo quod cum eorum consilio nichil facere uolebat.
    De eo quod de dimidio redituum possit abbatia sustentari sufficienter.
    De consumptione et destructione, . . thesauri ecclesie.
    De uenditione et destructione nemorum.
    De reditibus priori, cantori, sacriste, infirmario, cellerario ablatis.
    De maneriorum uastatione et dilapidatione.
    De talliis terre Sancti Michelis, de qubius nullum  commodum uenerat.
    De dominicis male traditis.
    De seruorum liberatione.
    De caritatis superuenientium annullatione.
    De pane fratrum nostre congregationis ablato.
    De eo quod nec ad ordinem, nec ad seruitium Dei ueniebat.
    De eo quod inhonestos et maneria male tractantes non corrigebat:
    De eo quod religiosos minus sustentabat, et secum habere consueuerat.
    De eo quod multa sacramenta iurauit, et nullum tenuit.





CXXXu. Ad Ioannem Anglorum regem.---De negotio archiepiscopi Cantuariensis  . 
[MARTEN., Thesaur. anecdot. I, 810, ex ms. S. Iuliani Turon.]


Innocentius III, Ioanni regi Anglorum.

Tacti sumus dolore cordis intrinsecus, et uehementi merore turbati, quod cum ex illa speciali prerogatiua dilectionis, qua te sedes apostolica diligebat inter ceteros principes, ut uersa uice rependeres ei reuerentiam et honorem, odium pro dilectione ei retribuis, et quasi coniuraueris in teipsum, tuo non parcis honori, ut nostro ualeas derogare. Quinimo tuam et famam negligens, et salutem in preiudicium utriusque, temere contra nostram et  Ecclesie, imo Dei dispositionem erigeris: non attendens quod in uanum eam euacuare moliris, cum extentam manum Altissimi nemo possit auertere, et quidquid fuit ab illo decretum nullus ualeat immutare. Sane quantum et qualiter super negotio Cantuariensis Ecclesie tue regali celsitudini detulerimus, etsi tu forsan hoc non recolis ut ingratus, de memoria tamen uniuersalis Ecclesie facile non poterit aboleri, que bonitate malitiam non uincente, nostram circa te patientiam admiratur. Heu! que, carissime fili, duritia tuum obturauit auditum, ut salutaria monita tibi a nobis toties inculcata non caperes? Que duritia tuum absorbuit intellectum, ut discreta  consilia tibi a nobis suggesta sepius non seruares? Iam sic induratus esse conspiceris, ut crescentem uulneris tui plagam non sentias. Ita fascinatus esse uideris, quod nec medicaminis opem, uel operam medicantis admittas; ut quasi de te conqueri possimus, cum propheta dicendo: Cui loquemur, et quem contestabimur amplius? incircumcise sunt aures eius, et audire non possunt. Piget te uerbi quod pro tua tibi salute suggeritur. Tedet boni quod pro tua tibi honorificentia suadetur, dum nec anime detrimentum te miseret; nec fame quam nec infamie dixerimus mundane te pudet: unde tanto magis super tanta duritia miseremur, quanto in crudelem ipse tibi mutatus misereri tui hactenus miserabilius refugisti. Licet autem paterna caritas ex qua tibi  ista suggerimus, tibi sit forsitan odiosa, circa te tamen prudentis et amantis medici uices agimus, qui infirmum quamuis inuitum et improuisum, et reluctantem salubriter secat et urit. Ideoque, quod absit! si morbum tuum inuenerimus induratum, uiolentiori nos coges insistere medicine, iuxta quod necessaria cura deposcet. Cuius asperitatem etsi forsitan in presenti refugias, sanitate tamen recuperata, ipsius collaudabis effectum, ac peritum quoque medicum benedices. Ut autem adhuc sermonis apportemus unguentum, si forsitan ipso inolitus asperiora molimina non exspectes: serenitatem regiam rogamus attentius, et monemus per eum qui uenturus est iudicare uiuos et mortuos, obtestantes  quatenus usus consilio saniori, a tanto reuoceris errore: saltem in ipso negotio procedendo iuxta continentiam litterarum, quas filius abbas Belliloci a nobis dudum tuo nomine impetrauit. Quia procul dubio preter culpam priorem, hoc ad culpam alteram tibi poterit imputari, si ab eo recedere uidearis: quod sub tuarum litterarum testimonio tam expresso, cum tanta fuerat instantia postulatum: per quas uidelicet litteras nobis humiliter supplicabas, ut quod ipse abbas de negotio ipso tuo nomine nobis diceret, firmiter crederemus: propter quod debueras sine difficultate qualibet adimplere, quod per suam fuerat sollicitudinem impetratum: presertim cum hoc demum uisus fueris acceptare; quandoquidem propter illud a te prius auditum,  diligenter et examinatum prudenter delegatos nostros ad presentiam tuam postea quasi pro complemento negotii uenire fecisti. Quapropter, fili carissime, ne sis durus, et negotio ipsi difficultatem nullam ingeras, ne te, quod absit! in illam difficultatem inducas, de qua non facile ualeas expediri. Alioqui quantumcunque personam tuam in Domino sincere diligamus, et canonicam disciplinam indignanter sis forsitan recepturus; quia tamen cum is qui diligitur castigatur, tunc circa eum pietas exercetur eo quod amor habeat plagas suas, que dulciores sunt, cum amarius inferuntur: nisi usque ad tres menses post harum susceptionem, uel recusationem presentium, que premisimus adimpleueris; extunc ex parte omnipotentis Dei Patris, et Filii, et  Spiritus sancti, et beatorum Petri et Pauli apostolorum eius, quorum licet indigni auctoritatem habemus, te anathematizatum decernimus, et a communione fidelium precidimus: uenerabilibus fratribus nostris firmiter dantes in preceptis, ut sententiam ipsam, appellatione remota, non differant publicare: facientes eam singulis Dominicis ac festiuis diebus, pulsatis campanis, et candelis accensis, usque ad satisfactionem condignam solemniter innouari. Quam etiam et nos ipsi, auctore Domino, ore proprio publicabimus, ut sic certius et ualidius pena eius in omnem Ecclesiam innotescat, cuius culpa generalem Ecclesiam noscitur offendisse. Ad hec cum adiutorio Dei contra te multipliciter processuri, si nec sic tuum corrigere festinaueris errorem.  Ecce tensus est arcus; fuge, fili carissime, a sagitta, que non consueuit abire retrorsum, ne sauciatus ab illa, grauiter infirmeris, ut non solum non possis ad meliora proficere, uerum etiam uix ualeas ad priora redire, cuius utique plaga sine deformi non poterit cicatrice sanari.

Alia manu. Actum anno gratie 1209, quando plebs fidelis contra hereticos Albigenses arripuit iter, Philippo regnante in Francia, magistro Stephano de Langatone a domino papa in archiepiscopum Cantuariensem ordinato contra uoluntatem Ioannis regis Anglie, propter quod terra ipsius posita fuit sub interdicto.



CXXXuI. Forma interdicti ab Innocentio III in Angliam constituta.
[MARTEN. Ibid., Ex ms. Sancti Michelis in Periculo Maris.]


Hec est generalis interdicti per Angliam forma constituta ab Innocentio III, propter contumaciam Ioannis regis.

Quod clerici, quando uoluerint, sine omni solemnitate, et sine nota, omnes horas in ecclesiis dicant, et legant Euangelium, ostiis tamen clausis, ita ut nullus laicus ingrediatur, nec causa orandi, nec aliter, nisi sit aliqua potens persona non excommunicata, que cum omni deuotione petat ingressum, ex cuius repulsa grauiter ledi posset ecclesia. Tunc autem solus ineat, sed nichil audiat a sacerdote,  nisi uerbum predicationis, ut plus Deo obediat quam homini, et cetera huiusmodi. Item conuocent capellani parochianos suos singulis diebus Dominicis, et precipuis festiuitatibus ad crucem aliquam in uilla, uel in cemeterio, et predicent eis cum omni diligentia patientiam et obedientiam, quia Christus factus est obediens Patri, etc. Et doceant plus esse obediendum Deo quam homini. Nolite timere eos qui potestatem habent occidendi corpus, etc. Facta autem predicatione, dicant sacerdotes preces deuotissime pro pace Ecclesie, et pro domino rege, ut Dominus iehsu Christus dirigat pedes eius in uiam salutis, et det ei spiritum consilii, ut que agenda sunt secundum Deum uideat, et ad implenda que uiderit conualescat. Dicant etiam  preces pro uiuis et pro defunctis, sicut consueuerant, omnes flexis genibus, et diligentissime populum moneant ut die ac nocte talibus orationibus insistat, ut defectum missarum uigiliis et orationibus suppleant; quia omnes illi qui obedientes erunt Ecclesie Dei, et uiam salutis ingrediuntur; qui autem rebelles exstiterint, uindictam Domini poterunt formidare: maledictus enim puer qui matri uerberanti pugno resistit. Capellani etiam festa denuntient, sed neque panem faciant, neque aquam benedictam. Item paruuli baptizentur in domibus cum chrismate et unctione, et cum omni debita solemnitate. Et conueniant omnes archidiaconi et decani in die Cene, sicut consueuerant, et ibi eis dicetur quid eos oporteat facere; uetus autem chrisma ubique  reseruetur. Habeant autem parochiani uas commune ad baptizandum pueros, quod possit deferri per domos; aqua autem baptismatis honeste reponatur, et uas honeste custodiatur. Quicunque confessionem petierit, habeat quandocunque uoluerit, et legitimum testimonium faciat, et omni solemnitate, sed sine eucaristia et sine extrema unctione. Corpora defunctorum, tam clericorum quam laicorum, ponantur ubi amici eorum uoluerint extra cemeterium precipue ubi transeuntes possunt commoueri, ita quod nullus sacerdos in sepultura laicorum presens sit; sed corpore iacente in domo, poterit sacerdos, sed sine cruce et sine aqua benedicta, facere priuatim commendationem anime. Clerici defuncti  bene possunt reponi in truncis signatis, uel plumbeis uasis super arbores cemeterii, uel super murum; et corpora religiosorum ponantur infra septa sua, terra cemeterii non aperta. Item altaria denudentur in ecclesiis. Mulieres autem ad purificationem non admittantur. Sponsalia et matrimonialia non contrahantur. Ubicunque uidebitis, uel audieritis uiolentiam factam in rebus ecclesiasticis, statim faciatis damnum appretiari et commendari scripto, et nomina eorum malefactorum redigatis in scriptum, et ipsos publice denuntiantes excommunicatos; qui si penituerint, ad episcopum mittantur. Magistri scholarum, si a laicis permittantur, recipiantur honorifice, legant et doceant. Illis autem qui potuerint recipere corpus Domini, quibus denuntiatum  est ut reciperent, et contempserint; non licet commedere carnes sine consilio episcopi, uel alicuius authentice persone in die Pasche, nec deinceps. Hoc autem eis publice denuntietis, sine districtione tamen. Teneantur a decanis capitula, et exstirpentur crimina tam clericorum quam laicorum, in quantum fieri poterit; poterunt autem puniri per excommunicationem. Capitula autem in cemeteriis, in domibus sacerdotum, et non in ipsa ecclesia teneantur. Omnes uero episcopi Anglie solemniter excommunicabunt, excepta persona domini regis et regine, et persona iustitiarii domini regis, quicunque miserint uiolentam manum in ecclesias, uel in possessiones clericorum, uel catalla eorum, et quicunque, inuitis clericis, aliquid de bonis eorum  a raptoribus emerint, uel de domo malefactorum receperint uel amouerint, uel asportauerint, uel ad custodiendum receperint, nisi de uoluntate clericorum, uel ad opus eorum. Hoc autem publice denuntient capellani, quoties predicabunt. Corpus Domini sicubi residuum fuerit, reseruetur honeste in ecclesia, donec dicatur quid inde fieri debeat, ita quod a nullo sumatur, nec a sacerdote, nec ab alio. Clerici sua reponant in ecclesiis et cemeteriis, que ibi, Deo dante, pacem habebunt. Si dies Hospitaliorum euenerint, diligenter admoneant sacerdotes populum, ut conueniat extra ecclesiam ad eorum predicationem, et confraternitatem illam deuotissime obseruent; ostia tamen ecclesie eis non aperiatur, nec aliquem in cemeterio sepelire  permittantur; sed aliter quibus modis fieri poterit clerici eorum coadiutores existant, et eis ostendant sacerdotes quod hoc interdictum domini pape est, cui nullus potest resistere. Ita generale et ita uiolentum est, quod nullum priuilegium, nulla permissio missarum, uel aliarum libertatum potest obseruari. Nihilominus tamen eleemosynas et promissas parochiani teneantur persoluere, ne Deus, ob duritiam illorum, durius irascatur; et cum Deus pacem dederit Ecclesie, tam uiuis quam defunctis omnia recompensentur. Fugitiui etiam quicunque ad pacem Ecclesie confugerint, cum omni diligentia in protectionem Ecclesie admittantur. Benedictiones in prandiis et gratiarum actiones more solito licet  facere. ualete.



CXXXuII. Ad Arnoldum priorem et fratres Zaberdowicenses.---Eorum possessiones et piuilegia confirmat. 
[BOCZEK, Cod. dipl. Morauie, II, 52, ex originali eiusdem monast. in reg. C. R. Gubernii.]

INNOCENTIUS episcopus, seruus seruorum Dei, dilectis filiis ARNOLDO priori et fratribus de Zaberduwiz, Premonstratensis ordinis, salutem et apostolicam benedictionem.

Cum a nobis petitur quod iustum est et honestum, tam rigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii,  uestris iustis postulationibus inclinati, ecclesiam uestram in qua diuino estis obsequio mancipati, cum omnibus bonis que impresentiarum rationabiliter possidetis aut in futurum iustis modis, dante Domino, poteritis adipisci, sub B. Petri et nostra protectione suscipimus, specialiter autem Zyrelitz, Zancowiz, Otradiz et Borkowaz uillas, et alie que iuste ac pacifice possidetis, auctoritate uobis apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis et protectionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius, se nouerit incursurum.

 Datum Laterani, III Nonas Aprilis, pontificatus nostri anno duodecimo.



CXXXuIII. Commissorium papale contra comitem de Plain et alios, pactum super summa pecunie episcopo Ratisponensi soluende initum impedientes. .
[RIED, Cod. diplom. Ratispon., p. 296, ex originali].

INNOCENTIUS episcopus, seruus seruorum Dei, dilectis filiis . . . maiori preposito, . . decano, et . . . scholastico Eistetensi, salutem et apostolicam benedictionem.

Sua nobis uenerabilis frater noster . . . Ratisponensis episcopus conquestione monstrauit, quod nobilis uir . . . comes de Plain, ministeriales Salzeburgensis  ecclesie, F. de Petowe, ac quidam alii Salzeburgen. diec. propriis nominibus exprimendi pactionem quamdam super quadam summa pecunie, quam uenerabilis frater noster Salzeburgensis archiepiscopus soluere tenetur eidem, licite initam inter eos in salutis sue dispendium preuaricant et infringunt. Quocirca discretioni uestre per apostolica scripta mandamus, quatenus dictum comitem et alios, ut pactionem ipsam, sicut sine prauitate prouide facta est, ab utraque parte sponte recepta, prout tenentur obseruent, monitione premissa per censuram ecclesiasticam, appellatione postposita, compellatis. Testes autem qui fuerint nominati, si se gratia, odio, uel timore subtraxerint, per censuram  eamdem, appellatione remota, cogatis ueritati testimonium perhibere. Quod si non omnes his exsequendis potueritis interesse, duo uestrum ea nichilominus exsequantur.

Datum Lateran. Id. April., pontificatus nostri anno duodecimo.


Plumbum: INNOCENTIUS PP. III.



CXXXIX. Ad episcopum Ratisponensem.---Confirmatio priuilegii a papa Celestino III anno 1192 concessi. 
[RIED, Cod. dipl. Ratisp. p. 297, ex originali.]

INNOCENTIUS episcopus, seruus seruorum Dei, uenerabili fratri . . . Ratisponensi episcopo, salutem et  apostolicam benedictionem.

In litteris felicis recordationis Celestini PP. predecessoris nostri sic perspeximus contineri: »Celestinus episcopus, seruus seruorum Dei, uenerabili fratri . . . Ratisponensi episcopo salutem et apostolicam benedictionem.

»Quanto episcopali officio plura incumbunt,« etc. uide hasce litteras Patr. t. CCuI, col. 965.

Nos igitur tuis precibus inclinati, ut predicta indulgentia libere uti possis, auctoritate presentium tibi concedimus facultatem.

Datum Lateran. Xu Kal. Maii, pontificatus nostri anno duodecimo.


Plumbum: INNOCENTIUS PP. III.



CXL. Ad abbatem et fratres conuentus SS. Cosme et Damiani de Monte.---Priuilegiorum confirmatio. 
[FARLAT. Illyr. Sacr. Iu, 8.]


INNOCENTIUS episcopus, seruus seruorum Dei, dilectis filiis abbati et fratribus conuentus SS. Cosme et Damiani de Monte, salutem et apostolicam benedictionem.

Sacrosancta Romana Ecclesia deuotos et humiles filios assuete pietatis officio propensius diligere consueuit, et ne prauorum hominum molestiis agitentur, eos tanquam pia mater, protectionis sue munimine confouere. Eapropter, dilecti in Domino filii, uestris iustis postulationibus gratum impertientes  assensum, personas uestras cum omnibus bonis, que impresentiarum rationabiliter possidetis, aut in futurum iustis modis, dante Deo, potestis adipisci, sub B. Petri et nostra protectione suscipimus; specialiter autem ecclesias monasterio uestro subditas, sicut eas iuste et pacifice possidetis, nec non etiam donationem ecclesiarum S. Petri de Bubniani, et S. Dimetrii de Iadra cum omnibus pertinentiis earumdem ab illis, ad quos huiusmodi donatio pertinebat, prouida uobis liberalitate concessas, uobis et per uos monasterio uestro auctoritate apostolica confirmamus, et presentis scripti patrocinio communimus.

Nulli ergo omnino hominum liceat hanc paginam nostre confirmationis et protectionis infringere,  uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum uiterbii, XIu Kalend. Iulii, pontificatus nostri anno XII.



CXLI. Ad archidiaconum Fiscannensem.---Immunitates abbatie Fiscannensis confirmat. 
[Neustria pia, 245, ex archiuo abbatie Fiscannensis.]

INNOCENTIUS episcopus, seruus seruorum Dei, dilecto filio, archidiacono Fiscannensi Rothomagensis diecesis, salutem et apostolicam benedictionem.

Precibus dilectorum filiorum, abbatis et conuentus  monasterii Fiscannensis, ordinis S. Benedicti, ad Romanam Ecclesiam nullo medio pertinentis, benignum impertientes assensum, discretioni tue per apostolica scripta mandamus quatenus suspensionis, excommunicationis, et interdicti sententias, si quas uenerabilis frater noster archiepiscopus Rothomagensis, uel quiuis alius, auctoritate litterarum, quas eis super faciendis obseruari apostolicis statutis, direxerimus, in abbatem, et monachos, et quoslibet alios eis subiectos protulerint, sine qualibet difficultate relaxans, dispenses, auctoritate nostra, cum illis, qui exinde irregularitatem aliquam incurrerint.

Datum Perusii, u Idus Augusti, pontificatus nostri anno XIII.



CXLII. Ad abbatem et conuentum S. Remigii Remensis.---Priuilegium per quod monasterium S. Remigii eximitur a debitis, nisi in utilitatem eiusdem monasterii conuertantur. 
[uARIN, Arch. adm. de Reims, II, 475, ex chartulario S. Remigii.]


INNOCENTIUS episcopus, seruus seruorum Dei, dilectis filiis abbati et conuentui monasterii S. Remigii Remensis ordinis S. Benedicti, salutem et apostolicam benedictionem.

Indemnitati uestre ac monasterii uestri paterna uolentes sollicitudine prouidere, auctoritate uobis presentium indulgemus ut uos, et prioratuum uestrorum priores, non teneamini ad solutionem alicuius  debiti contracti uel contrahendi, nisi illud in utilitatem ipsorum monasterii et prioratuum conuersum fuisse legitime probauerint creditores, non obstantibus quibuscunque litteris, renuntiationibus, obligationibus, confessionibus, iuramentis, instrumentis et penis tempore contractus appositis et etiam apponendis. Nulli ergo omnino hominum liceat hanc paginam nostre concessionis infringere uel ei ausu temerario contraire. Si quis hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Anagnie, uIII Kalend. Septembris, pontificatus nostri anno XII.



CXLIII. Ad episcopum Misnensem.---Pro abbatissa Quedlimburgensi. 
[LEUCFELD, Antiquit. Quedlimburgensi. Leipsig 1713, in-4o, p. 227, ex archiu. Halberstad.]


INNOCENTIUS episcopus, seruus seruorum Dei, uenerabili fratri episcopo Misnensi, dilectis filiis de Porta et de Cella abbatibus Numburgens. et Misnens. dieceseon, salutem et apostolicam benedictionem.

Dilecta in Christo filia Quedlimburgensis abbatissa transmissa nobis conquestione monstrauit, quod cum Quedlimburg. monasterium ad Romanam Ecclesiam cum sibi adiacentibus ecclesiis uniuersis nullo pertineat mediante, sicut euidenter apparet  per priuilegia pontificum Romanorum ac uenerabilium fratrum Halberstadiensium, episcopum in Ramis Palmarum pro diuine laudis officiis solemnius exsequendis, accedentem ibidem cantatura non debita exhibitione multoties procurauit  ; idem episcopus receptionem ipsam gratuitam in iuris necessitatem conuertens et abutens sibi gratia collata in hac parte cum tanta illuc hominum multitudine accedebat, quod uiginti et quinque argenti marcis copia piscium comparata, exceptis aliis sumptuosis, insufficiens discumbentibus habebatur. Preter hec autem in festo beati protomartyris Stephani ob ipsius reuerentiam ferto auri, et in Purificatione beate uirginis candele quedam consueuerunt offerri  gratis Halberstadensi Ecclesie a prefati monasterii abbatissis. Ceterum cum eadem abbatissa, per sedis apostolice munus benedictionis adepta, conspiceret sibi et suo monasterio preiudicium non modicum generare predicta, fecit ipsis Halberstadens. denegari, presertim cum idem monasterium priuilegiis pontificum Romanorum immune ab omni onere dignoscatur et dicti Halberstadens. postularent de iure, quod ex familiaritate ac gratia eisdem exhibitum fuerat a precedentibus abbatissis. uerum cum tam pro his quam pro aliis uexationibus, que ipsi ecclesie afferuntur contra sedis apostolice priuilegia irrogata, uenerabili fratri nostro Brandenburgensi episcopo et dilectis filiis abbati Mersburgensi et preposito S. Petri de Monte  Screno ad ipsius abbatisse conquestionem dederimus nostris litteris in mandatis, ut dictum episcopum a prefatis desistere grauaminibus et de damnis ac iniuriis eidem illatis, prout tenebatur, satisfacere monitione premissa, qua conuenit districtione compellere procurarent: Halberstadens. capitulum interim post factam admonitionem ad uenerabilem fratrem nostrum Halberstadens. episcopum et coniudices suos, quasdam litteras nulla de prioribus habita mentione super receptionem in die Palmarum fertone auri et quibusdam candelis ac etiam super obedientia prelatorum quorumdam sibi, ut asserunt, facienda, qui ex tenore priuilegiorum apostolice sedis tenentur subiecti monasterio supradicto  et ipsi abbatisse de speciali mandato nostro, prout in apostolicis litteris manifeste apparet, reuerentiam et obedientiam exhibent tam debitam quam deuotam, ueritate tacita impetrarunt; qui iudices cum apud Hildesheimensem ciuitatem, abbatissam iam dictam responsuram primo edicto peremptorie citauissent, sicut eorum littere in nostra prelecte presentia continebant, ex parte ipsius abbatisse non contestata lite allegatum exstitit coram eis quod impetrate littere totaliter carebant robore firmitatis, maxime cum priorum nullam facerent mentionem, et decisio huiusmodi articuli saltem per arbritros deberet communiter terminari: sed cum penes ipsos nichil horum posset aliquatenus obtinere, tum propter id et ob locum suspectum, pariter et remotum,  tum etiam quia facultas appellandi sibi ex eo erat relicta, quod Corbeien. abbas absque appellationis remedio alii non potuit committere uices suas, et propter alia quedam grauamina nostram audientiam appellauit ad prosequendam appellationem omissam, dilectum filium magistrum Nicolaum subd. nostrum Misnen. canonicum ad apostolicam sedem transmittens. Qua in re presentia constituto eidem iudices de appellatione interposita cognoscentes, et ipsam friuolam decernentes, dictam abbatissam ad eorum presentiam denuo citare presumpserunt, et quia electum et canonicos Halberstadens. auctoritate apostolica prohibitos a iudicibus delegatis ne libertatem ipsius ecclesie in  predictis uel in aliis prepedirent, ad agendum in ipsius preiudicium admittebant, sedem appellauit apostolicam iterato, seipsam, conuentum, ecclesias, clericos ministeriales et omnia que pertinebant ad monasterium memoratum sub protectione apostolice sedis ponens. At ipsi appellationes uilipendentes ipsius, toties geminatas in expensis reddendis Halberstadens. condemnantes eamdem, in possessionem ipsos omnium que petebant in ipsius abbatisse preiudicium decreuerunt induci, et licet abbatissa iam dicta pro tanto grauamine memoratos iudices ad sedem apostolicam prouocasset, eisdem terminum festum Purificationis Beate uirginis proximo preteritum prefigendo, nichilominus tamen ipsi oppressiones grauamini aggregantes, spretis  etiam appellationibus, ipsam excommunicationis uinculo innodarent, facientes eamdem excommunicatam publice nuntiari subiectis, Quedlimburgensi Ecclesie suis litteris iniungentes, ut eam tanquam excommunicatam arctius euitarent, sed ipsi ante receptionem litterarum ipsarum ad appellationis confugium conuolarunt propter quod per eumdem procuratorem nobis humiliter supplicauit, quatenus predictis episcopo et capitulo Halberstadensi in preceptis dare nostris litteris dignaremur, ne contra priuilegia pontificum Romanorum tam idem monasterium, quam ipsius membra super bonis eorum seu rebus clericorum ac laicorum ad dictum monasterium pertinentibus presumant de cetero  molestare. Ad hec autem dilectus filius magister Alexander, pretaxati episcopi procurator, coram nobis proposuit ex aduerso, quod cum prefati iudices dictam abbatissam pro causa, que inter ipsam ex parte una et eosdem episcopum et capitulum ex altera suscitauissent, et tandem secundo et tertio exspectata contumax sit inuenta, ipsi iudices pro contumacia in ipsam auctoritate nostra excommunicationis sententiam protulerint. uerum a nobis cum instantia postulauit, ut eamdem sententiam sicut rationabiliter est prolata usque ad satisfactionem idoneam obseruari, nostris litteris mandaremus. Quia uero nobis non constitit de premissis, discretioni uestre per apostolica scripta mandamus, quatenus si res ita se habet, quemadmodum procurator  abbatisse narrauit, sententiam latam in ipsam decernatis penitus nullam esse, reducentes in statum pristinum, si quid attentatum est contra ipsum. Alioquin eadem sententia iuxta formam Ecclesie relaxata, causam conuocatis partibus audiatis, et eam, si de partium uoluntate precesserit, sublato appellationis obstaculo fine canonico terminetis, uel ipsam sufficienter instructam ad nostrum remittatis examen, prefigentes partibus terminum competentem, quo nostro se conspectui representent, sententiam, dante Domino recepture.  Quod si non omnes his exsequendis potueritis interesse, tu, frater episcope, cum eorum altero ea nichilominus exsequaris.

Datum Laterani IX Kalend. Februar., pontificatus nostri anno tertio decimo.



CXLIu. Ad episcopos Gallie.---De uitanda simonia in receptione monachorum aut sanctimonialium. 
[MARTEN., Thesaur. anecdot., I, 817, ex ms. Michelis in Periculo Maris.]

INNOCENTIUS episcopus, seruus seruorum Dei, uenerabilibus fratribus archiepiscopis et episcopis in regno Francie constitutis, salutem et apostolicam benedictionem.

 Multoties audiuimus et a multis quod in quibusdam monachorum monialium et aliorum religiosorum monasteriis per uestras dieceses constitutis consuetudo damnabilis, imo damnatus et damnandus abusus usque adeo inoleuit, ut pene penitus nulla persona recipiatur in ipsis absque labe Simoniace prauitatis. Ne igitur clamorem toties iteratum uideamur, quod absit! simulando fouere, uniuersitati uestre per apostolica scripta mandamus atque precipimus, quatenus semel in anno huiusmodi monasteria singuli per uestras dieceses uisitantes, sub anathematis interminatione uetetis, ne qua persona de cetero recipiatur in eis per huiusmodi prauitatem, semper in uestris synodis denuntiantes hoc  ipsum, et circa eas quas sic receptas inuenietis, auctoritate apostolica, sublato appellationis obstaculo, statuatis quod saluti et honestati uideritis expedire.

Datum Laterani, Xu Kalendas Maii, pontificatus nostri anno XIII.



CXLu. Ad abbatem  , et conuentum monasterii de Los.---Confirmat eis annuos redditus octo modiorum frumenti, quos Balduinus comes concesserat ecclesie de Laude, super terris et pratis de Haia et de Skelmis. 
[Ex archiuio monasterii de Laude B. Marie. BRÉQ. ibid.]

Cum a nobis petitur quod iustum est et honestum,  tam uigor equitatis, quam ordo exigit rationis, ut id per sollicitudinem officii nostri, ad debitum perducatur effectum. Eapropter, dilecti in Domino filii, uestris iustis postulationibus gratum impertientes assensum, octo modios frumenti annui redditus, quos clare memorie B. Flandrensis comes, in terris et pratis suis de Haia et de Skelmis, monasterio uestro prouida pietate concessit, sicut illos iuste et prouide possidetis, et in eius authentico continetur, uobis et per uos Ecclesie uestre auctoritate apostolica confirmamus, et presentis scripti  patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Laterani, Iu Kalendas Maii, pontificatus nostri anno tertio decimo.



CXLuI. Ad Bernardum abbatem et monachos S. Gregorii  Basileensis dieceseos.---Ne prebendas in ipsorum Ecclesia secularibus personis conferant. 
[Ex apographo quod ad fidem autographi, in archiuis abbatie S. Gregorii, Basileensis dieceseos, asseruati, diligenter exscriptum, nobiscum communicauit bone memorie abbas Grandidier. BREQ. ibid.]


INNOCENTIUS episcopus, seruus seruorum Dei, dilecto filio BERNARDO, abbati et monachis S. Gregorii Basileensis dieceseos, salutem et apostolicam benedictionem.

Cum ex nostri debito teneamur officii in uinea Domini Sabaoth plantare utilia, et fructuosa inserere, sic etiam debemus, que inuenerimus superflua, discretionis et potestatis sarculo resecare. Eapropter, dilecti in Christo filii, uestre grauamen Ecclesie precauentes, auctoritate apostolica uobis inhibemus, ne alicui seculari persone, nisi habitum monastice religionis assumpserit, prebendam in uestro monasterio conferatis. Quod, quia inuiolabiliter  tam a uobis quam a successoribus uestris obseruari uolumus, presentis scripti patrocinio communimus. Nulli ergo, etc., etc.

Datum Laterani, III Non. Maii, pontificatus nostri anno tertio decimo.



CXLuII. Ad abbatem  et conuentum S. Martini Glanderiensis.---Confirmatio bonorum. 
[Ex archiuio monasterii de Longauilla, al. Glanderiensis. BRÉQ. ibid., p. 1144.]

Cum a nobis petitur quod iustum est et honestum, tam uigor equitatis quam ordo exigit rationis, ut id, per sollicitudinem officii nostri, ad debitum  perducatur effectum. Eapropter, dilecti in Domino filii, uestris iustis postulationibus grato concurrentes assensu, cenobium uestrum, cum omnibus bonis que impresentiarum rationabiliter possidetis,  aut in futurum iustis modis, prestante Domino, poteritis adipisci, sub beati Petri, et nostra protectione suscipimus. Specialiter autem, fundum cenobii uestri, cum capella uestra que iuxta ipsum cenobium est sita, et libertatem eiusdem capelle, ecclesias, uillas, mansos, conducta, decimas, oblationes, census annuales, homines censuales, piscaturas, alodia, partes alodiorum, uectigalia et omnes institutiones inter uos et aduocatos uestros, et inter uos et familias uestras, seu etiam inter uos et homines uestros, utiliter factas, cum omnibus que in authentico uenerabilis fratris nostri  Metensis episcopi, super hec facto, nominatim scripta esse noscuntur, sicut illa iuste ac pacifice possidetis, et que instituta sunt, ut supra scriptum est, rata  habetis, auctoritate uobis apostolica confirmamus, et presentis scripti patrocinio communimus, statuentes, ut nulli omnino hominum liceat hanc nostre protectionis et confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum apostolorum Petri et Pauli, se nouerit incursurum.

Datum Laterani, uIII Kalendas Iunii, pontificatus nostri anno tertio decimo.



CXLuIII. Ad priorem et conuentum de Nouiaco.---Confirmatio pacis inter comitem Regitestensem, uxoremque eius, et priorem ac conuentum de Nouiaco inite  . 
[Ex chartulario Noueiomensi. BRÉQ. ibid.]


INNOCENTIUS episcopus, seruus seruorum Dei, dilectis filiis priori et conuentui de Nouiaco, salutem et apostolicam benedictionem.

Solet annuere sedes apostolica uotis piis, et honestis petentium precibus fauorem beneuolum impetiri. Eapropter, dilecti in Domino filii, uestris iustis postulationibus grato concurrentes assensu, compositionem inter uos, ex parte una, et dilectum filium nobilem uirum . . . comitem Regitestensem, et coniugem eius, ex altera, super quibusdam procurationibus monasterio remissis ac rebus aliis amicabiliter initam, sicut pieac prouide facta est, et ab utraque parte sponte recepta, nec non in authentico  exinde confecto plenius continetur, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere,  uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum apostolorum eius, se nouerit incursurum.

Datum Laterani, III Nonas Septembris, pontificatus nostri anno tertio decimo.



CXLIX. Ad Conradum electum Mindensem.---Super electione Osnabrugensis episcopi Gerhardi in archiepiscopum Bremensem. 
[LAPPENBERG, Hamburg. Urkund., p, 333, ex originali Stadiensi caps. II, n. 12, cui sigillum plumbeum pape Innocentii III appensum est.]

INNOCENTIUS episcopus, seruus seruorum Dei, dilectis filiis, Mindensi electo et abbati Lesbernensi,  Monasteriensis dieceseos, et custodi Monasteriensi, salutem et apostolicam benedictionem.

uenerabilis fratres nostri, Lubicensis et Liuonensis episcopi et dilectus filius, maior decanus, cum ceteris canonicis Bremensis ecclesie suis nobis litteris intimarunt, quod cum olim Waldemarum, quondam Slewicensem episcopum, a nobis in archiepiscopum postulassent, quia id non potuit effectui mancipari, quidam ex eis electionis sue uota in dilectum filium B. eiusdem ecclesie maiorem prepositum, contulerunt. uerum, quia ipsius non exstitit electio confirmata, ipsi quantum in eis exstitit, de alia persona tractantes ecclesie sue consulere curauerunt, propter quod non tantum rerum, uerum  etiam personarum, a laicis adhuc adherentibus propter diuersas causas Waldemaro predicto graues iamdudum persecutiones sunt et impedimenta perpessi, et adhuc etiam patiuntur. At quoniam mora preteriti temporis ecclesie uiduate ad nichilum fere redacte fuit quamplurimum hucusque damnosa et futuri protractio perniciosa poterat magis esse, iidem in manus hominum incidere potius eligentes, quam pro domo Dei murum non opponere se ac sua, rei quam inceperant, insistere fortiter necessarium existimarunt. Unde tam ipsi quam dictus prepositus, per suas litteras speciales a nobis humiliter postularunt, ut uenerabilem fratrem nostrum, Osnaburgensem episcopum, eisdem uicinum et per omnia cognitum, ipsis in archiepiscopum concedere  dignaremur; per quem, cum sit uir moribus et scientia preditus, ac generis nobilitate preclarus, et ecclesiam sibi commissam hactenus uiriliter defensarit, prefata ecclesia poterit in statum pristinum reformari et compesci nichilominus insolentia laicorum. Nos igitur consuli uolentes Ecclesie diutius desolate, discretioni uostre per apostolica scripta mandamus, quatenus inquisita super his et cognita ueritate, si res ita se habet, auctoritate nostra eidem episcopo iniungatis, ut ad prefatam ecclesiam Bremensem accedat, eiusdem regimen in nomine Domini recepturus; cum quo, propter nenessitatem temporis, hanc gratiam duximus faciendam, ut usque ad susceptionem pallei Osnaburgensem ecclesiam sicut proprius pastor retineat et gubernet;  iniungentes nichilominus clero, ministerialibus, et populo ecclesie memorate, quod eidem usque ad susceptionem pallei tanquam pastori proprio intendant ut hactenus et exhibeant obedientiam debitam et honorem; contradictores per censuram ecclesiasticam appellatione postposita compescendo. Nos enim uenerabilibus fratribus nostris suffraganeis et dilectis filiis, capitulo ac ministerialibus Bremensis ecclesie, nostris damus litteris in mandatis, ut postquam idem de mandato nostro per uos sibi facto ad sepedictam ecclesiam accesserit gubernandam, tanquam pastori suo ipsi obedientiam et reuerentiam debitam exhibentes, eidem intendant humiliter et deuote. Ad hec uolumus et mandamus, ut contradictores, si qui fuerint, uel rebelles censura  simili, appellatione postposita, compescatis. Quod si non omnes his exsequendis potueritis interesse, tu ea, fili electe, cumeorum altero nichilominus exsequaris, etiamsi iam fueris in episcopum consecratus.

Datum Laterani, III Kalendas Nouembris, pontificatus nostri anno XIII.



CL. Ad Lubecensem et Liuonensem episcopos.---Super eodem. 
[Ibid., p. 334, ex orig.]

INNOCENTIUS episcopus, seruus seruorum Dei, dilectis filiis, decano et capitulo et uenerabilibus fratribus suffraganeis nec non nobilibus uiris, ministerialibus Bremensis ecclesie, salutem et apostolicam  benedictionem.

Ex litteris uestris, fratres Lubicensis et Liuonensis episcopi, et filii decane ac capitulum, nostro est apostolatui reseratum, quod cum olim Waldemarum, quondam Slewicensem episcopum, in archiepiscopum postulassetis a nobis, quidam uestrum electionis sue uota in dilectum filium, B. ecclesie uestre maiorem prepositum, contulerunt. uerum, quia ipsius non exstitit electio confirmata, uos, quantum in uobis exstitit, de alia persona tractantes, eidem ecclesie consulere curauistis; propter quod, etc., ut in epistola superiori, usque ad uerba: diutius desolate dilectis filiis, Mindensi electo et abbati Lesbernensi Monasteriensis diecesis et . . . . . . . . . .  custodi Monasteriensi, nostris dedimus litteris in mandatis, ut inquisita super his et cognita ueritate, si rem inuenerint ita esse, dicto episcopo auctoritate nostra iniungant, ut ad prefatam ecclesiam Bremensem accedat, eiusdem regimen in nomine Domini recepturus, etc., ut supra, gubernet; iniungentes nichilominus clero, ministerialibus et populo Osnaburgensis ecclesie, quod eidem episcopo usque ad susceptionem pallei tanquam pastori proprio intendant ut hactenus, exhibeant obedientiam debitam et honorem: contradictores per censuram ecclesiasticam, appellatione postposita, compescendo. Quocirca uniuersitati uestre per apostolica scripta mandamus, quatenus postquam idem de mandato nostro sibi facto per exsecutores eosdem ad sepedictam  Bremensem ecclesiam accesserit gubernandam, etc. . . . . . . . eidem intendatis humiliter et deuote. Alioquin dictis exsecutoribus nostris damus litteris in mandatis, ut contradictores, si qui fuerint, uel rebelles per censuram ecclesiasticam, appellatione remota, compescant.

Datum, ut supra.



CLI. Ad Gerhardum episcopum Osnaburgensem, super eiusdem electione in archiepiscopum Bremensem. 
[Ibid., ex originali Stadiensi in caps. uII, n. 20, cui sigillum plumbeum pape appensum est.]

INNOCENTIUS episcopus, seruus seruorum Dei, uenerabili fratri Osnaburgensi episcopo salutem et  apostolicam benedictionem. Sequentia eadem ac in prima epistola usque: recepturus. Quocirca fraternitati tue per apostolica scripta mandamus, quatenus cum a prefatis exsecutoribus tibi fuerit iniunctum, accedas ad ecclesiam memoratam, et in Christi nomine regimen eius suscipias ac fideliter exsequaris. Nos enim tecum propter necessitatem temporis specialem gratiam, etc., ut supra usque: gubernes; dantes supradictis exsecutoribus in mandatis, ut iniungant clero, etc., usque compescendo. Preterea Bremensi capitulo et uenerabilibus fratribus nostris suffraganeis Bremensis ecclesie ac ministerialibus eius nostris duximus litteris iniungendum, ut, etc., ut supra.

Datum ut supra.



CLII. Ad archiepiscopum, decanum et capitulum Bituricense.---De canonizatione S. Guillelmi Bituricensis archiepiscopi. 
[LABBE. Biblioth. mss., II, 390, ex chartulario Bituricensi.]


INNOCENTIUS episcopus, seruus seruorum Dei, uenerabili fratri archiepiscopo Bituricensi, et dilectis filiis decano et capitulo, salutem et apostolicam benedictionem.

Ex tenore litterarum uestrarum accepimus, quod misericordia Redemptoris, que seruos suos in regno glorificat fidelitatis eterne, ac interdum glorificat in presenti, diebus istis in quibus abundat iniquitas  refrigescente caritate multorum, ad deuotionem Christiani populi excitandam et fidei augmentum per S. memorie Willelmum predecessorem tuum, frater archiepiscope, in partibus uestris crebra miracula operatur, ad cuius tumulum per inspirationem illius qui corda fidelium illuminat et accendit de diuersis regni Francorum partibus, nullo mouente uel predicante, maxima multitudo concurrit; ubi multi languentes restituuntur pristine sanitati. Unde cum tanta lucerna, que uite merito et opinionis odore dum frueretur luce presenti apud omnes effulsit, non sit ponenda sub modio, sed super candelabrum potius statuenda, dilectum filium magistrum P . . . . . . . . ecclesie uestre cancellarium  ad sedem apostolicam destinastis cum eo et per eum nobis humiliter supplicantes, ut illum laceremus ascribi sanctorum catalogo uenerandum. Nos igitur ex hoc referentes laudem et gloriam Creatori qui in sua maiestate mirabilis faciens signa et mirabilia magna in terris per seruos suos ad imitandum pie conuersationis exemplum non desinit mirabiliter operari, per illorum gloriam sempiternam opem nobis conferens salutarem. Quia iudicium istud diuinum est potius quam humanum ad presens in eo non duximus procedendum, estimantes consultius exspectare ut Deus magis ac magis clarificet quem iam clarificare inchoauit, quatenus in tempore opportuno ad tam arduum iudicium exsequendum ipso prestante securius  procedamus  .

Datum Laterani, u Kalend. Ianuarii, pontificatus nostri anno tertio decimo.



CLIII. Bulla pro monialibus Parci-Dominarum. 
[Gall. Christ. nou., X, Inst., 227.]

INNOCENTIUS episcopus, seruus seruorum Dei, dilectis in Christo filiabus abbatisse Sancte Marie de Parco eiusque sororibus, tam presentibus quam futuris religiosam uitam ducentibus, in perpetuum.

Que sub habitu religionis accensis lampadibus per opera sanctitatis iugiter se preparant obuiam sponso ire, sedes apostolica debet patrocinium impertiri,  ne forte cuiuslibet temeritatis incursus aut eas a proposito reuocet, aut robur, quod absit! sacre religionis eneruet. Eapropter, dilecte in Domino filie, uestris iustis postulationibus clementer annuimus, et prefatum monasterium de Parco, in quo diuino estis obsequio mancipate, sub B. Petri et nostra protectione suscipimus, et presentis scripti priuilegio communimus; inprimis siquidem statuentes ut ordo monasticus qui secundum Deum et B. Benedicti Regulam ac institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter obseruetur: preterea quascunque possessiones, quecunque bona idem monasterium tuum iuste et canonice possidet aut in futurum concessione  pontificum et largitione regum uel principum, oblatione fidelium, seu aliis iustis modis poterit adipisci, firma uobis et eis que uobis successerint, illibata permaneant, in quibus hec propriis duximus exprimenda uocabulis:

Locum ipsum in quo prefatum monasterium situm est, cum omnibus pertinentiis suis et iis que ad altare ipsius monasterii pertinere noscuntur; decimas de. . . . et de. . . . decimam quinque modiorum apud Antilly; decimam XII modiorum apud Raray, et Nouam-uillam, et Huelem; decimam . . . . . Philippi de Nantolio, Einselue, quidquid etiam possidetis apud Magneuol dominium terram, et quidquid a sancti Reguli et  sancti Frambaldi capitulis eidem monasterio est concessum; duos modios frumenti apud uilers. . . . . . etc.

Sane laborum uestrorum quos propriis manibus aut sumptibus colitis, tam de terris cultis quam de incultis, siue de hortis et uirgultis, et piscationibus uestris, uel de nutrimentis animalium uestrorum nullus a uobis decimas exigere uel extorquere presumat. Ad hec liberas et absolutas mulieres de seculo fugientes liceat uobis in monasterio uestro ad conuersionem recipere, et eas absque contradictione aliqua retinere. Prohibemus insuper ut nulli sororum uestrarum post factam in monasterio uestro professionem fas sit sine abbatisse sue licentia de eodem loco discedere, discedentem uero  absque communi litterarum uestrarum cautione nullus audeat retinere; illud districtius inhibentes, ne terras seu quodlibet beneficium ecclesie uestre collatum liceat alicui personaliter dare, siue alio modo absque consensu totius capituli, uel maioris aut sanioris partis ipsius; si que uero donationes uel alienationes aliter quam dictum est facte fuerint, eas irritas esse censemus; pro consecratione uero altarium uel ecclesiarum, siue pro oleo sancto uel quolibet alio sacramento ecclesiastico, nullus a uobis sub obtentu consuetudinis uel alio quolibet modo quidquam audeat extorquere, sed hec omnia gratis uobis episcopus diecesanus impendat, alioquin liceat uobis quemcunque malueritis catholicum adire antistitem, et communionem sedis apostolice  habentem, qui nostra fretus auctoritate uobis quod postulatur impendat. Preterea cum commune interdictum terre fuerit, liceat uobis nichilominus in uestro monasterio, exclusis excommunicatis et interdictis, diuina officia celebrare. Paci quoque et tranquillitati uestre paterna sollicitudine prouidere uolentes, auctoritate apostolica prohibemus ut infra clausuras locorum seu grangiarum nullus ruinas seu furtum facere, ignem apponere, sanguinem fundere, hominem temere rapere uel interficere, seu uiolentiam audeat exercere. Preterea omnes libertates et immunitates a predecessoribus nostris Romanis pontificibus ordini uestro concessas, necnon et libertates et exemptiones  secularium exactionum a regibus, principibus uel aliis Christi fidelibus uobis rationabiliter indultas auctoritate apostolica confirmamus, etc.

    Decernimus ergo. . . . .
    Ego Innocentius catholice Ecclesie episcopus.
    Ego Petrus Portuensis Ecclesie episcopus.
    Ego Nicolaus Tusculanus episcopus.
    Ego Guido Prenestinus episcopus.
    Ego Hugo Hostiensis episcopus.
    Ego Cinthius Sancti Laurentii in Lucina presbyter cardinalis.
    Ego Ciricius Sanctorum Ioannis et Pauli presbyter cardinalis tituli Pammachii.
     Ego Petrus tituli Sancti Marcelli presbyter cardinalis.
    Ego Benedictus Sancte Susanne presbyter cardinalis.
    Ego Leo Sancte Crucis in Ierusalem presbyter cardinalis.
    Ego Gregorius Sancti Georgii ad uelum-Aureum diaconus cardinalis.
    Ego Guido Sancti Nicolai in Carcere-Tulliano diaconus cardinalis.
    Ego Ioannes S. Marie in uia-Lata diaconus cardinalis.
    Ego Petrus Sanctorum Sergii et Bacchi diaconus cardinalis.
    Ego Pelagius Sancte Lucie ad Septa Solis diaconus  cardinalis.


Datum Laterani per manum Ioannis Sancte Marie in Cosmedin diaconi cardinalis, Sancte Romane Ecclesie cancellarii, Incarnationis Dominice anno 1210, pontificatus uero domini Innocentii pape III anno XIII. Bullatum.



CLIu. Ad abbatem  et conuentum de Los, al. de Laude.---De eodem argumento ac in epistola 145 supra. 
[Ex archiuio monasterii de Laude B. Marie. BRÉQ., ibid.]

Solet annuere sedes apostolica piis uotis, et honestis petentium precibus fauorem beneuolum impertiri.  Sicut ex parte uestra fuit propositum coram nobis, clare memorie B. comes Flandrie, octo modios frumenti annui redditus, quos de terris et pratis que in territorio de Haia et de Skelmis habebat et percipere consueuerat, de assensu bone memorie . . . uxoris ipsius, pro suorum remedio peccatorum, uobis et eidem monasterio pie ac liberaliter relaxauit, sicut in authentico ipsius comitis plenius continetur. Nos igitur quod per eumdem comitem pie ac prouide factum est, ratum habentes, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit,  indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Laterani, XII Kalendas Februarii, pontificatus nostri anno tertio decimo.



CLu. Ad Maurianensem episcopum et priorem Aque-Belle Maurianensis.---Pro monasterio Sauilianensi. 
[Historie patrie Monumenta. Auguste Taurin. 1836, I, 1175. da copia ant. del secolo XIII arch. di Torino, cat. 51, m. 1, n. 6.]

INNOCENTIUS episcopus, seruus seruorum Dei,  uenerabili fratri episcopo Maurianensi et dilecto filio priori Aque-Belle Maurianensis diecesis, salutem et apostolicam benedictionem.

Grauem dilectorum filiorum fratrum monasterii Sauilianensis recepimus questionem quod cum inter ipsos et Clusinum monasterium supra subiectione monasterii Sauilianensis et rebus aliis dudum questio exorta fuisset, eadem exstitit auctoritate apostolica per definitiuam sententiam terminata, quam felicis recordationis Alexander papa predecessor noster postmodum confirmauit, Clusinensisibus monachis super hoc silentium imponendo. Qui cum preterea Sauilianensem cenobium per multas litteras molestauerunt, demum ad uenerabilem fratrem nostrum uercellensem episcopum et  dilectum H. Tortum canonicum Papiensem supra eodem nostras litteras impetrantes contrariam sententiam reportarunt. Ad nos preter hec supra eiusdem cognitione sententie nulla de predicta sententia quam memoratus predecessor noster confirmasse dignoscitur mentione habita nostris itteris impetrans  quorum presentia cum a iam dicto Sauilianensi cenobio per quatuor dietas distetis, absque graui personarum et rerum dispendio, iidem Sauilianenses fratres adire non possint. Nolentes igitur ut lis ipsa cuiusquam efficiatur malitia immortalis, per apostolica uobis scripta precipiendo mandamus, quatenus si est ita, in eodem negotio nullatenus procedatis.

 Datum Laterani, u Kalendas Martii, pontificatus uero nostri anno quarto decimo.

Ego Guillelmus notarius authentica horum exempla uidi et legi, ad exempla quorum scripsi hec presentia, nichil addito uel diminuto, preter forte litteram, syllabam uel punctum, nec addidi, nec diminui, nec mutaui eam uel illud quod uel augeat uel minuat, uel mutet tenorem priorum; sed sicut in authenticis exemplis bullatis continebatur, ita et in his presentibus continetur.



CLuI. Ad prepositum et fratres Ecclesie Sicliniensis.---De certis redditibus capituli de Siclinio distribuendis solis fratribus dicti capituli, qui omnibus officiis et celebritati missarum curauerint interesse. 
[Ex chartulario ecclesie collegiate Sicliniensis, quod decimo tertio seculo exaratum uidetur. BRÉQ., ibid., p. 1146.]


Ad audientiam apostolatus nostri peruenit, quod bone memorie prepositus predecessor tuus, fili preposite, prouida meditatione prospiciens, qualiter uiri ecclesiastici ad diuina obsequia fortius incitentur, cum ad ea fuerint perceptis beneficiis ecclesiasticis prouocati, de communi consensu fratrum  salubriter ordinauit, ut altare de Gondelcurt  , denarii de Guinelual, granum quoque tam in frumento quam in auena, quod de locis Mielentois et Caremban noscitur prouenire, illorum fratrum usibus deputentur qui matutinis et uespertinis officiis, necnon celebritati missarum, et singulis regularibus horis deuota sollicitudine curauerint interesse, ita ut ipsi quatuor denarios de redditibus memoratis, singulis diebus, in stipendia quotidiana percipiant, nec aliis, nisi predictis officiis laborantibus quidquam exinde prebeatur. Unde, quoniam ea que a prelatis ecclesiasticis pro deuotione et obseruantia diuinorum prouide instituta noscuntur, perpetuo debent a sede apostolica roborari, ad exemplar felicis recordationis Lucii pape, predecessoris  nostri, prefatam ordinationem, sicut in iam dictis redditibus uestris, de communi fratrum assensu, prouide facta est, ratam esse decernimus, eamque auctoritate apostolica confirmantes, saluo semper in omnibus apostolice sedis mandato, in ecclesia uestra perpetuo seruari sanximus. Nulli ergo hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Laterani, u Kalendas Aprilis, pontificatus nostri anno decimo quarto.



CLuII. Ad abbatem  et fratres S. Wulmari.---Confirmat ipsis possessionem quorumdam bonorum. 
[Ex Chartulario monasterii S. Wulmari, n. 12. Bréq. ibid., p. 1147.]


In his que a nobis iuste ab Ecclesie filiis requiruntur, inueniri debemus faciles et benigni, ne super his duri, uel difficiles existere uideamur que ex iniuncto nobis apostolatus officio imminent adimplenda. Eapropter, dilecti in Domino filii, uestris iustis postulationibus grato concurrentes assensu, nemus de Sancta Cruce, cum ipsius custodia, situm in allodio sancti Wulmari, cum alio nemore eiusdem allodii, iuxta nemus quod Wrmesberk dicitur, et omne ius quod homines uestri de Hesdin  in nemore eiusdem uille, tam in lignis mortuis quam uiuis, de consuetudine habere noscuntur, sicut hec omnia tum de refutatione, tum de dono bone memorie Eustachii, quondam comitis Boloniensis, habere noscimini, et uos ea iuste et pacifice possidetis, uobis et per uos monasterio uestro auctoritate apostolica confirmamus, et presentis scripti patrocinio communimus. Presenti quoque scripto nichilominus duximus statuendum, ut de his  que in foro Sancti Wulmari a qualibet persona uenduntur, uobis et eidem monasterio, sicut hactenus consuetum est, uenda soluatur, nisi sit clericus aut miles qui ab huiusmodi uendis liberi esse debent penitus et immunes. Nulli ergo omnino, etc.

Datum Laterani, Xu Kalendas Maii.



CLuIII. Ad prepositum et fratres Ecclesie Marbacensis  .---Recipit eos sub protectione, et enumerantur bona ad ipsos spectantia. 
[Ex apographo, quod ad fidem autographi, in archiuis Argentinensis episcopatus asseruati, diligenter exscriptum nobiscum communicauit bone memorie D. abbas Grandidier. BRÉQ., ibid.]

INNOCENTIUS episcopus, seruus seruorum Dei, dilectis  filiis, preposito et fratribus Ecclesie Marbacensis salutem et apostolicam benedictionem.

Sacrosancta Romana Ecclesia deuotos et humiles filios, ex assuete pietatis officio, propensius diligere consueuit, et, ne prauorum hominum molestiis agitentur, eos, tanquam pia mater, sue protectionis munimine confouere. Eapropter, dilecti in Domino filii, uestris iustis precibus inclinati, personas uestras, et uniuersa bona, que inpresentiarum rationabiliter possidetis, aut in futurum iustis modis, dante Domino, poteritis adipisci, sub beati Petri et nostra protectione suscipimus: specialiter autem, octauam partem decimarum, cum iure patronatus ecclesie in Gerlisheim; curtes in Weggelheim,  in Rimbach, in Hundolisheim, in Wurtmulein, in Phaffinheim, in Gebelesuilre, in Hadistat, in Wochelmisheim, iu Mobsuilre, in Reitholce, in Egensheim, in Wetelsheim, in Sulzbach, in Brumatin, in Colmere, in Kancendale, in Ongisheim, in Kestenholz, in Crehisheim superiori et inferiori, in Bischouisheim, in Tubikein, in Kuminigheim, in Huseg, in Gruzenheim, in Elsesheim, in Agintina, cum omnibus pertinentiis earumdem, et alia bona uestra, sicut ea iuste et pacifice possidetis, uobis, et per uos, ecclesie uestre, auctoritate apostolica confirmamus, et presentis scripti patrocinio communimus; inhibentes, ne quis clericus uel conuersus monasterii uestri de possessionibus eius propria temeritate alienare presumat. Nulli  ergo, etc.

Datum Laterani, Iu Nonas Iulii, pontificatus nostri anno decimo quarto.



CLIX. Ad archipresbyterum et capitulum Pisanum.---Ut Marsucco de Caietanis, pontificis capellano, prouentus ecclesiasticos ablatos restituant. 
[UGHELLI, Italia sacra, III, 714.]

INNOCENTIUS episcopus, seruus seruorum Dei, dilectis filiis archipresbytero et capitulo Pisano, salutem et apostolicam benedictionem.

 Transmissa nobis dilectus filius Marzuccus canonicus uester querela monstrauit, quod cum de mandato nostro in apostolice sedis seruitio moraretur, uos ei prouentus ecclesiasticos pro uestre uoluntatis arbitrio subtraxistis. Cum igitur apostolice sedi seruiendo, etiam ecclesie uestre noscatur realiter deseruisse decet cooperatores uos exhibentes eiusdem sedis . . . Quapropter discretioni uestre per apostolica scripta mandamus, atque precipimus, quatenus quidquid ei occasione huiusmodi subtraxistis, restituere sibi sine diminutione aliqua procuretis, alioquin uenerabili fratri nostro archiepiscopo uestro nostris damus litteris in mandatis, ut uos ad id monitione premissa per censuram ecclesiasticam, appellatione remota, compellat.

 Datum Laterani, III Kal. Augusti, pontificatus nostri anno decimo quarto.





CLX. Gerardi, Albanensis electi, apostolice sedis legati, ad prepositum et canonicos Placentinos.---Illis communem conuictum prescribit. 
[UGHELLI, Italia sacra, Iu, 709.]

GERARDUS, permissione diuina Albanen. electus, apostolice sedis legatus, dilectis filiis preposito et canonicis Placentinis, salutem eternam in Domino.

Ex iniuncto nobis legationis officio compellimur consuetudines ecclesiarum laudabiles atque honestas  conseruare, custodire et innouare, et eas destruere et exstirpare, que canonicis contradicunt disciplinis. Eapropter, auctoritate qua fungimur, innouamus, et innouantes ordinamus, et statuimus, et confirmamus, ut iuxta mandata apostolica Adriani, Lucii et aliorum Romanorum pontificum, et iuxta laudabilem morem uestrum antiquum, in uno refectorio insimul comedatis, diuinam cum silentio lectionem audientes, in communi dormitorio dormiatis, non in cameris separatim, nisi causa infirmitatis, uel causa uacandi scholasticis disciplinis: in capitulo conueniatis quotidie, ut de commisse uobis Ecclesie negotiis, tam spiritualibus, quam temporalibus communiter pertractare ualeatis, pannos rotundos deferentes, in Ecclesia constitutis horis, Domino  secundum canonicorum consuetudinem. Confirmamus etiam uobis consuetudines antiquas, quas habetis in institutionibus custodum, etc. script.

Ego Guala Muricula, sacri palatii notarius, confirmationem istam scripsi, et de mandato prefati domini legati authenticaui et in camera superiori palatii pincti Nouariensis episcopatus 1211, indict. XIu, die 6 Octob.



CLXI. Ad abbatem  , et conuentum de Los, al. de Laude.---Confirmat quamdam compositionem factam inter monasteria de Laude, et de Sancto Saluio de ualentianis, relatiue ad possessiones dicti monasterii de Laude, apud Frangeres. 
[Ex archiuio monasterii de Laude B. Marie. BRÉQ. ibid.]

 Ea que iudicio uel concordia terminantur, apostolico debent presidio communiri, ne in iterate labantur scrupulum questionis. Eapropter, dilecti in Domino filii, uestris iustis precibus annuentes, compositionem inter uos ex parte una, et . . . . . priorem  et monachos Sancti Saluii de ualentianis ex altera, super quibusdam possessionibus grangie de Frangeres amicabiliter initam, sicut sine prauitate prouide facta est, et ab utraque parte sponte recepta, necnon in authenticis inde confectis plenius  continetur, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Laterani, Iu Kalendas Nouembris, pontificatus nostri anno quarto decimo.



CLXII. Ad abbatie  , et conuentum de Los, al. Laude.---Confirmat eis redditus annuos octo modiorum frumenti, quos illi dederat in eleemosynam Balduinus, comes Flandrie et Hanonie  . 
[Ex archiuio monasterii de Laude B. Marie. BRÉQ. ibid. p. 1148.]


INNOCENTIUS episcopus, seruus seruorum Dei, dilectis filiis abbati, et conuentui de Laude, Cisterciensis ordinis, salutem et apostolicam benedictionem.

Solet annuere sedes apostolica piis uotis et honestis petentium precibus fauorem beneuolum impertiri. Eapropter, dilecti in Domino filii, uestris iustis precibus grato concurrentes assensu, octo modios frumenti annuos, quos bone memorie Balduinus, comes Flandrensis et Hannon. monasterio uestro pia liberalitate concessit, sicut eos iuste ac pacifice possidetis, et in authentico eiusdem comitis  plenius continetur, uobis et per uos ipsi monasterio auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Laterani, Xu Kalendas Decembris, pontificatus nostri anno quarto decimo.



CLXIII. Ad prepositum et fratres S. Euasii de Casali.---Confirmatio priuilegiorum. 
[De CONTI. Notizie storiche della citta di Casale; Casale 1838, in-8o t. I, 356, ex quodam transumpto authentico in Arch. S. Euasii seruato.]


INNOCENTIUS episcopus, seruus seruorum Dei, dilectis filiis preposito Ecclesie Sancti Euasii de Casali, eiusque fratribus tam presentibus quam futuris regularem uitam professis, in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, petitionibus  uestris benignitate debita gratum impertientes assensum, prefatam ecclesiam, in qua diuino mancipati estis obsequio, sub beati Petri et nostra protectione suscipimus, et ad exemplar predecessorum nostrorum bone memorie Calixti. Paschalis, Innocentii, Lucii et Urbani Romanorum pontificum presentis scripti priuilegio communimus. Inprimis siquidem statuentes ut ordo canonicus, qui secundum Deum et beati Augustini Regulam in eadem Ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia inpresentiarum iuste et canonice possidet, aut in futurum concessione pontificum, largitione regum uel principum, oblatione  fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis.

Omnes ecclesias sitas in curia Casalis, cum omnibus suis pertinentiis, ecclesiam Sancti Hilarii et domum laboris ecclesiastici. In Paciliano ecclesiam Sancti Germani, etc. mansum Radulfi Quecca cum primitiis et tertia parte decimarum totius loci Casalis, et tota decima terrarum familie Sancti Euasii, et tota decima Braidarum episcopi, et quidquid ecclesia de Paciliano de iure uel longa consuetudine ecclesie uestre facere consueuit, uillam Luuintini cum decimis, et omnibus pertinentiis suis. In Sancto Georgio XIu mansos, sextam decimam partem  Torcelli et tenimentum quondam Petri Crassi cum omnibus pertinentiis suis. In Montedo tres mansos; in Fraxineto mansum unum et dimidium. Sane noualium uestrorum, que propriis manibus uestris et sumptibus colitis, siue de nutrimentis uestrorum animalium, nullus a uobis decimas auferre presumat. Liceat quoque urbis clericos uel laicos e seculo fugientes, liberos et absolutos ad conuersionem uestram recipere, et eos in ecclesia uestra sine contradictione qualibet retinere. Prohibemus  insuper ut nullus fratrum uestrorum post factam in loco uestro professionem, possit absque prepositi sui licentia de claustro discedere, discedentem uero sine communi litterarum cautione nullus audeat retinere. Chrisma uero, etc. Obeunte te quoque, etc. Decernimus ergo ut nulli omnino hominum liceat prefatam ecclesiam temere perturbare aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia.

Si qua igitur, etc.

    Ego Innocentius catholice Eccl. epis.
     Ego Ioannes Sabinensis episcopus.
    Ego Nicolaus Tusculanus episcopus.
    Ego Guido Prenestinus episcopus.
    Ego Hugo Ostiensis et uelletren. episcopus
    Ego Cinthius H. S. Laur. in Lucina presb. card.
    Ego Petrus H. S. Marcelli presb. card.
    Ego Conaus SS. Io. et Pauli presb. card., tit. Pammachii.
    Ego Benedictus S. Susanne presb. card.
    Ego Leo S. Crucis in Ierusalem presb. card.
    Ego Rogerius S. Anastasie presb. card.
    Ego Petrus S. Pudentiane tit. Pastoris presb. card.
    Ego Guala S. Martini tit. Equitii presb. card.
    Ego Pelagius S. Cecilie presb. card.
     Ego Guido S. Nicolai in Carcere Tulliano diac. card.
    Ego Ioannes S. Marie in uia Lata diac. card.
    Ego Octauianus SS. Sergii et Bacchi diac. card.
    Ego Ioannes SS. Cosme et Damiani diac. card.


Datum Laterani per manum Ioannis Sancte Marie in Cosmedin diac. card., sancte Romane Ecclesie cancellarii, tertio Kal. Ianuarii, indictione decima quinta, Incarnat. Domin. anno 1211, pontificatus uero domni Innocentii pape anno quarto decimo.



CLXIu. Ad regem Anglie.---De intendendo ad succursum Terre Sancte. 
[RYMER, Federa, etc., I, 104, ex originali.]


INNOCENTIUS episcopus, seruus seruorum Dei, carissimo in Christo filio IOANNI regi Anglorum illustri, salutem et apostolicam benedictionem.

Litteras quas nobis regia sublimitas destinauit, recepimus cum benignitate, et que de treugis initis cum carissimo in Christo filio Philippo rege Francorum illustri, significasti per eas, notauimus diligenter.

Cum igitur treugas ipsas, ut subuenire possis expeditius Terre sancte, asseras iniisse, serenitatem tuam rogamus attentius monentes et exhortantes in Domino, quatenus ad eiusdem terre succursum intendas sollicite ac potenter.



CLXu Priuilegium pro parthenone S. Petri in Dichkirchen. 
[GUNTHER, Cod. diplom. Rheno Mosel. II, 107.]


INNOCENTIUS episcopus, seruus seruorum Dei, dilectis in Christo filiabus abbatisse et monialibus Sancti Petri in Dichkirchen, salutem et apostolicam benedictionem.

Solet annuere sedes apostolica piis uotis, et honestis petentium precibus fauorem beneuolum impertiri. Eapropter dilecte in domino filie, uestris iustis postulationibus grato concurrentes assensu, predium uille de Beuera quod H. quondam imperator monasterio uestro pia deuotione concessit, sicut illud iuste ac pacifice possidetis et in ipsius instrumento  plenius continetur, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire, siquis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Laterani, uI Kal. Septembris, pontificatus nostri anno tertio decimo.



CLXuI. Ad episcopum et custodem Argentinensem.---Ut circa purgationem Reimboldi caute procedant. 
[Ex apographo, quod ad fidem alterius apographi, in antiquo maioris capituli Argentinensis archiuorum chartulario inserti, diligenter exscriptum nobiscum communicauit bone memorie D. abbas Grandidier. BRÉQ., ibid.]


INNOCENTIUS episcopus, seruus seruorum Dei, uenerabili fratri, episcopo, et dilecto filio, custodi, Argentinensibus  , salutem et apostolicam benedictionem.

Licet apud iudices seculares uulgaria exerceantur iudicia, ut aque frigide, uel ferri candentis, siue duelli, huiusmodi tamen iudicia Ecclesia non admisit, cum scriptum sit in lege diuina: Non tentabis Dominum Deum tuum. Hoc igitur obseruato, circa purgationem Reimboldi, latoris presentium, qui super heretica prauitate asseritur infamatus,  taliter procedatis, quod morbus iste, qui serpit ut cancer, per uestram sollicitudinem circumspectam perfecte curetur, ita, quod eum nec iniquum grauet iudicium, nec misericordia dissoluta confundat.

Datum Laterani, u Idus Ianuarii, pontificatus nostri anno quarto decimo.



CLXuII. Ad G. presbyterum.---Donationem quamdam redituum altari SS. Petri et Pauli, in Ecclesia Siluanectensi, confirmat. 
[Ex Archiuio Ecclesie Siluanectensis. BRÉQ. ibid., p. 1149.]

INNOCENTIUS episcopus, seruus seruorum Dei, dilecto  filio G. presbytero, salutem et apostolicam benedictionem.

Iustis petentium precibus dignum est nos facilem prebere assensum, et uota que a rationis tramite non discordant effectu consequenti complere. Eapropter, dilecte in Domino fili, tuis iustis precibus grato concurrentes assensu, donationem quamdam reddituum, quam altari sanctorum apostolorum Petri et Pauli, in Ecclesia Siluanectensi, pro sustentatione unius presbyteri . . . . . prauitate  , pie ac prouide facta est, auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem attentare hoc presumpserit,  indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Laterani, III Idus Ianuarii, pontificatus nostri anno quarto decimo.



CLXuIII. Ad archiepiscopum et capitulum Tyrense.---Pro Ianuensi capitulo. 
[UGHELLI, Italia sacra, Iu, 882.]

INNOCENTIUS, etc., uenerabili fratri . . . . archiepiscopo, et dilectis filiis capitulo Tyrensi, salutem et apostolicam benedictionem.

Dilecti filii canonici Ianuenses transmissa nobis petitione monstrarunt, quod uos in ecclesia B.  Laurentii, quam apud Tyrum habere noscuntur, parochianos eorum libere sepeliri, et ibidem ecclesiastica percipere sacramenta contra iustitiam prohibetis, in eorum et suorum preiudicium non modicum et grauamen; quocirca discretioni uestre per apostolica scripta mandamus, quatenus dictam ecclesiam suorum parochianorum liberam sepulturam, et alia ecclesiastica sacramenta, que ad eamdem parochiali iure pertinere noscuntur, habere sine molestia permittatis. Tu denique frater archiepiscope, super te ipso et grege tibi credito taliter uigilare procures, exstirpando uitia, et plantando uirtutes, ut in nouissimo districti examinis die coram tremendo Iudice, qui reddet unicuique secundum opera sua, dignam possis reddere rationem.

 Dat. Lat., Kal. X Febr., pontif. nostri ann. Xu.



CLXIX. Ad rectorem ac fratres Hospitalis domus Dei de Pinchonio.---Recipit eos sub protectione B. Petri, et ipsorum possessiones confirmat. 
[Ex Chartulario membranaceo Baronie de Pinchonio . BRÉQ., ibid.]

INNOCENTIUS episcopus, seruus seruorum Dei, dilectis filiis rectori et fratribus Hospitalis domus Dei de Pinchonio, salutem et apostolicam benedictionem.

Cum a nobis petitur, quod iustum est et honestum, tam uigor equitatis, quam ordo exigit rationis, ut id per sollicitudinem officii nostri ad debitum  perducatur effectum. Eapropter, dilecti in Domino filii, uestris iustis postulationibus grato concurrentes assensu, domum et personas uestras, cum omnibus que inpresentiarum rationabiliter possidetis, aut in futurum iustis modis, dante Domino, poteritis adipisci, sub beati Petri, ac nostra protectione suscipimus. Specialiter autem locum ipsum in quo domus uestra fundata est, et uniuersas possessiones, et alia bona uestra, sicut ea iuste ac pacifice possidetis, uobis et per uos eidem domui auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre protectionis et confirmationis infringere, uel ei ausu temerario contraire. Si quis  autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Laterani, Nonis Aprilis, pontificatus nostri anno quinto decimo.



CLXX. Ad priorem Grandimontensem  . 

INNOCENTIUS episcopus, seruus seruorum Dei, dilecto filio priori Grandimontensi, salutem et apostolicam benedictionem.

Pro dilecto filio Aimerico, latore presentium, confratre tuo, qui claustrum tuum reliquit animi leuitate, deuotionem tuam rogamus attentius et monemus, per apostolica tibi scripta mandantes  quatenus ipsum ad te humiliter redeuntem pro reuerentia beati Petri et nostri recipias salua ordinis disciplina.

Datum Lateran., Kal. Maii, pontificatus nostri anno quinto decimo.



CLXXI. Ad canonicos Marbacenses  .---Possessionem quorumdam bonorum ipsis confirmat. Anno 1212. Laterani, Maii 21.
[Ex apographo, quod ad fidem autographi, in archiuis illustris gentis de Rapolfstein, , in oppido Rapolweiler  asseruati, diligenter exscriptum nobiscum communicauit bone memorie D. abbas Grandidier. BRÉQ., ibid.

INNOCENTIUS episcopus, seruus seruorum Dei, dilectis  filiis, canonicis Marbacensibus, salutem et apostolicam benedictionem.

Solet annuere sedes apostolica piis uotis et honestis petentium precibus fauorem beneuolum impertiri. Eapropter, dilecti in Domino filii, uestris iustis precibus inclinati, de Weckeltheim, et nouem curtes, cum appendiciis suis, sicut eas iuste et pacifice possidetis, uobis, et, per uos, ecclesie uestre, auctoritate apostolica confirmamus, et presentis scripti patrocinio communimus. Nulli ergo, etc.

Datum Laterani, XII Kalendas Iunii, pontificatus nostri anno Xu.



CLXXII. Ad canonicos Pisanos.---Ut quindecim dierum labente spatio Marsuccum, clericum suum, ab ipsis e canonicorum albo erasum, pristine asserant dignitati. 
[UGHELLI, Italia sacra, III, 714.]


INNOCENTIUS episcopus, seruus seruorum Dei, dilectis filiis canonicis Pisanis, salutem et apostolicam benedictionem.

Et si rem grandem petissemus a uobis  , non credebamus repulsam aliquam substinere, presertim cum id a uobis nostris uellemus precibus obtinere, ad quod si qua essent in uobis uiscera caritatis, propria liberalitas et fraterna compassio uos inducere debuissent. Cum enim uobis dederimus in mandatis, quatenus, quod circa prouisionem dilecti filii  Marzucchi clerici, cui ut beneficium Ecclesie uestre cum loco suo pariter retineret, donoc episcopatum Massan. ad statum reduci contingeret meliorem,  concesseramus de gratia speciali, factum fuerat, ratum haberetis, non impediretis ipsum quominus beneficium ipsum iuxta concessionem nostram libere possideret, nec permitteretis quantum esset in uobis ab aliis impediri; uos preces nostras pariter et mandatum surdis auribus transeuntes, post primas litteras nostras uobis directas lectum eius de dormitorio extraxistis, post secundas unus uestrum locum, in quo iacebat, occupauit, post tertias, allegastis, quod nolebatis super hoc nisi habito consilio aliorum canonicorum Tuscie respondere, et quia Ecclesia Massan. pace recepta fuerat ad statum meliorem reducta. Quia uero pati nolumus, nec debemus, ut mandatum nostrum iteratum toties eludatur, per apostolica uobis scripta mandamus,  et in uirtute obedientie districte precipimus, quatenus uniuersa que de eius beneficio percepta sunt, postquam primas nostras litteras recepistis, infra quindecim dies ipsi restituere nullatenus postponatis, et eum super loco et beneficio ipso de cetero minime molestetis, sed permittatis pacifice possidere. Alioquin contradictores, si qui fuerint, officio beneficioque suspensi satisfacturi nobis de contemptu, infra mensem nostro se conspectui representent.

Dat. Laterani, XI Kal. Iunii, pontificatus nostri anno Xu.



CLXXIII. Ad decanum et capitulum Bituricense.---De canonizatione S. Guillelmi Bituricensis archiepiscopi  . 
[LABBE, Biblioth. mss., II, 391, ex tabulario Bituricensis capituli.]


INNOCENTIUS episcopus, seruus seruorum Dei, dilectis filii decano et capitulo Bituricensi, S. et A. B.

Litteras quas pro sanctorum catalogo ascribendo pie recordationis Willelmo archiepiscopo uestro, nostro apostolatui destinatis, paterna benignitate recepimus, deuotionem uestram in Domino commendantes quod ad hoc negotium promouendum cum tanto desiderio aspiratis. uerum quia sacrosancta Romana Ecclesia in hoc negotio, utpote ualde arduo et ad diuinum potius quam humanum iudicium pertinente, cum multa consueuit maturitate  procedere, ad presens in eo non duximus procedendum; sed adhuc decreuimus exspectandum ut is, qui eum, sicut creditur, clarificauit in celis,  amplius clarificet ipsum in terris ad sui nominis gloriam et honorem, ita quod securius procedere ualeamus ad prefatum negotium exsequendum.

Datum Laterani, uI Kalendas Iunii, pontificatus nostri anno decimo quinto.



CLXXIu. Ad decanum capitulumque S. Theobaldi Metensis.---Sub anathematis interminatione prohibet ne quis clericus maioris ecclesie in eorum ecclesia prebendam habere presumat. 
[Hist. de Metz, III, 171, ex archiu. eccl. colleg. S. Theobaldi.]

INNOCENTIUS episcopus, seruus seruorum Dei, dilectis filiis decano, totique capitulo Sancti Theobaldi Metensis, salutem et apostolicam benedictionem.

 Cum a nobis petitur quod iustum est et honestum, tam uigor equitatis quam ordo exigit rationis, ut id per sollicitudinem officii nostri ad debitum perducatur effectum, et id maxime quod pia fidelium largitione ad seruiendum Deo nouelle plantatur, protectionis nostre et auxilii rore diffusius impleatur. Eapropter, dilecti filii, uestre iuste petitioni grato concurrentes assensu, nouelle uestre plantationi indulgentes, et in posterum quieti et paci uestre prouidentes, precipiendo statuimus, et sub anathematis interminatione prohibemus, ne clericus aliquis in maiori ecclesia prebendam canonicam consecutus, in uestra prebendam querere laboret, nec habere presumat, quia magis trahi  uideretur percipiendi fructus amore quam Deo uel Ecclesie pauperi deseruiendi fauorabili deuotione. Sane si aliqua persona ecclesiastica hanc nostre institutionis paginam sciens contra eam temere uenire tentauerit, et uos molestare presumpserit, secundo tertioue commonita nisi acquieuerit, et de illata inquietatione competenter satisfecerit, excommunicationis uinculo se nouerit innodatam.

Datum Laterani, u Kal. Decembris, pontificatus nostri anno quinto decimo.



CLXXu. Ad patriarcham Ierosolymitanum, apostolice sedis legatum.---Pro capitulo Ianuensi. 
[UGHELLI, Italia sacra, Iu, 882.]


INNOCENTIUS, etc., uenerabili fratri . . . . . patriarche  Ierosolymitano, apostol. sedis legato, sal. et apost. ben.

Cum in Carthaginensi prohibeatur concilio ne quis episcoporum pro modico balsami, quod benedictum pro sacramento baptismi datur ecclesiis, aliquid presumat accipere, miramur quod, sicut ad audientiam apostolatus nostri peruenit, uenerabilis frater noster . . . . episcopus, et dilecti filii capitulum Acconensis Ecclesie S. Laurentii, quam apud Accon dilecti filii Ianuense capitulum se habere proponunt, chrisma gratis denegant exhibere. Quia uero uenalitates huiusmodi abominatur religio ecclesiastice honestatis, cum sacris obuient institutis, eisdem episcopo et capitulo dedimus in preceptis ut a tam inhonesto et interdicto commercio desistentes,  chrisma gratis de cetero ecclesie memorate concedant. Quocirca fraternitati tue per apost. scripta mandamus, quatenus ad hoc eos efficaciter moneas, et inducas. Tu denique, frater patriarcha, super teipso et credito tibi grege taliter uigilare procures, etc.

Dat. Later., III Id. Ianuarii, pontif. nostri an. XuI.



CLXXuI. Ad episcopum et capitulum Acconense---Eiusdem argumenti ac superior epistola. 
[Ibid.]

INNOCENTIUS, etc. uenerabili fratri . . . episcopo, et dilectis filiis capitulo Acconensi, sal. et ap. ben.

 Cum in Carthaginensi prohibeatur concilio, etc., ut supra.



CLXXuII. Ad abbates S. Faronis  et de Cauea  et decanum  Meldensem.---Dat eis prouinciam inquirendi, num abbas Cluniacensis reuera coactus fuerit per uiolentiam, ad conferendum prioratum de Benhardo filio Baliui comitis Niuernensis. 
[Ex archiuio monasterii Cluniacensis. BRÉQ. ibid. p, 1150.]

Dilectus filius, abbas Cluniacensis  , sua nobis conquestione monstrauit, quod, cum olim ad domum de caritate accesserit, et in uilla eiusdem loci sic teneretur inclusus, quod ingressus uel regressus  monachorum et nuntiorum suorum haberi non posset ad ipsum, nisi mediante Leterico, Baliuo nobilis uiri, comitis Niuernensis  ; ut id obtineretur  per Baliuum eumdem, necessitate urgente, idem abbas, contra constitutionem Cluniacensis capituli generalis, auctoritate apostolica constituti, cum consensu Cluniacensis conuentus, prioratum de Benhardo, pertinentem ad ipsum, Petro, clerico, dicti Baliui filio contulit, in sui grauem monasterii lesionem; propter quod nobis humiliter supplicauit, ut per discretos uiros prioratum premissum faceremus ad proprietatem, et ius monasterii, ante facti ueritate cognita, reuocari. Quia uero nobis non constitit de premissis, discretioni uestre per apostolica scripta mandamus, quatenus, uocatis quos propter hoc noueritis euocandos, audiatis hinc inde proposita, et quod iustum fuerit, appellatione postposita, statuatis, ipsi uero abbati pro suo debito  penam canonicam infligentes, faciatis quod decreueritis per censuram ecclesiasticam firmiter obseruari. Quod si non omnibus his exsequendis potueritis interesse, duo uestrum ea nichilominus exsequantur. uos denique, filii abbates, super uobis ipsis, et credito uobis grege taliter uigilare curetis exstirpando uitia et plantando uirtutes, ut in nouissimo dictricti examinis die coram tremendo Iudice, qui reddet unicuique secundum opera sua, dignam possitis reddere rationem.

Datum Laterani, X Kalendas Februarii, pontificatus nostri anno quinto decimo.



CLXXuIII. Ad priorem et conuentum monasterii de Noueio.---Recipiuntur sub protectione apostolica, et confirmantur ipsorum possessiones  . 
[Ex chartulario Noueiomensi. BRÉQ., ibid., p. 1151.]


Solet annuere sedes apostolica piis uotis, et honestis petentium precibus fauorem beneuolum impertiri. Ea propter, dilecti in Domino filii, uestris iustis postulationibus grato concurrentes assensu, personas uestras, et predictum monasterium in quo diuino estis obsequio mancipati, cum omnibus bonis que inpresentiarum rationabiliter possidetis, aut in futurum iustis modis prestante Domino poteritis adipisci, sub beati Petri et nostra protectione suscipimus. Specialiter autem grangias de Barbi et de Corni, et quidquid habetis in uilla-Noua,  sicut ea iuste et pacifice possidetis, uobis, et per uos prefato uestro monasterio confirmamus, et presentis scripti patrocinio communimus. Nulli ergo omnino hominum liceat hanc paginam nostre protectionis et confirmationis infringere, uel ei ausu temerario contraire. Si quis autem hoc attentare  presumpserit, indignationem omnipotentis. Dei, et beatorum Petri et Pauli, apostolorum eius, se nouerit incursurum.

Datum Laterani, Iu Kalendas Aprilis, pontificatus nostri anno decimo sexto.



CLXXIX. Ad decanum  , I. archidiaconum Nouiomensem et cantorem Nouiomensem.---Dat eis prouinciam examinandi causam que erat inter W. de Auesnis, ex una parte, et Ecclesiam Lescien, ex altera, super quibusdam possessionibus. 
[Ex chartulario monasterii Lesciencis, duodecimo et decimo tertio seculis exarato, fo 68 et sqq. BRÉQ., ibid.]

 Dilectorum filiorum abbatis et conuentus de Lescies  , ex parte una, et nobilis uiri W. de Auesnis, ex altera, procuratoribus in nostra presentia constitutis dilectum filium nostrum, B. Sancti Georgii ad uelum Aureum diaconum cardinalem  , concessimus auditorem; coram quo predictorum abbatis et conuentus proposuit procurator, quod, cum prefatus W. postquam signum crucis assumpsit in Terre sancte subsidium profecturus, dictos abbatem et conuentum de Fania, de Haia, de Lescheres, et aliis quatuor uillarum nemoribus contra iustitiam spoliasset, uenerabilis frater noster, Cameracensis episcopus  , diecesanus loci, cum iam sibi per testes, quod super hoc eius officialis receperat, de ipsorum spoliatione  constaret, in eumdem nobilem, ipsius contumacia exigente, excommunicationis, et in terram suam interdicti sententias promulgauit. Nominatus uero W. ad decanum Sancti Ioannis in Burgo-Laudunensi, et coniudices eius, contra eosdem abbatem et conuentum, super quibusdam nemoribus Loci, nominibus non expressis, tacita ueritate, nostras litteras impetrauit. Quorum duo decano de Auesnis auctoritate apostolica iniunxerunt, ut, si qua sententia in ipsum W. uel terram eius auctoritate prefati episcopi, uel officialis ipsius, esset predicte litis occasione prolata, eam denuntiarent penitus non tenere, et citarent nichilominus abbatem et conuentum predictos, ad certum diem et locum eidem W. coram ipsis iudicibus responsuros. A quorum  grauamine manifesto, cum easdem niterentur sententias, nec monitione nec cause cognitione preuia, reuocare, sepe fati abbas et conuentus nostram audientiam appellarunt. Unde, procurator petiit eorumdem, ut, reuocato in irritum quidquid ab eisdem iudicibus exstitit attentatum, sepe ditas  excommunicationis, et interdicti sententias, sicut rationabiliter sunt prolate, faceremus, usque ad satisfactionem condignam, sublato appellationis obstaculo, firmiter obseruari, supra dictum W. ab iniuriis predictorum abbatis et conuentus, tam super nemoribus ipsis quam possessionibus, et rebus aliis, in quibus eos multipliciter inquietat, et hominum suorum molestiis, quos angariis, et aliis indebitis exactionibus opprimit, per censuram ecclesiasticam compescentes. Fuit autem ex aduerso responsum, quod, cum ante dictum W. a nominatis abbate et conuentu super spolatione quorumdam nemorum, et rebus aliis, coram officiali Cameracensi, non ex delegatione nostra, traheretur in causam, ipsius W. procurator, sentiens se ab eodem  iniuste grauari, uocem ad nos appellationis emisit. At ipse, legitima etiam appellatione contempta, postquam etiam fuerunt ab ipso W. super appellatione sua nostre littere impetrate, denuntiari excommunicatum fecit, eamdem terram ipsius interdicto supponens. Decanus uero Sancti Ioannis in Burgo, et coniudices eius, ad quos idem nobilis super eadem causa nostras litteras reportarat, easdem sententias decernentes penitus esse nullas, denuntiarunt predictum nobilem, et terram eius predictis sententiis non teneri, et, uolentes de causa cognoscere principali, eosdem abbatem et conuentum ad suam presentiam citauerunt; sed ipsi ad nostram audientiam sine causa rationabili  appellarunt. Cumque iterum ante dicti abbas et conuentus, citati a iudicibus prenominatis, eorum se conspectui presentarent, licet iidem iudices offerrent se ipsis super his exhibituros iustitie complementum, tamen ab eorum presentia contumaciter recesserunt. Quare, petebat dicti nobilis procurator, ut causam ipsam ad eorumdem iudicum remitteremus examen. Quia uero super his et aliis, que fuere coram cardinali proposita memorato, uobis fieri non potuit plena fides, de partium procuratorum assensu, per apostolica uobis scripta mandamus, quatenus, partibus conuocatis, et auditis hinc inde propositis, quod canonicum fuerit appellatione postposita statuatis, facientes quod statueritis per censuram ecclesiasticam firmiter  obseruari. Testes autem qui fuerint nominati, si se gratia, odio uel timore subtraxerint, per censuram eamdem appellatione remota cogatis ueritati testimonium perhibere; nullis litteris obstantibus preter assensum partium a sede apostolica impetratis. Quod si non omnes his exsequendis potueritis interesse, duo uestrum ea nichilominus exsequantur.

Datum Laterani, IX Kalendas Iunii, pontificatus nostri anno sexto decimo.



CLXXX. Monasterii S. Petri Carnotensis protectionem suscipit possessionesque et priuilegia confirmat. 
[GUÉRARD, Cartulaire de Saint-Père de Chartres, II, 677.]


INNOCENTIUS episcopus, etc.

Personas et monasterium uestrum . . . cum omnibus que inpresentiarum rationabiliter possidet . . . sub beati Petri et nostra protectione suscipimus; specialiter autem de Gisez, de Trahone, de Braioto, de Castriduno, de Bosuilla, et alios prioratus cum pertinentiis suis . . . confirmamus . . .

Datum Signie, uII Idus Iulii, pontificatus nostri anno Xu.



CLXXXI. Ad prelatos, nobiles et populum Hibernie.---Ut perseuerent in fidelitate regis Anglie et heredum suorum. 
[RYMER, Federa, etc. I, 116, ex originali in thes. cur. recept. Scaccarii.]


INNOCENTIUS episcopus, seruus seruorum Dei, uenerabilibus fratribus archiepiscopis et episcopis, et dilectis filiis abbatibus, et ceteris ecclesiarum prelatis et nobilibus uiris principibus, comitibus, baronibus, et uniuersis militibus et populis per Hyberniam constitutis, salutem et apostolicam benedictionem.

Cum per ipsius gratiam, qui discordantes parietes in se angulari lapide copulauit uera pax et plena  concordia sit inter regnum et sacerdotium in Anglia reformata, nos qui tenemur curam et sollicitudinem gerere specialem de carissimo in Christo filio nostro Ioanne illustri Anglorum rege, ac eius regno, quod ad Romanam Ecclesiam per donum ipsius speciali iure noscitur pertinere, sibi et heredibus suis prouidere uolentes, per apostolica uobis scripta mandamus atque precipimus quatenus in fidelitate ipsius regis ac heredum suorum prompto animo et corde sincero perseuerare curetis, tales uos circa deuotionem ipsius per omnia exhibentes, quod tam a nobis quam ipso debeatis merito commendari, scientes pro certo quod nos ad ipsius commodum et honorem efficaciter aspiramus.

 Datum Laterani, u Kal. Nouembris, pontificatus nostri anno sexto decimo.



CLXXXII. Ad abbatem Sancti Michelis de castro Brittonum. 
[TIRABOSCHI, Storia della badia di Nonantola, II, 351, ex autographo.]

INNOCENTIUS episcopus, seruus seruorum Dei, dilectis filiis abbati Sancti Michelis de castro Brittonum Bonon. diecesis  et magistro T.   doctori decretorum, canonico Sancti Laurentii in Colina Bononie commoranti, salutem et apostolicam benedictionem.

Dilecti filii abbas et conuentus Nonantulanus transmissa nobis petitione monstrarunt, quod cum quidam eorum monachus pro quodam defuncto qui apud ecclesiam Sancti Bartholomei de Spinalamberti ad ipsos de iure spectantem elegerat sepulturam, exsequias celebraret, archipresbyter ecclesie Sancti Martini et eius complices Mutinensis diecesis in ipsum monachum manus temerarias iniecerunt, non permittentes eum celebrare officium pro defuncto. Cumque per uenerabilem fratrem nostrum Mutinensem episcopum sperarent hoc releuari grauamen, ipse premissis alias adiecit iniurias,  in uassalos Nonantulani monasterii et omnes qui de cetero in predicta ecclesia eligerent sepulturam excommunicationis sententiam promulgando. Nolentes igitur iura eiusdem monasterii deperire, discretioni uestre per apostolica scripta mandamus; quatenus, si est ita, dictos uiolentarum manuum iniectores tandiu appellatione remota excommunicatos publice nuntietis, et faciatis ab omnibus euitari, donec passo iniuriam satisfecerint competenter, et cum uestrarum testimonio litterarum ad sedem apostolicam uenerint absoluendi. Super aliis autem episcopum et archipresbyterum memoratos ab indebita molestatione ipsius monasterii compescatis, predictam excommunicationis sententiam,  sublato appellationis obstaculo legitime reuocantes. Tu uero, fili abbas, super te ipso et credito tibi grege taliter uigilare procures exstirpando uitia, et plantando uirtutes, ut in nouissimo districti examinis die coram tremendo iudice, qui reddet unicuique secundum opera sua, dignam possis reddere rationem.

Datum Laterani, X Kalend. Decemb., pontificatus nostri anno sexto decimo.



CLXXXIII. Ad Pistoriensem episcopum et abbatem S. Trinitatis Florentinensium.---In causa que Soffredum inter Pistoriensem episcopum uertebatur et commune Pistorii super iurisdictione quorumdam castrorum. 
[ZACHARIA, Anecdota medii eui, Auguste Taurin. 1755, in-fol., p. 350.]


INNOCENTIUS episcopus, seruus seruorum Dei, uenerabili fratri episcopo et dilecto filio abbati S. Trinitatis Florentinorum, salutem et apostolicam benedictionem.

Causam que inter consules, consiliarios, et commune Pistoriensium ex parte una, et uen. fratrem nostrum . . . episcopum ex altera super iurisdictione quorumdam castrorum, et hominum, ac rebus aliis agitari dignoscitur, dictus episcopus tibi, frater episcope, a nobis obtinuit delegari. Ut autem iudicium sine suspicione procedat, te, fili abbas, cognitioni cause obtentu partis alterius adiungentes discretioni uestre per apostolica scripta mandamus,  quatenus in negotio ipso iuxta priorum continentiam litterarum, sublato appellationis obstaculo, ratione preuia procedatis. uos denique, frater episcope ac fili abbas, super uobis ipsis, et credito uobis grege taliter uigilare curetis exstirpando uitia, et plantando uirtutes, ut in nouissimo districti examinis die coram tremendo iudice qui reddet unicuique secundum opera sua, dignam possitis reddere rationem.

Datum Laterani, Idibus Februarii, pontificatus nostri anno septimo decimo.



CLXXXIu. Ad abbatem et fratres S. Dionysii.---Eorum protectionem suscipit et possessiones confirmat. 
[DOUBLET, Hist. de Saint-Denys, p. 543.]


INNOCENTIUS episcopus, seruus seruorum Dei, dilectis filiis abbati et conuentui Sancti Dionysii, salutem et apostolicam benedictionem, etc.

Personas uestras et predictum Monasterium in quo diuino estis obsequio mancipati, cum omnibus bonis que inpresentiarum rationabiliter possidetis, aut in futurum iustis modis prestante Domino poteritis adipisci sub beati Petri et nostra protectione suscipimus, specialiter autem granchiam de Chaneueriis et decimas de Longolio sicut eas iuste ac pacifice possidetis uobis et per uos prefato monasterio uestro confirmamus et presentis scripti patrocinio communimus

 Datum Laterani, Iu Kal. Aprilis, pontificatus nostri anno XuII.



CLXXXu. Ad Ioannem Anglorum regem.---Declarat quod rex uel capella sua interdici uel excommunicari non possit sine mandato sedis apostolice speciali. 
[RYMER, Federa, I, 119, ex originali in thes. cur. recept. Scaccarii.]

INNOCENTIUS episcopus, seruus seruorum Dei, carissimo in Christo filio IOANNI illustri regi Anglorum, salutem et apostolicam benedictionem.

Apostolice sedis ampla benignitas sincere obsequentium uota fidelium fauore beneuolo prosequi consueuit, et illustrium uirorum personas quas in  deuotione sua promptas inuenerit et feruentes, quibusdam titulis decentius decorare; ut igitur ex speciali deuotione, quam ad Romanam Ecclesiam et personam nostram habere dignosceris apostolicum tibi sentias accreuisse fauorem, statuimus ne a quoquam tua possit excommunicari persona uel interdici capella, sine mandato sedis apostolice speciali.

Tu ergo, ne inde nascantur iniurie unde iura nascuntur, talem te super his satagas exhibere, ne per abusum, quod absit, priuari huiusmodi beneficio me . . . . pria . . . . iuxta . . . . cea . . . . sanctiones priuilegium . . . . re . . . . tur amittere, qui permissa sibi abutitur potestate.

Nulli ergo omnino hominum liceat hanc paginam  nostre institutionis infringere uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Rome apud S. Petrum, XuII Kal. Maii, pontificatus nostri anno septimo decimo.



CLXXXuI. Ad Ioannem Anglie regem.---De treuga inter reges Anglie et Francie ineunda. .
[RYMER, Federa, etc. I, 120. Pat. 16. Ioh., m. 17 d. in Turre London.].

INNOCENTIUS episcopus, seruus seruorum Dei, carissimo in Christo filio IOANNI illustri Anglorum  regi, salutem et apostolicam benedictionem.

Cum ex guerra que uertitur inter te et carissimum in Christo filium nostrum Philippum Francorum regem illustrem, impediatur Terre Sancte succursus, ad quem pro salute populi Christiani ardentissime aspiramus, aliaque innumera timeantur ex ea pericula prouentura, nos apostolice sedis seruitii debito prouocati, ad reformationem pacis intendimus interponere, partes  tibi ac prefato Francorum regi firmiter iniungamus per censuram ecclesiasticam, uos, si necesse fuerit, compellendo ut pro tot et tantis periculis euitandis, treugas ineatis et obseruetis ad inuicem saltem usque post generale concilium celebrandum: rebus in eo statu  manentibus in quo erunt cum ipse treuge a partibus firmabuntur.

Et duo mediatores pacis absque malitia eligantur, qui fideliter interim tractent de concordia reformanda, que, si forte prouenire non possunt, nostro uos arbitrio committatis, prestitis super his cautionibus, quo discordiam sopiendam nos ipsi personaliter intendamus.

Quocirca serenitatem regiam rogamus, monemus et exhortamur in Domino quatenus habita super his deliberatione prudenti, nobis non differas per idoneum nuntium respondere.

Datum Rome apud Sanctum Petrum, X Kalend. Maii, pontificatus nostri anno decimo septimo.



CLXXXuII. Ad uniuersum clerum Bremensis prouincie.---Ut Waldemarum excommunicatum publice denuntient. .
[LAPPENBERG. Hamburg. Urkund. l. p. 344, ex originali cum appenso plumbeo sigillo pape Innocentii III, in caps. II, n. 10.]


INNOCENTIUS episcopus, seruus seruorum Dei, dilectis filiis, abbatibus, prioribus, prepositis, decanis, archidiaconis et aliis ecclesiarum prelatis per Bremensem prouinciam constitutis, salutem et apostolicam benedictionem.

Cum perditionis filius Waldemarus, tanquam hereticus et schismaticus censuram canonicam uilipendat et Ecclesie claues nullas reputans, excommunicatus et depositus presumat episcopalia  officia exercere, discretioni uestre per apostolica scripta districte precipiendo mandamus, quatenus prefatum Waldemarum degradatum et tam ipsum quam fautores suos excommunicatos per ecclesias uestras publice nuntietis. uos denique, filii abbates, super uobis ipsis et credito uobis grege taliter uigilare curetis exstirpando uitia et plantando uirtutes, ut in nouissimo districti examinis die coram tremendo iudice, qui reddet unicuique secundum opera sua, dignam possitis reddere rationem.

Datum Rome, apud Sanctum Petrum, III Kalendas Maii, pontificatus nostri anno XuII.



CLXXXuIII. Ad populos Spoletani ducatus.---Ut Aldrouandino marchioni Estensi et Anconitano auxilium et fauorem prebeant. 
[MURATORI, Antiq. Ital., I, 327.]


INNOCENTIUS episcopus, seruus seruorum Dei, uniuersis fidelibus nostris per ducatum Spoletanum constitutis, salutem et apostolicam benedictionem.

Cum dilectus filius nobilis uir A.  marchio Estensis de nostro consilio et mandato marchiam Anconitanam intrarit, ut eam reuocet ad Ecclesie Romane dominium, et teneat pro eadem, uniuersitatem uestram rogamus, requirimus, et monemus, per apostolica uobis scripta mandantes, quatenus ob reuerentiam apostolice sedis et nostram,  ad hoc ei consilium et auxilium taliter impendatis, quod ipsum ad uestra obsequia fortius obligetis, et nos pro seruitio in ipso nobis impenso deuotionem uestram commendare merito debeamus.

Datum Rome, apud Sanctum Petrum, III Nonas Maii, pontificatus nostri anno XuII.

Ego Daniel Notarius de Rodigio has litteras pape, iussu domini Andree de Maxerata uicecomitis Rodigii pro domino Obizone marchione Estensi exemplaui et scripsi, nichil de eis addens uel minuens, quod sensum uel sententiam mutet, nisi forte litteram uel punctum in compositione syllabarum, currente anno Domini 1292, indictione u, die XIu, intrante Aprili.



CLXXXIX. Ad potestatem et populos Anconitane marchie.---Ut Aldrouandino marchioni Estensi et Anconitano obtemperent. 
[Ibid.]


INNOCENTIUS episcopus, seruus seruorum Dei, potestati et populo Anconitano, spiritum consilii sanioris

Cum dilectus filius nobilis uir A. marchio Estensis de nostro consilio et mandato marchiam Anconitanam intrarit, ut eam reuocet ad Ecclesie Romane dominium, et teneat pro eadem, presentium uobis auctoritate precipiendo mandamus, quatenus a sequela Ottonis reprobi, maledicti et excommunicati,  suorumque fautorum, penitus discedentes, ac redeuntes ad Romanam Ecclesiam matrem uestram, eidem marchioni ob reuerentiam apostolice sedis et nostram adhereatis fideliter, et humiliter intendatis de his que ad ius marchionis pertinere noscuntur, plenarie respondentes eidem, ac ita uiriliter ei consilium et auxilium impendentes, quod sibi ac nobis cedat ad gloriam et honorem; nosque qui certam fiduciam obtinemus, quod uos ob reuerentiam nostram humane et benigne tractabit, deuotionem uestram et fidem debeamus merito commendare. Alioquin dilecto filio R. subdiacono et capellano nostro, rectori Massensi, apostolice sedis legato, nostris damus litteris et mandamus, ut uos ad id appellatione remota  compellat, prout uideat expedire.

Datum Rome apud Sanctum Petrum, III Nonas Maii, pontificatus nostri anno XuII.



CXC. Ad Philippum Francorum regem.---Usuras in suo regno in posterum rex non patiatur. 
[D. d'ACHERY, Spicileg., III, 577.]

INNOCENTIUS episcopus, seruus seruorum Dei, carissimo in Christo filio nostro PHILIPPO regis Francie illustri, salutem et apostolicam benedictionem.

Quanto melior est anima corpore, tanto spiritualia sunt temporalibus preferenda; unde commodum  temporale non est cum spirituali damno querendum, ne unde lucrum queritur temporale, inde spirituale periculum oriatur, teste ueritate que dicit: Quid prodest homini si uniuersum mundum lucretur, anime uero sue detrimentum patiatur? .

Auditis itaque litteris, quas tu et quidam barones tui contra dilectum filium R. tituli Sancti Stephani in Celio Monte presbyterum cardinalem, apostolice sedis legatum, super uariis articulis destinastis diuersas querimonias continentes: protinus nobis et querelas contra eumdem legatum propositas, et responsiones ipsius fecimus explicari, easque tibi probabiliter moderatas presentibus litteris  mittimus interclusas, hoc tue serenitati breuiter respondentes: quod licet idem legatus a nobis super usurariis non acceperit speciale mandatum, quia tamen in regno tuo plus solito usuraria pestis increuerit, in tantum facultates ecclesiarum, militum, aliorumque multorum deuorans et consumens, quod nisi tanto languori adhiberetur efficax medicina, intendere non sufficerent ad subsidium terre sancte, propter quod ipsum duximus specialiter destinandum; unde ipse tanquam spiritualis medicus  aduersus hanc mortiferam pestem, de consilio uirorum prudentum in diuersis conciliis ad curandas animas salubre remedium adinuenit; quocirca non decet tuam regalem prudentiam, que inter ceteros principes seculares Christianitatis titulo est insignis, pro aliquo temporali commodo spiritualem impedire profectum, sicut per quasdam litteras ad diuersas communias destinatas te fecisse dolemus, quas ut prudentiori retractes consilio, presenti pagine fecimus intercludi: serenitatem regiam exhortantes, quatenus nec impedias nec facias impediri quominus in regno tuo ecclesiastica iurisdictio ualeat exerceri. Nos enim predicto legato precipimus, ut adhuc super his, quantum cum Deo potest, necessarium adhibeat moderamen, ne in aliquo  modum excedat, honestas consuetudines et usus rationabiles non immutans, limam omnium generali concilio reseruando; unde uolumus et mandamus, ut interim idem negotium hinc inde modeste procedat, quia tunc super his et aliis cum sacri approbatione concilii statuemus, quod spiritualiter et temporaliter uidemus expedire.

Datum Rome apud Sanctum Petrum, II Idus Maii, pontificatus nostri anno septimo decimo.



CXCI. Ad magistrum et fratres militie Templi.---Ipsos a petitione abbatis ac monasterii Cluniacensis, super quemdam uenditionis contractum, in quo prioratus de Charitate grauiter lesus esse dicebatur, absoluit  . 
[Ex Archiuio abbatie Cluniacensis. BRÉQ. ibid., p. 1153.]


INNOCENTIUS episcopus, seruus seruorum Dei, dilectis filiis, magistro et fratribus militie Templi, salutem et apostolicam benedictionem.

I. syndico, et quibusdam monachis Cluniacensibus, in nostra presentia proponentibus, prioratum de Charitate, qui ad Cluniacensem Ecclesiam nullo pertinet mediante, in alienatione quarumdam possessionum, reddituum, et aliarum rerum quas emeratis ab illo, enormiter esse lesum, ac petentibus, ut huiusmodi reuocare contractum, uel monasterium ipsum in integrum uice minoris restituere  dignaremur; uobis uero petentibus ex aduerso, eumdem contractum tanquam legitime ac solemniter celebratum auctoritate apostolica confirmari, tam abbate  ac conuentu Cluniacensibus, quorum super hoc auctoritas interuenerat et consensus, quam priore  ac conuentu de Charitate, per suas litteras postulantibus illud idem, quia nobis ad plenum de ipsius contractus meritis, et circumstantiis non liquebat, id uenerabili fratri nostro . . . . . Parisiensi episcopo  , et coniudicibus suis commisimus  inquirendum, facientes in inquisitionis litteris mentionem de litteris super lapsu prioratus eiusdem, ad uenerabilem fratrem nostrum . . . . . . Senonensem archiepiscopum  , et eius coniudices antea destinatis, quorum utrique in exsecutione mandati apostolici processerunt. Postmodum uero, partibus in nostra presentia constitutis, cum instanter peteretis ipsum confirmari contractum, et eumdem pars altera niteretur multipliciter impugnare, quia de his que partes ad fundandam intentionem suam proponere curarunt, non potuit nobis fieri plena fides, dilectis filiis . . . . . . Sancte Genouefe Parisiensis  , et . . . . Boni-radii  , abbatibus, ac . . . . decano Aurelianensi  , dedimus in mandatis, ut, diligenter auditis que partes, infra  quatuor menses a termino priori Charitatis edicto, coram ipsis ducerent proponenda, si foret ostensum, prioratum de Charitate ex uenditione ipsa enormiter esse lesum, ipsis uice minoris restituentes eumdem, contractum legitime rescinderint sepe dictum; alioquin illum facerent ratum et firmum haberi, contradictores per censuram ecclesiasticam compescentes, qui, parte monachorum quod proposuerat infra dictum terminum non probante, ipsum auctoritate apostolica confirmauere contractum. Demum, dilectis filiis Christiano, clerico uestre, et Helia, monacho alterius partium procuratoribus, propter hoc rursus in nostra presentia constitutis, procuratore uestro cum instantia postulante, contractum eumdem  apostolico munimine roborari; pars aduersa, proponens quod abbas Cluniacensis, rebellione monachorum de Charitate  impeditus, coram predictis iudicibus nequiuerat experiri, cum de monachis, et hominibus eiusdem loci quantitatem et ualorem uenditarum possessionum scientibus, testes, eo quod rebelles effecti essent, producere non ualeret, irritari petiit processum iudicum predictorum, tanquam post appellationem ad nos legitime interpositam illicite attentatum. Unde, nos dilectis filiis . . . . abbati Caroli loci  . . . . cantori Meldensi, et magistro P. Peuerelli, Parisiensi canonico, dedimus  in mandatis, ut, predicto non obstante processu, in negotio procederent memorato, iuxta priorum continentiam litterarum. In quorum presentia cum fuisset ex parte uestra petitum, ut specificaret pars altera quanta esset, et in quibus consisteret lesio sepe dicta, et, ipsius procuratore id facere recusante, iudices interlocuti fuissent  quod specificatio erat huiusmodi facienda, dictus procurator sedem apostolicam appellauit. Cumque postmodum abbas et conuentus Cluniacensis appellationi renuntiassent eidem, suasque probationes recipi postularent, et, parte uestra instanter inter cetera postulante, ut prioris, et monachorum de Charitate, ne delusorium esset iudicium, requireretur consensus, ipsisque abbate et conuentu nitentibus ostendere, quod id nequaquam fieri oportebat, et ad sedem apostolicam iterum appellantibus, spatium temporis in nostris comprehensum litteris, eisdem super principali nil probantibus, effluxisset; uos a iudicibus ipsis sepius cum instantia postulastis, ut secundum apostolici rescripti tenorem confirmarent predicte uenditionis contractum.  Quibus id facere non curantibus, dilectum filium fratrem Umbertum, et eumdem procuratorem propter hoc ad sedem apostolicam destinastis. Ipsis igitur, et dilecto filio Cluniacensi abbati, propter hoc in nostra presentia constitutis, nos, iis et aliis que ab ipsis fuere proposita plenius intellectis, uos, de fratrum nostrorum consilio, ab ipsius abbatis et monasterii Cluniacensium petitione sententialiter duximus absoluendos, perpetuum super hoc silentium imponentes. Monachis uero de Charitate, quorum consensus, parte uestra petente, requisitus non fuit, ex hoc preiudicium nolumus generari, cum res inter alios acta aliis preiudicare non debeat, secundum legitimas sanctiones. Nulli ergo omnino hominum liceat  hanc paginam nostre diffinitionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum Rome, apud Sanctum Petrum, Idibus Maii, pontificatus nostri anno septimo decimo.



CXCII. Ad episcopos et prelatos marchie Anconitane.---Ut consilium et auxilium prestent Aldrouandino marchioni Estensi et Anconitano, ad recuperandam eamdem marchiam. 
[MURATORI, Antiq. Ital., I, 328.]

 INNOCENTIUS episcopus, seruus seruorum Dei, uenerabilibus fratribus episcopis, et dilectis filiis abbatibus, ac aliis ecclesiarum prelatis per Anconitanam marchiam constitutis, salutem et apostolicam benedictionem.

Cum dilectus filius, nobilis uir Al. Marchio Estensis de nostro consilio et mandato marchiam  Anconitanam intrarit, ut eam reuocet ad Ecclesie Romane dominium, et teneat pro eadem: uniuersitati uestre presentium auctoritate precipiendo mandamus, quatenus uiriliter assistentes eidem, et sicuti marchioni, fideliter intendentes, ita efficaciter ei consilium et auxilium impendatis, quod nobis et sibi merito debeat esse gratum, uestraque fides atque prudentia inde ualeat commendari. uos denique, fratres episcopi, et filii abbates, super uobis ipsis ac creditis uobis gregibus taliter uigilare curetis, exstirpando uitia et plantando uirtutes, ut in nouissimo districti examinis die coram tremendo Iudice, qui reddet unicuique secundum opera sua, dignam possitis reddere rationem.

Datum Rome, apud Sanctum Petrum, X Kalend.  Iunii, pontificatus nostri anno XuII.



CXCIII. Ad populos marchie Anconitane.---Ut Aldrouandino marchioni Estensi et Anconitano morigeri sint et obsequentes. 
[Ibid., 329.]

INNOCENTIUS episcopus, seruus seruorum Dei, uniuersis per Anconitanam marchiam constitutis, spiritum consilii sanioris.

Cum reprobus Otto, et principales fautores ipsius, maxime illi qui nobis super patrimonio Ecclesie  se opponunt, excommunicationis sint uinculo innodati, omnibus a fidelitate quam ipsi Ottoni prestiterant, absolutis, ac diuinum iudicium iam sit in eumdem Ottonem et ipsius complices manifestum: miramur quosdam uestrum adeo esse improuidos futurorum, ut adhuc etiam eidem Ottoni et fautoribus eius, contra claues Ecclesie existentibus obcecatis, non metuant adherere. Cum igitur dilectus filius, nobilis uir Al. Marchio Estensis de nostro consilio et mandato marchiam Anconitanam intrarit, ut eam reuocet ad Ecclesie Romane dominium, et teneat pro eadem: uniuersitati uestre presentium auctoritate precipiendo mandamus, quatenus a sequela dicti Ottonis, suorumque fautorum, penitus discedentes, ac redeuntes ad Romanam  Ecclesiam matrem uestram, eidem marchioni ob reuerentiam apostolice sedis et nostram adhereatis fideliter, et humiliter intendatis de his que ad ius marchionis pertinere noscuntur, plenarie respondentes eidem, ac ita uiriliter ei consilium et auxilium impendentes, quod sibi ac nobis cedat ad gloriam et honorem, nosque, qui certam fiduciam obtinemus, quod idem marchio uos ob reuerentiam nostram humane ac benigne tractabit, deuotionem uestram et fidem debeamus merito commendare.

Datum Rome apud Sanctum Petrum, X Kalendas Iunii, pontificatus nostri anno XuII.



CXCIu. Ad priorem et monachos S. Marie de Campis Corboliensis.---Eorum possessiones et priuilegia confirmat. 
[DOUBLET, Hist. de Saint-Denys en France, p. 543.]


INNOCENTIUS episcopus, seruus seruorum Dei, dilectis filiis priori et monachis Sancte Marie de Campis Corboliensis, salutem et apostolicam benedictionem.

Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Quapropter, dilecti in Domino filii, uestris iustis postulationibus grato concurrentes  assensu, personas et monasterium Sancte Marie de Campis Corboliensis, in quo diuino estis obsequio mancipati, cum omnibus bonis tam ecclesiasticis quam mundanis que in presentiarum rationabiliter possidetis aut in futurum iustis modis prestante Domino poteritis adipisci, sub B. Petri et nostra protectione suscipimus. Specialiter autem decimam loci qui dicitur Desplanis, terras, uineas, nemora et alia uestra bona sicut ea omnia iuste ac pacifice possidetis, uobis et per uos uestro monasterio auctoritate apostolica confirmamus. Nulli ergo omnino hominum liceat hanc paginam nostre protectionis et confirmationis infringere uel ei ausu temerario contraire: si quis autem hoc attentare presumpserit,  etc.

Datum Later., Iu Kal Iunii, Pontificii nostri anno XuII.



CXCu. Ad abbatem  Cluniacensem.---Ut non obstantibus appellationibus a monachis suis, absque iure, interpositis, eorum excessus castigare possit. 
[Bullam hanc edimus ad fidem apographi, quod, ex archiuio monasterii Cluniacensis fideliter transcriptum, in chartophylacio nostro reponi curauit D. Lambert de Bariue, qui ad calcem apographi hanc notam affixit: »uidimus, suos les sceaux du Iuge de la Cour de Cluny et de celle de l'Archidiacre du même lieu, déliurés et signés par I. Bochi et de la Pelote, Notaires-Iurés desdites Cours, le 19 Octobre 1428, d'une Bulle d'Innocent III, donnée à uiterbe le 9 des Kalendes de Iulliet, l'an dix-septième de son pontificat, ce qui reuient à l'année 1214, portant que l'Abbé de Cluny aura le droit de correction sur les religieux, nonobstant leur appel au saint Siége, et ce, tant à cause des fautes et scandales qu'ils pourraient commettre, qu'à l'égard de la faculté de les punir, par la priuation de leurs prieurés, etc. parchemin, scellé de deux sceaux. Nos Iudex Curie Cluniacensis, et nos Archidiaconus eiusdem loci, notum facimus uniuersis presentes litteras inspecturis, quod nos uidimus, legimus, ac de uerbo ad uerbum, per notarios iuratos nostros infra scriptos, legi et collationari fecimus quasdam litteras apostolicas felicis recordationis domini Innocentii Pape tertii, cum filis de serico crocei rubeique colorum, more Romane Ecclesie bullatas, sanas et integras, non uiciatas, non cancellatas, non abrasas, non abolitas, nec in aliqua sui parte suspectas, uerum prorsus omni uitio et suspicione carentes, formam que sequitur continentes. In cuius uisionis testimonium, cum nobis constet de premissis, per fidelem relationem infra scriptorum Notariorum Curiarum nostrarum Iuratorum, quibus in his credimus, et fidem plenariam adhibemus, facta prius diligenti collatione, per ipsos, de presenti transumpto seu exemplari ad Litteras originales superius transcriptas, sigilla nostra Litteris presentibus duximus apponenda. Datum quoque ad uisionem huiusmodi, die XIX mensis Octobris, anno Domini 1428. Collatio fit per nos Notarios infra scriptos de dictis Litteris originalibus ad presens transcriptum, seu uidimus, signis nostris manualibus sequentibus, testibus, anno et die quibus supra. Signe, Iean Bochi, et I. de la Pelote, auec paraphe.« BRÉQUIGNY ibid., p. 1155.]


 INNOCENTIUS episcopus, seruus seruorum Dei, dilecto filio Cluniacensi abbati, salutem et apostolicam benedictionem.

Tua nobis deuotio humiliter supplicauit, ut, cum ex appellationibus monachorum tui ordinis, dissensiones, et scandala grauia, et dissolutiones plurime sepe proueniant, eo quod frustratorie quidam appellant, ne ipsis prioratus quos dilapidant auferantur, uel ipsorum puniantur excessus, dignaremur misericorditer indulgere, ne quis monachus tui ordinis a te ualeat taliter appellare. Cum igitur appellationis remedium fuerit inuentum, non ad subterfugium malignantium, sed ad presidium innocentium, deuotioni tue presentium auctoritate concedimus,  ut, huiusmodi appellationibus non obstantibus, in delinquentes monachos correctionis officium exsequaris. Nulli ergo omnino hominum liceat hanc paginam nostre concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum apostolorum eius Petri et Pauli se nouerit incursurum.

Datum uiterbii, IX Kalendas Iulii, pontificatus nostri anno septimo decimo.



CXCuI. Ad populum ciuitatis Asculane.---Ut Aldrouandino Estensi et Anconitano marchioni, obedientiam prestare amplius non recusent. 
[Ibid.]


INNOCENTIUS episcopus, seruus seruorum Dei, potestati et populo Esculano, spiritum consilii sanioris.

Cum is qui superbis resistit et confringit cornua peccatoribus, ponens terminos mari, quos non transeant fluctus eius, sed illisi redundent in conculcationem et lutum, reprobi Ottonis abominatus ingratitudinem, et superbiam detestatus, ipsum, qui uos nisus fuit auertere a fidelitate et deuotione sacrosancte Romane Ecclesie matris uestre, his et aliis modis reddens nobis pro dilectione odium, offensam pro gratia, et iniuriam pro honore, sua uirtute prostrauerit: et nos uobis a iuramento, quod ei dicimini prestitisse, tanquam illicito absolutis,  dilectum filium nobilem uirum Al. Anconitanum et Estensem marchionem de marchia ipsa inuestiuerimus solemniter per uexillum: miramur, nec satis admirari sufficimus, quod uos, nescimus qua ducti prudentia, uel uirtute confisi, confracto adhuc baculo innitentes, redire differtis ad dominationem ipsius Ecclesie matris uestre, ac marchioni predicto fidelitatis iuramenta renititis exhibere, per redeundi difficultatem huiusmodi amplius demerentes, quam demerueritis etiam recedendo, cum hoc quidem spontanei, illud autem uideamini effecisse coacti. Ideoque uniuersitatem uestram monemus attentius et hortamur, per apostolica scripta uobis firmiter precipiendo mandantes, quatenus non dubitantes redire ad uiam ab inuio, et conuerti  ad dexteram a sinistra, dicto marchioni, qui uos clementer ac benigne tractabit, fidelitatis iuramenta prestetis ita hilariter et libenter, quod idem ad dilectionem uestram merito prouocetur, et nos non solum precedentis obliuiscamur offense, uerum etiam ad exhibitionem fauoris et gratie incitemur.

Datum uiterbii, III Idus Septembris, pontificatus nostri anno XuII.



CXCuII. Ad Eustachium de uesci.---Mandat ne rex Anglie aliquid incommodi patiatur, propter discordiam iam tandem inter illum et barones sopitam. 
[RYMER, Federa, I, 126, ex originali in Turre London.]


INNOCENTIUS episcopus, seruus seruorum Dei, dilecto filio nobili uiro Eustachio DE uESCI, salutem et apostolicam benedictionem.

Cum per illius gratiam, qui fecit utraque unum discordantes parietes copulans in se lapide singulari, sit omnino sopita discordia, que olim inter regnum et sacerdotium in Anglia uertebatur, occasione cuius confederationes et coniurationes contracte fuisse dicuntur, quia pace reddita et concordia reformata, cum causa cessare debet effectus, comitibus, baronibus et aliis nobilibus per Angliam constitutis dedisse meminimus in mandatis, ut in fidelitate karissimi in Christo filii nostri Ioannis illustris regis Anglorum et heredum eius, sincero corde et puro animo perseuerare deberent, tales se  circa deuotionem ipsius per omnia exhibendo, quod tam a nobis quam ab ipso possunt merito commendari.

Ut igitur mandatum illud maioris roboris consequatur effectum, nobilitati tue per apostolica scripta mandamus quatenus, pretextu confederationum et coniurationum illarum in sollicitudine regia nullius difficultatis opponas obstaculum, iustitiarios et alios officiales regis eiusdem, nec per teipsum impediens, nec patiens, quantum in te fuerit, per alios impediri, quominus commissa ipsis officia efficaciter exsequantur.

Datum Laterani, Nonis Nouembris, pontificatus nostri anno XuII.



CXCuIII. Ad Nicolaum Tusculanensem episcopum.---De relaxatione interdicti. 
[Recueil des historiens de France, t. XuII, p. 713.]


INNOCENTIUS episcopus, seruus seruorum Dei, etc.

uenerabilis frater noster Ioannes Norwicensis episcopus et dilectus filius noster Robertus Richardus de Marisco, archidiaconus Northanhumbrie, et nobiles uiri Thomas de Hundintuna et Adam nuntii karissimi in Christo filii nostri Ioannis regis Anglie illustris, ex una parte; magister Stephanus , A. et G. clerici nuntii uenerabilis fratris nostri Stephani Cantuariensis archiepiscopi, ex altera parte, in presentia nostra constituti,  asseruere concorditer et constanter quod, pro euitando grandi rerum dispendio et graui periculo animarum, expediret quamplurimum tam regno quam sacerdotio, ut sine dilatione relaxetur sententia interdicti. Unde nos, pro affectu paterno solliciti, inter eos ad [omnium] salutem et utilitatem, super his que pacis sunt cum illis tractauimus diligenter, et tandem, ipsis acquiescentibus, formam inuenimus et statuimus infra prescriptam. Sane predictus rex tantam pecuniam archiepiscopo Cantuariensi, Londinensi et Elyensi episcopis, uel aliis quos ad hoc assignare uoluerint, faciat assignari, computatis his que idem rex noscitur persoluisse, quod summam impleat quadraginta millia marcharum.  Quibus solutis et cautione prestita inferius adnotata, protinus sublato cuiuslibet appellationis et conditionis  obstaculo, relaxes sententiam interdicti, ac deinde singulis annis duodecim millia marcharum in duobus terminis, in commemoratione uidelicet Omnium Sanctorum sex millia marcharum, et totidem in festo Dominice Ascensionis, apud Ecclesiam Sancti Pauli Londinensis eisdem faciat exhiberi, donec tota summa fuerit persoluta. Ad hoc fideliter exsequendum obligabit seipsum ipse rex per proprium iuramentum et per litteras patentes sigillo suo munitas, nec non per fideiussionem Wintoniensis et Norwicensis episcoporum, Cestrensis et Wintoniensis et Willelmi Mariscalli comitum, ita quod tam heredes ipsius regis,  quam successores eorum tenebuntur astricti. Quocirca per apostolica tibi scripta precipiendo mandamus, quatenus secundum formam prescriptam procedere non postponas, nisi de mera et libera uoluntate partes aliter duxerint componendum.

Datum Laterani . . . . 





CXCIX. Epistola O. Coloniensis scholastici et sedis apostolice legati illustri comiti Namurcensi.---De uariis crucis apparitionibus, dum crucem predicaret, deque multitudine crucesignatorum in prouincia Coloniensi. 
[MARTEN. Ampl. Collect., I, 1115, ex ms. S. Laurentii Leodiensis.]


Illustri comiti Namurcensi et nobili uxori eius, O. Coloniensis scholasticus  , apostolice sedis legatus, salutem presentem et futuram.

Cum essem iuxta oceanum in fine prouincie Coloniensis, in diecesi Monasteriensi, feria sexta ante Pentecosten, anno gratie 1214  , et pro reuerentia domini pape mecum essent abbates Cisterciensis,  Premonstratensis, et Cluniacensis ordinis, et alii multi religiosi, feci decantari missam solemniter de Sancta Cruce. Principium sermonis mihi erat, Absit mihi gloriari! etc. , cum multa hominum millia et mulierum, que ad sermonem conuenerant, sederent in prato extra uillam Frisle [l. Frisie] que dicitur Bethdum, et er satis esset serenus, apparuit nubes candida, et in ea crux alba sine humana imagine ab aquilone, postea crux alia ad austrum, eiusdem coloris et schematis, tertio lux magna inter illas et super illas medio colore colorata, habens formam humani corporis, ut uidebatur, ad quantitatem hominis, cuius nuda erat forma, caput habens sursum, et pedes deorsum,  caput inclinatum ad humerum et brachia non in directum extensa, sed sursum eleuata; claui per manus et pedes uisibiliter apparebant eo schemate quo apparet in ecclesia ab artifice parata. Et cum multi ad crucem recipiendam accurrerent, miles quidam qui ante crucem recusauerat accipere, tum una cruce uisa, statim crucem accepit. Quidam de incolis terre, hoc uiso, uelociter ad me currebat, dicens: Nunc Terra Sancta recuperata est, quasi prophetica certitudine preteritum ponens pro futuro. Puella quedam diues XI annorum adoratura surrexit; sed compulsa sedere a turba, demonstrauit matri sue et auie, et multis circumsedentibus, qui multa ueneratione sursum aspicientes adorabant,  quamdiu signum apparebat. Durabat hec uisio per spatium competentis misse circa horam tertiam. Hoc miraculum plures quam centum uiderunt. Procedente tempore, in alia statione eiusdem terre apparuit crux sine forma humani corporis, habens colorem iris non contra solem, quam  uidit abbas de ualle  Sancti Petri et monachus eius et plures de populo, quam Bethdum. Deinde in alia statione in die Sancti Bonifacii apud portum Frisie, qui Dochum nominatur, ubi beatus Bonifacius martyrio fuit coronatus, apparuit crux magna, qui eramus in statione Aprilis plus quam decem millia, ut creditur. Albi coloris erat crux, que paulatim mouebatur in ere, ac si traheretur per funiculum, quasi iter demonstraret peregrinis nauigaturis ad terram promissionis, inter Europam et Africam. In gente autem illa in qua hec contigerunt, computantur quinquaginta millia signatorum, octo millia scutariorum et mille loricatorum. Sciatis autem tot naues preparari ad expeditionem Iesu Christi, quod credimus de sola prouincia Coloniensi  amplius quam trecentas naues onerarias profecturas, replendas uiris bellatoribus, armis et uictualibus, ac instrumentis bellicis. Hec autem scripsimus uobis quoniam ad militiam Iesu Christi uobis salubriter et Terre Sancte, ut speramus, utiliter signati estis, obnixe rogantes ut crucesignatis propitii sitis, et iudicibus quos apud Namurcum constituimus fauorabiles. ualete.





CC. Philippi II stabilimentum crucesignatorum. 
[D. d'ACHERY, Spicileg. ed. in fol., III, 577.]

Noueritis quod nos per dilectos et fideles nostros PETRUM Parisiensem et GUARINUM Syluanectensem episcopos, ex assensu domini legati fecimus diligenter  inquiri, qualiter sancta Ecclesia consueuit defendere crucesignatos, et ipsorum crucesignatorum libertates; qui facta inquisitione, pro bono pacis inter regnum et sacerdotium, usque ad instans concilium Romanum ista uolunt obseruari.

Nullus crucesignatus burgensis uel rusticus, siue mercator fuerit siue non, primo anno quo crucem assumpsit, tallietur, nisi tallia prius fuerit imposita quam crucem assumeret; et si primo anno imposita fuerit, immunis erit secundo anno, nisi aliquid accipiatur pro exercitu. Tunc autem talliam esse impositam intelligimus, quando denuntiatum est alicui, uel domui sue quantum debeat soluere, uel ponere in tallia. Quia uero constat de consuetudine  hactenus obtenta in regno Francie, quod crucesignati debeant exercitum, nisi per speciale priuilegium domini regis sint exempti, dicimus quod in exercitum quilibet crucesignatus de supra dictis ire tenetur, siue ante citationem, siue post crucesignetur, si tamen debeat exercitum, et si rex uiderit expedire quod uilla mittat in exercitum, seruientes potius quam illi qui sunt de uilla, uadant; poterit rex accipere pro exercitu de crucesignatis competenter, sed habebunt de cetero electionem crucesignati eundi in exercitum si uoluerint, uel ponendi portionem suam in prisia pro redemptione exercitus facta; et si grauati fuerint de prisia, ad  piecesanum episcopum, uel eius officialem habebunt recursum; si uero crucesignatus habeat possessiones que debeant talliam, reddet talliam ac si non esset crucesignatus; et si neget possessiones debere talliam, probetur coram diecesano episcopo uel eius officiali. De crucesignatis manentibus in communiis dicimus, quod si a communia aliquid accipiant propter exercitum regis, uel clausuram uille, uel defensionem uille ab inimicis obsesse, uel communie debitum factum et iuratum reddi antequam crucem assumerent, partem suam ponent in prisia sicut et alii non crucesignati. De debito uero contracto a communia post crucis assumptionem, immunis erit in peregrinatione. Si bailliui domini regis aliquem crucesignatum deprehenderint  ad presens forefactum, pro quo debeat membris mutilari, uel uitam amittere secundum consuetudinem curie secularis, ecclesia non defendet eum uel res eius; in aliis autem leuioribus et minoribus forefactis, pro quibus non debeat membris mutilari, uel uitam amitere, non debet Bailliuus corpus crucesignati uel res eius capere, uel captum detinere, quin reddat absolute ipsum et res suas Ecclesie requirenti pro iure faciendo. Si autem in foro Ecclesie conuictus fuerit de tali forefacto, pro quo debeat iuxta iudicum secularium consuetudinem membris mutilari, uel uitam amittere, Ecclesia nec ipsum nec res eius amplius defendet; de aliis conuictus in foro Ecclesie, secundum consuetudinem  uille emendet leso. Quod si dominus rex alicui burgo, uel ciuitati, uel castello concesserit immunitatem exercitus, si petat rex aliquid de eis pro exercitu, crucesignati primo anno nichil ponent.

De feodis autem et censiuis respondeat crucesignatus coram domino feodi uel censiue, et si grauati fuerint, recurrant ad episcopum uel eius officialem. Si uero crucesignatus conueniat quemcunque Christianum super debito uel mobili, uel iniuria corporali sibi illata, uel conueniatur a Christianis super premissis, electionem habet conueniendi eum sub iudice seculari uel ecclesiastico, sub quo maluerit. Nullus crucesignatus tenetur respondere in foro seculari, sed in ecclesiastico, exceptis feodis et censiuis, de quibus litigabunt coram dominis  feodorum et censiuarum; de possessione quam pacifice tenuerunt per diem et annum, donec perfecerint peregrinationem obseruentur predicta. Si autem super negotio crucesignatorum alique noue dubitationes emerserint, ad duos predictos episcopos recurratur.

Ista pro bono pacis per totum domanium domini regis de crucesignatis pro terra Hierosolymitana usque ad concilium uolumus obseruari; saluis iure et consuetudinibus sancte Ecclesie, et similiter saluis iure et consuetudinibus regni Francie, et auctoritate Sancte Romane Ecclesie per omnia salua.

 Actum Parisius, anno Domini 1214, mense Martio.



CCI. Ad abbatem et conuentum S. Dionysii. Omnibus qui ad B. Dionysii reliquias uenerandas deuoti conuenerint, quadraginta dies de iniunctis sibi penitentiis relaxat. 
[DOUBLET, Hist. de Saint-Denys, p. 544.]

INNOCENTIUS episcopus, seruus seruorum Dei, dilectis filiis abbati et conuentui Sancti Dionysii Parisiensis, salutem et apostolicam benedictionem.

Utrum gloriosus martyr et pontifex Dionysius, cuius uenerabile corpus in uestra requiescit Ecclesia,  sit ille censendus qui Areopagita uocatur, ab apostolo Paulo conuersus, diuerse sunt sententie diuersorum. Quidam namque fatentur Dionysium Areopagitam in Grecia fuisse mortuum et sepultum, aliumque Dionysium exstitisse qui fidem Christi Francorum populis predicauit. Alii uero asserunt illum post mortem beati Pauli uenisse Romam et a sancto Clemente papa in Galliam destinatum: aliumque fuisse qui mortuus est in Grecia et sepultus: utrumque tamen egregium in opere ac sermone preclarum. Nos autem neutri uolentes preiudicare sententie, sed uestrum cupientes monasterium honorare  sacrum beati Dionysii pignus, quod bone memorie P. tituli Sancti Marcelli presbyter  cardinalis, tunc apostolice sedis legatus, de Grecia tulit in Urbem, uobis per dilectos filios Haimericum priorem et quosdam alios nuntios Monasterii uestri ad generalem concilium destinatos, deuote dirigimus, ut cum utrasque reliquias habueritis, nulla de cetero remaneat dubitatio, quin sacre beati Dionysii Areopagite reliquie apud uestrum Monasterium habeantur. uos igitur eas reuerenter suscipite, hanc nobis uicissitudinem rependentes ut in orationibus uestris specialis semper ad Deum commemoratio nostri fiat, et secundum oblationem eorumdem nuntiorum uestrorum anniuersaria obitus nostri memoria in eodem monasterio solemniter celebretur. Omnibus autem qui ad has sacras reliquias uenerandas deuote conuenerint, quadraginta  dies de iniunctis sibi penitentiis auctoritate apostolica relaxamus. Nulli ergo omnino hominum liceat hanc paginam nostre concessionis et remissionis infringere. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius, se nouerit incursurum.

Datum Laterani, II Nonas Ianuarii, pontificatus nostri anno XuIII.



CCII. Ad Giroldum abbatem  et conuentum Cluniacensem.---Ius indulget eligendi et instituendi priorem in monasterio Charitatis  . 
[Ex Archiuio monasterii Cluniacensis. BREQ. ibid.]


Auditis et intellectis que a te, dilecte fili abbas, pro monasterio tuo ex parte una, et monachis de Charitate ex altera, super electione ac institutione prioris fuere proposita coram nobis, de fratrum nostrorum consilio, ius eligendi et instituendi priorem in monasterio de Charitate, tibi et tuis successoribus adiudicantes, super hoc alteri parti perpetuum duximus silentium imponendum, mandantes ut abbas Cluniacensis, super institutione prioris,  cum monachis utriusque monasterii maturioris etatis ac sanioris consilii, prudenter deliberet, et de ipsorum consilio illum instituat quem secundum instituta regularia uideant preferendum; ita tamen quod ex hoc nulla immineat Cluniacensi abbati necessitas quin saniori consilio acquiescat. Nulli ergo omnino hominum liceat hanc paginam nostre diffinitionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum apostolorum eius, Petri et Pauli, se nouerit incursurum.

Datum Laterani, III Nonas Februarii, pontificatus nostri anno octauo decimo.



CCIII. Ad Magnardinum Imolensem episcopum---Imolensis Ecclesie priuilegia confirmat. 
[UGHELLI, Italia sacra, II, 633, ex autographo.]


INNOCENTIUS episcopus, seruus seruorum Dei, uenerabili fratri MAGNARDINO Imolensi episcopo, eiusque successoribus canonice substituendis, etc.

In eminenti apostolice sedis specula licet immeriti, disponente Domino, constituti, fratres nostros episcopos tam propinquos, quam longe positos fraterna debemus caritate diligere, et Ecclesiis sibi a Deo commissis pastorali sollicitudine prouidere. Eapropter, uenerabilis in Christo frater  Magnardine, tuis iustis postulationibus clementer annuimus, et ad exemplar felicis recordationis Eugenii et Alexandri, predecessorum nostrorum, Romanorum pontificum, Imolensem Ecclesiam, cui Deo auctore preesse dignosceris, sub B. Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona eadem Ecclesia in presentiarum iuste et canonice possidet, aut in futurum concessione pontificum, largitione  regum, uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illabata permaneant; in quibus hec propriis duximus exprimenda uocabulis:

Abbatias S. Marie in Regula, S. Donati, S. Marie in Diaconia, S. Apostoli in Castro Imole, S. Petri in Cala, et S. Ioannis in Senno; xenodochium S. uitalis: in ipsa ciuitate, plebem S. Laurentii, et in ea tibi et canonicis tuis medietatem omnium beneficiorum de tota parochia ipsius prouenientium in decimis, primitiis, oblationibus et testamentis. In castris Imole plebem S. Marie cum capella S. Theodori, et ceteris capellis ad eamdem pertinentibus; plebem S. Geminiani cum capellis suis,  plebem S. Andree, et capellam S. Pauli in castro Albori; hospitale S. Iacobi in Sillero, plebem S. Marie in Guipso, cum capellis suis de massa, et aliis suis capellis; capellam Saxilionis, decimationem noualium in silua de Pacto infra fines tui episcopatus; plebem S. Marie in Tausiniano, S. Marie in Timberiaco, S. Martini in Colina, S. Angeli in Campiano cum capellis ad easdem pertinentibus; plebem S. Stephani in Barbiano, cum capella in castro Cunii, et ceteris capellis suis; plebes B. Marie in centum Licinia, S. Patritii, et S. Apollinaris cum capellis ad eas pertinentibus; ecclesiam S. Anastasii in Morediano, plebes S. Prosperi, et S. Marie in Solustra, cum capellis earum, totum  territorium, et curtem Sancti Cassiani; castrum, et curtem Taularie, castrum, et curtem Aquauiue, et Massam Boloniani, Massam prata, Massam campum, castrum et curtem, caput silicum, et portum cum paludibus, aquarum decursibus, et piscariis suis, portum Petredulo, Racharetam Runci, Libam ferrariam, uillam Zucarini, castrum nouum Fabriaci, cum sexdecim mansis, castrum Ragnarie, cum tota curte, et omnibus appendiciis; Massam Adello, Massam Sogoranam, Massam Medaxanam, Massam Auretam, fundum Peculini, castrum Imole, Massam Plasignani, Massam ualeriam, Massam Cornazani, castrum Galisterne, castrum Tonarelli, curtem S. Martini in Saxo, fundum Sastilium, fundum Nunculium, qui dicitur  Casula, curtem uallis Salue, castrum, et curtem Montis alti, Massam S. Ambrosii, castrum Gauderoncho, cum curte Runci, et Rocce, curtem Maceratam, uillam Sorbedulum, castrum, et curtem Petrellam, montem S. Marie in Guipso cum appendiciis suis, castrum, et curtem Corbariam, castrum et curtem Fontis Ulicis, castrum et curtem Tausinanum, castrum casale, curtem publicam, castrum et curtem Linarii, castrum et curtem Podioli, montem S. Andree cum appendiciis suis, curtem Dutie, cum appendiciis suis, castrum, et curtem Lauatoriam, Massam Lilani, Massam Arsizii, Massam Galisani, in curte uitriani, fundum qui dicitur  Capraria, et quatuor alios fundos, et in ipsa ciuitate Tholoneum, et publicas functiones.

Decernimus ergo, ut nulli omnino hominum liceat prefatam Ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione, ac sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo, tertioue commonita nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere  de perpetrata iniquitate cognoscat, et a sacratissimo corpore ac sanguine Dei, et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Innocentius Catholice Ecclesie episcopus, etc.
    Ego Nicolaus Tusculanus episc.
    Ego Guido Prenestinus episcopus.
    Ego Hugo Ostiensis episc.
    Ego Benedictus Portuensis et S. Rufine episc.
     Ego Pelagius Albanensis episc.
    Ego Cynthius tit. S. Laurentii in Lucina presb. card.
    Ego Centius SS. Ioannis et Pauli presb. card. tit. Pancratii.
    Ego Leo tit. S. Crucis in Ierusalem presb. card.
    Ego Petrus S. Pudentiane tit. Pastoris presb. card.
    Ego Gualla S. Martini presb. card. tit. Equitii.
    Ego Stephanus Basilice II Apost. presb. card.
    Ego Guido S. Nicolai in Carcere Tulliano diac. card.
    Ego Gregorius S. Theodori diac. card.
    Ego Octauianus SS. Sergii et Bacchi diac. card.
    Ego Ioannes SS. Cosme et Damiani diac. card.
    Ego Petrus S. Marie in Aquiro diac. card.


 Datum Later. per manum Thome S. R. E. diaconi et notarii, Neapolitan. electi, Non. Februarii, indict. uIII, incarnat. Dominice anno 1215, pontificatus uero D. Innocentii pape III anno XuIII.

Ego Andreas, qui supra auscultaui, et subscripsi, etc.



CCIu. Ad abbatem  , et conuentum S. Bertini.---Confirmat eis quasdam possessiones. 
[Ex Archiuio Monasterii S. Bertini, capsa Papalia no 70. BRÉQ. ibid., p. 1157.]

Iustis petentium desideriis dignum est nos facilem  prebere assensum, et uota que a rationis tramite non discordant, effectu prosequente complere. Eapropter, dilecti in Domino filii, uestris iustis postulationibus grato concurrentes assensu, duorum molendinorum custodiam in flumine Agnione, quamdam mansuram iuxta curtem uestram in Wesema positam, ab Hugone de Atrebato, et Mabilia sorore sua, heredum suorum accedente consensu; officium quoque notarie de Poperingho, a filio et nepote Lamberti; aduocatiam insuper de Calmonte a Guidone, quondam Castellano de Cociaco; necnon et mansuras ex donatione Gisonis de Clusa, in burgo Sancti Audomari, per uos uestro monasterio acquisitas; duas etiam garbas decime de Baswrenstem, cum altari de Poperingensi, ac aliis bonis  uestris; sicut ea omnia iuste ac pacifice obtinetis, uobis et per uos monasterio uestro auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius, se nouerit incursurum.

Datum Laterani, Iu Idus Februarii, pontificatus nostri anno octauo decimo.



CCu-CCuI. Ad magnates Anglie---De pace reformanda inter regem et barones Anglie. 
[RYMER, Federa, I, 125. Pat. 16 Ioh. m. 1 d. in Turre London.]


INNOCENTIUS, etc., dilectis filiis magnatibus et baronibus Anglie, salutem et apostolicam benedictionem.

Graue gerimus et molestum quod, sicut accepimus, inter carissimum in Christo filium nostrum Ioannem regem Anglorum illustrem, et quosdam uestrum, propter questiones nouiter suscitatas dissensio est suborta, graue dispendium paritura, nisi celeriter fuerint prudenti consilio ac studio diligenti sopite.

Istud autem reprobamus omnino, si quemadmodum  a multis asseritur, conspirationes aut coniurationes feceritis ausu temerario contra ipsum, quodque cum armis irreuerenter ei indeuote repetere presumpsistis, que cum humilitate ad deuotionem, si opus esset uos repetere debebatis.

Ne igitur ipsius bonum propositum huiusmodi occasionibus uolueritis impedire, Nos, omnes conspirationes et coniurationes presumptas a tempore suborte discordie inter regnum et sacerdotium, apostolica denuntiamus auctoritate cassatas, et per excommunicationis sententiam inhibemus, ne tales de cetero presumantur, uos monendo prudenter et efficaciter inducendo, ut per manifesta deuotionis et humilitatis indicia ipsum regem uobis placare et reconciliare curetis, exhibentes ei seruitia consueta  que uos et predecessores uestri sibi et suis predecessoribus impendistis. Ac deinde si quid ab eo duxeritis postulandum, non insolenter, sed cum reuerentia imploretis, regalem ei conseruantes honorem, ut sic, quod intenderitis, ualeatis facilius obtinere.

Nos eumdem regem rogamus et obsecramur in Domino, in remissionem ei peccaminum iniungentes, ut uos benigne pertractet, et iustas petitiones uestras clementer admittat; sic et uos ipsi congaudendo cognoscatis eum, diuina gratia auxiliante, in meliorem statum esse mutatum, ac per hoc uos et heredes uestri sibi et successoribus suis, debeatis promptius et deuotius famulari.

Quocirca nobilitatem uestram rogandam duximus  et monendam, per apostolica uobis scripta mandantes, quatenus tales in hoc uos exhibere curetis, quod regnum Anglie optata pace letetur, et nos in necessitatibus uestris cum opus fuerit necessarium, uobis impendere debeamus auxilium et fauorem.

Datum Laterani, XIu Kal. Aprilis, pontificatus nostri anno decimo octauo.



CCuII. Ad uniuersos Ecclesiarum prelatos per Angliam constitutos.---Chartam regis Anglie de electione libera uniuersis et singulis Ecclesiis concessa, confirmat. 
[RYMER, Federa, I, 127, ex originali in thes. cur. rec. Scaccarii.]

 INNOCENTIUS episcopus, seruus seruorum Dei, uenerabilibus fratribus et dilectis filiis uniuersis Ecclesiarum prelatis, per Angliam constitutis, salutem et apostolicam benedictionem.

Dignis laudibus attollimus magnificentiam Creatoris, quod postquam idem qui est mirabilis et terribilis in consiliis super filios hominum, aliquandiu tolerauit ut perflando discurreret per areolam horti sui spiritus tempestatis, quasi ludens, taliter ut sic ostenderet infirmitatem et insufficientiam nostram; nobis statim, cum uoluit, Aquiloni dixit Da, et Austro Noli prohibere, imperansque uentis et mari statuit procellam in auram, ut naute portum quietis inueniant peroptatum.

Cum enim inter regnum et sacerdotium Anglicanum  non sine magno periculo atque damno super electionibus prelatorum grauis fuerit controuersia diutius agitata, illo tandem cui nichil est impossibile, quique ubi uult spirat, mirabiliter operante, carissimus in Christo filius noster I. rex Anglorum illustris, liberaliter ex mera et spontanea uoluntate, de consensu communi suorum baronum, pro salute anime sue ac predecessorum et successorum suorum, uobis concessit et suis litteris confirmauit, ut de cetero in uniuersis et singulis ecclesiis ac monasteriis, cathedralibus et conuentualibus totius regni Anglie, in perpetuum libere fiant electiones quorumcunque prelatorum, maiorum etiam et minorum.

Nos igitur hoc gratum et ratum habentes, concessionem  huiusmodi, uobis et per uos ecclesiis et successoribus uestris, prout in eiusdem regis litteris prospeximus contineri, auctoritate apostolica confirmamus, et presentis scripti patrocinio communimus.

Ad maiorem autem et perpetuam memoriam huius rei, prefatas regis litteras super hoc confectas presentibus inseri fecimus, quarum tenor talis est:

»Ioannes, Dei gratia rex Anglie, dominus Hibernie, dux Normannie et Aquitanie, et comes Andegauie, archiepiscopis, episcopis, comitibus, baronibus, et militibus, balliuis et omnibus has litteras uisuris, sulutem et apostolicam benedictionem.

»Quoniam inter nos et uenerabiles patres nostros, Stephanum Cantuariensem archiepiscopum, totius  Anglie primatem et Sancte Romane Ecclesie cardinalem, Willelmum Londoniensem, Eustachium Elyensem, Egidium Herefordiensem, Iocelinum Bathoniensem et Glastoniensem, et Hugonem Lincolniensem episcopos super damnis et ablatis eorum, tempore interdicti, per Dei gratiam de mera et libera uoluntate utriusque partis, plene conuenit, uolumus nos non solum eis quantum secundum Deum possumus, satisfacere, uerum etiam toti Ecclesie Anglicane salubriter et utiliter in perpetuum prouidere.

»Inde est quod, qualiscunque consuetudo temporibus nostris et predecessorum nostrorum hactenus in Ecclesia Anglicana fuerit obseruata, et  quiquid iuris nobis hactenus in electionibus quorumcunque prelatorum; nos, ad ipsorum petitionem, pro salute anime nostre et predecessorum ac successorum nostrorum regum Anglie, liberaliter et spontanea uoluntate, de communi consensu baronum nostrorum, concessimus et constituimus, et hac presenti charta nostra confirmauimus, ut de cetero in uniuersis et singulis ecclesiis et monasteriis, cathedralibus et conuentualibus totius regni Anglie, libere sint in perpetuum electiones quorumcunque prelatorum, maiorum et minorum, salua nobis et heredibus nostris custodia ecclesiarum, et monasteriorum uacantium, que ad nos pertinent.

Promittimus etiam quod nec impediemus nec impediri  permittemus per nostros, nec procurabimus quin in singulis et uniuersis ecclesiis et monasteriis memoratis, postquam uacauerint prelature, quandocunque uoluerint, libere sibi preficiant electores pastorem, petita tamen prius nobis et heredibus nostris licentia eligendi, quam non denegabimus nec differemus.

»Et si forte, quod absit, denegaremus uel differremus, nichilominus procedent electores ad electionem canonicam faciendam, et similiter post celebratam electionem noster requiratur assensus, quem non denegabimus, nisi aliquid rationabile proposuerimus, et legitime probauerimus, propter quod non debeamus consentire.

Quare uolumus et firmiter iubemus, ne quis, uacantibus  ecclesiis uel monasteriis, contra hanc nostram concessionem et constitutionem in aliquo ueniat, uel uenire presumat. Si quis uero contra hoc aliquo unquam tempore ueniret, maledictionem omnipotentis Dei et nostram incurrat.«

Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius, se nouerit incursurum.

Datum Laterani, tertio Kalend. Aprilis, pontificatus nostri anno octauo decimo.



CCuIII. Ad uniuersos Anglie magnates.---Ut solitum ab antiquo scutagium reddant Anglie regi. 
[RYMER, Federa, I, 128, ex originali in Thes. curie recept. Scaccarii.]


INNOCENTIUS episcopus, seruus seruorum Dei, dilectis filiis nobilibus uiris, magnatibus, baronibus et militibus per Angliam constitutis, salutem et apostolicam benedictionem.

Significauit nobis carissimus in Christo filius noster Ioannes rex Anglorum illustris quod, cum predecessores uestri scutagium de baroniis quas tenetis ab eo, regibus Anglie reddere consueuerint ab antiquo, ac etiam uos ipsi usque ad proxima tempora sibi noscimini reddidisse, nunc scutagium  ipsi debitum pro exercitu, quem anno preterito in Pictauiam duxit, eidem pro uestre uoluntatis arbitrio, reddere denegatis.

Ne igitur pium ipsius regis propositum occasione huiusmodi retardetur, deuotionem uestram monendam duximus attentius, et hortandam, per apostolica uobis scripta mandantes quatenus dictum scutagium eidem prout tenemini sine difficultate reddatis, presertim cum possessione sepe dicti scutagii, quam predecessores sui ac ipse hactenus habuisse dicuntur, non sit absque iudicio spoliandus, quandoquidem ipse, in eius possessione persistens, paratus sit postulantibus iustitiam exhibere.

Dat. Lateran, Kal. Aprilis, pontificatus nostri anno octauo decimo.



CCIX. Episcopo Magalonensi in feudum dat comitatum Melgorii. 
[Gall. Christ. nou., uI, Instrum., 367.]


INNOCENTIUS episcopus, seruus seruorum Dei, uenerabili fratri GUILLELMO episcopo Magalonensi, salutem et apostolicam benedictionem.

Deuotionem, quam te, et Magalonensem ecclesiam ad apostolicam Sedem nouimus habuisse, et habere in futurum speramus, attendentes, comitatum Melgorii, siue Montisferrandi, qui ad ius siue proprietatem Romane ecclesie noscitur pertinere, cum omnibus pertinentiis eius in feudum concedimus tibi, et successoribus tuis sub annuo censu XX  marcarum argenti, nobis et successoribus nostris, in festo Resurrectionis Domini persoluendo, saluo nichilominus alio censu, quem pro alia causa Romane Ecclesie debetis. Ita quod tu et successores tui nobis et successoribus nostris fidelitatem propter hoc specialiter faciatis, et per Romanam Ecclesiam ipsum recognoscatis et teneatis comitatum, et de ipso deinceps faciatis guerram et pacem ad mandatum ipsius, nec castrum Melgorii, seu castrum Montisferrandi, cum sint caput comitatus eiusdem, infeudare, uel quomodolibet alienare ullatenus presumatis absque apostolice sedis licentia speciali; nulla etiam feuda, que ad ipsum pertinent comitatum, ulli concedatis omnino extra Magaloneusem diecesim commoranti. Nulli ergo, etc.

 Datum Laterani, XuIII Kalend. Maii, pontificatus nostri anno XuIII.



CCX. Ad abbatem et fratres monasterii in Prule Ratisponensis diecesis.---Ecclesias in Weihenloch et Talmassing eis asserit. 
[RIED, Cod. diplom. Ratisbon., p. 309, ex diplomatario Ratisp.]

INNOCENTIUS episcopus, seruus seruorum Dei, dilectis filiis abbati et conuentui monasterii in Prule Ratisponensis diecesis, salutem et apostolicam benedictionem.

Solet annuere Sedes apostolica piis uotis, et honestis  petentium precibus fauorem beneuolum impertiri. Eapropter, dilecti in Domino filii, uestris iustis postulationibus grato concurrentes assensu ecclesias in Wihenloh et Talmazing cum pertinentiis earumdem, quas uenerabilis frater noster Ratisponensis episcopus cum consensu capituli sui uestro monasterio pia liberalitate donauit, sicut eas iuste ac pacifice possidetis, uobis et per uos eidem monasterio auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire; si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Laterani, Iu Kal. Maii, pontificatus nostri anno XuIII.



CCXI. Ad abbatem et fratres cenobii Casinensis.---uaria ad eorum reformationem suggerit. 
[D. TOSTI, Storia della badia Casin., II, 289, ex originali, caps. 6, n. 8.]

INNOCENTIUS episcopus, seruus seruorum Dei, dilectis filiis abbati, et conuentui Casinensi, salutem et apostolicam benedictionem.

Ad reformationem monasterii uestri curam et sollicitudinem debitam adhibentes, capitula statuimus infra scripta, per que fideliter obseruata monasterium  ipsum, auctore Deo, et temporalibus commodis, et spiritualibus proficiat incrementis. In primis igitur, ut membra capite sano facilius conualescant, et ad prelati exemplum subditi componantur, duximus statuendum, ut Casinensis abbas utatur calceamentis, et uestibus secundum beati Benedicti Regulam, pannis uidelicet, quibus, bone memorie, Raynaldus, et Petrus de Insula, aliique ipsius loci religiosi abbates usi esse noscuntur, et abstineat prorsus a carnibus, nisi comminutus uel medicinatus, aut infirmus, seu ualde debilis fuerit; et in capitulo quando superius in monasterio moram fecerit, nisi euidens causa prepediat, singulis diebus intersit, ac semper cum illis hospitibus comedat, quos oportet, et decet sui presentia honorari;  et tunc nichilominus, ipse, ac monachi comedentes cum eo carnibus non uescantur. Nec ibi, aut in aliis locis ubi abbas reficitur, admittantur ullatenus histriones, qui si quando se forsan ingesserint importune, detur eis cibus extra mensam abbatis solummodo propter Deum, quo contenti a gesticulationum seu uerborum ineptiis abstinere penitus compellantur; nec abbas, uel monachus aues, aut canes uenaticos habeat, nec azolum siue aurum in sellis habere presumat, aut frenis utatur deauratis ullatenus. Nec ullus obedientialis monasterii numerum duarum equitaturarum et totidem seruientium excedat. Porro abbas cum pro emergentibus negotiis equitabit, ducat moderatam familiam  et honestam; et tam apud Sanctum Germanum, quam apud alia monasterii Castra, in quibus ipsum manere continget, tres, aut duo de senioribus monachis, uiri probate religionis et fame, semper in una camera iaceant cum eodem; aliis monachis qui secum fuerint in uno loco comedentibus et iacentibus, ita quod nullus cameram habeat specialem, ut sic melius Satane obuietur astutiis, et ora iniqua loquentium facilius obtrudantur.

Monachi uero in monasterio consistentes, tam obedientiales quam alii, in communi dormitorio iaceant, et in communi comedant refectorio, nec quisquam illorum obedientialium, aut alius superius monasterio seruientes habeat speciales, nec  specialia sibi faciat fercula preparari, sed omnes pulmentis utantur communibus, infirmis duntaxat exceptis, qui et ipsi omnes simul in infirmitorio comedant, nisi forsan qui tanta debilitate laborant, ut a lectis discedere sine difficultate non possint. Sub infirmario autem alius statuatur monachus bone conuersationis, uel laicus, qui assiduam in infirmitorio faciens residentiam, die ac nocte infirmorum singulorum et omnium curam gerat. Hospitale quoque, restitutis sibi omnibus subtractis eidem, taliter reformetur, ut infirmi et pauperes confugientes ad illud solatia ibi percipiant consueta sub hospitalario nichilominus alio monacho, uel religioso laico constituto, qui de die in hospitali permanens, et de nocte fideliter pauperibus administret.  Monachis uero aliorum monasteriorum, cum ad ipsum monasterium declinauerint, benigne, sicut ipsius loci fratribus, ministretur. In superiori etiam sacristia constituatur aliquis monachus, prouidus et honestus, qui res sacras custodiat diligenter, nec a ministerio remoueatur huiusmodi, quandiu bene ac laudabiliter ministrabit. Sacerdotes ordinentur de senioribus ad hoc officium exsequendum idoneis, ut non sit in monasterio penuria, sed copia sacerdotum. Simon de Colle alto, Ioannes de Colimento, et Ioannes de Campania, et etiam monachi qui presumpserunt cum Adinulfo quondam abbate, coniurare uel rebellare contra Romanam Ecclesiam, seu monasterium Casinense, semper in conuentu morentur, ita quod nulla obedientia committatur  eisdem, donec emendauerint in melius uitam suam.

Quia uero quidam ex uobis in animarum suarum perniciem habere proprium non uerentur, statuimus ut illud resignare in usus monasterii conuertendum sub religione iuramenti, si necesse fuerit, compellantur; et si de cetero aliquis ipsius loci monachus proprium habere fuerit deprehensus, sine spe restitutionis a monasterio expellatur, cum nos omnes huiusmodi proprietarios decreuimus excommunicationis sententie subiacere. Si uero apud aliquos in morte proprium contigerit inueniri, ecclesiastica careant sepultura. Si uero alicui monachorum aliquid a quocunque specialiter datum  fuerit, illud abbati uel decano resignet, sed ipse abbas uel decanus necessitatibus eius inde faciat prouideri sicut uiderit expedire. Nec ea que sunt ad refectiones aut uestes, seu aliis monachorum necessitatibus deputata inter eos de cetero diuidantur, sed conseruentur per illos quibus fuerit hec sollicitudo commissa, et pro ipsorum monachorum necessitatibus utiliter expendantur. Nec claustralium aliquis prebendas uel redditus habeat extra claustrum, et eis qui noscuntur habere, penitus auferantur. Decanus quoque habere duplicia uestimenta et specialia cibaria non presumat, et monachus uetera reddat, quandocunque noua receperit indumenta. Et quoniam apud uos iam quasi pro consuetudine dicitur obtinere, ut cum monachum  aliquem litigiosum aut garrulum, inobedientem, in uestro collegio inueniri, abbas eius seditiones euitans, obedientias, ecclesias, et alia bona monasterii det eidem; unde mali quasi de sua malitia commodum reportantes, prolabuntur sepius ad peiora, et alii quoque ad dissensiones et scandala incitantur. uolumus et mandamus ut abbas uiros honestos, obedientes, religiosos et graues sincera tractare studeat caritate; inhonestos uero et inobedientes, dissolutos et leues, cum decani et seniorum consilio iuxta monastica puniat instituta; ut sic boni de bono prouocentur ad melius, et mali a sua malitia reuocentur. Claustralibus autem, absque malitia reuocentur. Claustralibus autem, absque manifesta et necessaria causa, exeundi a claustro licentia nullatenus tribuatur, cum periculosum  sit talibus secularium cetui admisceri; nec sub consanguinitatis pretextu infra monasterii ambitum, colloquium habere cum mulieribus iuniores monachi permittantur, nisi presentibus ad minus duobus monachis senibus et honestis.

Ad imitationem quoque felicis memorie Lucii pape predecessoris nostri statuimus, ut abbas possessiones, domania monasterii alienare, uel infeodare non possit, adiicientes, ut idem tam molendina, que bone memorie abbas Roffredus, in grauem alienauit monasterii lesionem, quam alia que de ipsius monasterii domanio alienata sunt illicite uel distracta, seu male concessa, ad opus eiusdem studeat legitime reuocare. Preposituras uero ecclesiarum suarum conferat monachis prudentibus  et honestis, quos faciat iuramento firmare, quod non alienabunt ipsarum possessiones et iura; quod si forte presumpserint, ipsos perpetuo a monasterio sine spe restitutionis decernimus amouendos, alias grauiter puniendos. Dicti autem prepositi singuli certos, modestos et consuetos redditus reddant monasterio annuatim, secundum ecclesiarum, quibus prefuerint, facultates. Et ut sicut mali de malitia penam, ita boni de bonitate premium consequantur; abbas prepositos ipsos a preposituris in quibus eos bene administrasse constiterit, non amoueat absque necessitate uel utilitate monasterii manifesta; monachos uero de castris, et uillis ad claustrum precipimus reuocari, nisi forte ad custodiam illarum munitionum,  que sunt in finibus abbatie sint aliqui necessarii, quos ibi pro tempore toleramus; quibus abbas iniungat in uirtute obedientie, ut quantum poterunt, religiose uiuentes, personam in iudicio non accipiant, sed equaliter iustitiam faciant pauperi et diuiti, debili ac potenti; eos uero qui declinabunt ad dexteram, uel sinistram, debita seueritate puniat ipse abbas; in quorum pena si negligens fuerit, aut remissus, apostolice correctionis experiatur sententiam in se ipso. Et tam monachi, quibus castra, quam illi quibus ecclesie committuntur, personaliter ad claustrum in festo dedicationis monasterii annuatim accedant rationem uillicationis sue, coram abbate, decano, et aliis reddituri.  Quod obseruandum statuimus etiam circa ipsius monasterii thesaurarium, cellararium, infirmarium, hospitalarium, et sacristam, ut qui laudabiliter egerunt, debita fratrum commendatione letentur; qui uero male, confusione et ignominia perfundantur. Ad hec thesaurarius, cellararius, et infirmarius singulis diebus Sabbati, ad monasterium, secundum consuetudinem antiquam et approbatam, accedant in claustro cum fratribus usque ad secundam feriam moraturi, quod et abbas facere studeat, cum poterit competenter. Supradicta ergo capitula precipimus inuiolabiliter obseruari; et ne quis se per ignorantiam ualeat excusare, uolumus, et mandamus, ut ea singulis mensibus, in abbatis et fratrum presentia recitentur.  Nulli ergo omnino hominum liceat hanc paginam nostre constitutionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et Beatorum Petri et Pauli apostolorum eius, se nouerit incursurum.

Datum Anagnie, XII Kalendas Octobris, pontificatus nostri anno octauo decimo.



CCXII. Ad consules Mutinenses.---Pro Nonantulanis. 
[TIRABOSCHI, Storia della badia di Nonantola, II, 354, ex autographo.]

INNOCENTIUS episcopus, seruus seruorum Dei, dilectis filiis consulibus Mutinensibus, salutem et apostolicam  benedictionem.

Cum iudicium decimarum ad ecclesiasticum forum spectet, mirari cogimur et moueri, quod, sicut dilecti filii archipresbyter et canonici plebis Nonantulane nobis grauiter sunt conquesti, uos contra colonos quarumdam possessionum ipsorum, coram uobis a uenerabili fratre nostro Mutinensi episcopo, super decimis tractos in causam, definitiuas sententias promulgastis, quas licet, dilecti filii, abbas Sancte Marie in Regula Imolensis et coniudices eius tanquam a non suis iudicibus latas auctoritate nostra irritas iudicarint, uos nichilominus eas nitimini exsecutioni mandare. Ne igitur iurisdictionem uestram in iuris iniuriam uelle uideamini dilatare,  deuotioni uestre per apostolica scripta mandamus, quatenus colonos predictos super his de cetero nullatenus molestetis, cum id nequaquam possemus equanimiter tolerare.

Datum Laterani, X Kalend. Nouembris, pontificatus nostri anno octauo decimo.



CCXIII. Ad episcopum Mutinensem.---Pro Nonantulanis. 
[TIRABOSCHI, Storia della badia di Nonantola, II, 353, ex autographo.]

INNOCENTIUS episcopus, seruus seruorum Dei, uenerabili fratri episcopo Mutinensi, salutem et apostolicam benedictionem.

Dilecti filii archipresbyter et canonici plebis Nonantulane  nobis conquerendo monstrarunt, quod cum olim colonos possessionum suarum de Senaida, super decimis ad eamdem plebem spectantibus coram iudicibus secularibus traxisses in causam, licet nos tibi per dilectos filios abbatem Sancti Stephani Bononiensis et collegam ipsius delegatos a nobis, fecerimus postmodum inhiberi ne. . . . . . predictos faceres super his uexari colonos, tu tamen faciens nichilominus in causa procedi, definitiuas obtinuisti sententias contra illos, quas quamuis abbas Sancte Marie in Regula Imolensis et coniudices  eius, auctoritate nostra, irritas iudicauerint et inanes, et tam tibi quam clericis tuis sub pena excommunicationis firmiter inhibuerint, ne presumeretis aliquo tempore sententiis ipsis uti, tu nichilominus, de quo miramur, colonos predictos coram secularibus iudicibus super eisdem decimis per syndicum tuum trahens, uteris sententiis memoratis. Ut igitur non solum super hoc conscientie tue consulas, uerum etiam penam euites legibus definitam, fraternitati tue per apostolica scripta mandamus quatenus a predictorum colonorum super his de cetero molestatione desistens, predictis sententiis non utaris, ne contra te secus procedere compellamur.

Datum Laterani, uIII Kalend. Nouemb., pontificatus  uero nostri anno octauo decimo.



CCXIu. Ad abbatem et fratres S. Dionysii.---Ut eis liceat decimas et feoda de manibus detinentium recipere. 
[DOUBLET, Hist. de Saint-Denys, p. 544.]

INNOCENTIUS episcopus, seruus seruorum Dei, dilectis filiis abbati et conuentui Sancti Dionysii Parisiensis diecesis, salutem et apostolicam benedictionem.

Presentata nobis uestra petitio continebat ut auctoritate apostolica uobis liceat possessiones, decimas et feoda ad uestrum monasterium spectantia, de manibus detinentium, ne culpa ipsorum uobis  depereant, recipere sub nomine pignoris et libere possidere. Nos igitur uestris precibus annuentes, benigne concedimus quod petistis, dummodo interim nullum seruitium ratione bonorum illorum recipiatis ab illis qui uobis in aliquo pro rebus eisdem antea obnoxii tenebantur.

Datum Laterani, III Kal. Nouembris, pontificatus nostri anno XuIII.



CCXu. Ad abbatem  , priorem et prepositum S. Eligii Nouiomensis.---Compositionem inter priorem et conuentum de Nouiaco et comitem Regitestensem confirmat  . 
[Ex Chartulario Nouiomensi. BREQ. ibid., p. 1156.]

Significauit nobis . . . . . . . prior et conuentus de Nouiaco,  quod cum olim inter ipsos ex parte una, et nobilem uirum . . . comitem Regitestensem ex altera, super quibusdam procurationibus et rebus aliis quas ab eis contra iustitiam exigebat, questio uerteretur, tandem amicabilis inter ipsos compositio interuenit, quam iidem apostolico roborari munimine postularunt. Ideoque discretioni uestre per apostolica scripta mandamus, quatenus compositionem ipsam, prout sine prauitate prouide facta est, et ab utraque parte sponte recepta, faciatis per censuram ecclesiasticam, appellatione remota, firmiter obseruari.  Quod si non omnes his exsequendis potueritis interesse, duo uestrum ea nichilominus exsequantur.

Datum Laterani, Iu Nonas Nouembris, pontificatus nostri anno octauo decimo.



CCXuI. Ad Antissiodorensem episcopum.---De iurisdictione super abbatia S. Germani exercenda. 
[LE BEUF, Hist. d'Auxerre, II, preuu., 45.]

INNOCENTIUS episcopus, seruus seruorum Dei, uenerabili fratri Antissiodorensi episcopo, salutem et apostolicam benedictionem.

Postulante quondam dilecto filio magistro H. procuratore tuo, abbatem et conuentum S. Germani  Antissiodorensis ab impedimento quod tibi super uisitationis et correctionis officio inferebant, apostolice Sedis auctoritate compesci, procurator partis aduerse respondit monasterium illud Cluniacensi esse subiectum, pro quo dilectus filius tuus abbas et in nostra presentia exhibuit defensorem. Super quibus uenerabili fratri nostro Trecensi episcopo et coniudicibus suis sub certa forma causam duximus committendam. Tandem nepote ac dilecto filio Cluniacensi abbate apud sedem apostolicam constitutis, per quoddam scriptum felicis recordationis Eugenii pape coram nobis exhibitum, ad abbatem Cluniacensem in predicto Antissiodorensi monasterio, receptionem et correctionem canonicam inter alia pertinere . . . . . . . . . . . . . . .  Quia uero quid ad correctionem ordinis, et quid canonicam correctionem spectaret, secundum diuersos et aduersos partium intellectus in dubium ducebatur, nos sic declarauimus uerba predicta ut interruptio silentii retentio propriorum, contemptus obedientie in . . . . . . . . . . he que sunt ordinis se . . . . . . . . . . negligentia in diuinis et alia que considerantur circa obseruantiam regule monachalis ad correctionem ordinis; accusatio uero criminalis, seu etiam ciuilis impetitio, et alia que ordinarie iurisdictionis existunt, ad correctionem canonicam pertinere dicuntur, et quod uterque uisitet et corrigat secundum declarationem predictam que fuerunt corrigenda in monasterio memorato.

 Nulli ergo omnino hominum liceat hanc paginam nostre declarationis infringere, aut ei ausu temerario contraire. Si quis autem hoc attentare presumpserit, indignationem omnipotentis Dei et beatorum apostolorum eius Petri et Pauli se nouerit incursurum.

Datum Laterani, Nonis Ianuarii, pontificatus nostri anno decimo nono.



CCXuII. Ad uniuersos crucesignatos per Bremensem prouinciam constitutos. 
[LAPPENBERG, Hamburg. Urkund., p. 346, ex originali Stadiensi cum appenso plumbeo sigillo Innocentii III, caps. II, n. 47.]

INNOCENTIUS episcopus, seruus seruorum Dei,  uniuersis crucesignatis per Bremensem prouinciam constitutis, salutem et apostolicam benedictionem.

uos qui elegistis Dominum, imo qui electi estis ab ipso Patre luminum, a quo est omne datum optimum et perfectum, ut populus peculiaris et oues pascue sue sitis et seruiatis ei humero uno et unanimi desiderio ac uoluntate concordi, et inchetis sub Christo principe prelia Domini preliari, letamini et gaudete, quia iam appropinquat dies desiderabilis et optatus, tempus, in quo beneplacitum est Deo habitare in uobis, tempus siquidem faciendi uindictam in nationibus et increpationes in populis detinentibus et contaminantibus terram sanctam; qui tanquam insensati pueri uerum derident et exprobrant Eliseum, dicentes: Ascende, calue, ascende,  calue , fiasque tuis Christianis propitius et defensor. Propter quod exire disposuistis, iuxta exhortationem Apostoli, extra castra proprie habitationis, improperium eius portantes  tam diu, donec sub pedibus uestris Dominus conterat inimicos, dans illis opprobrium sempiternum et uobis uictoriam gloriosam. Oportet itaque uos attendere diligenter, quod sine querela, pacifice et laudabiliter conuersando gratum impendatis tanto Domino famulatum, qui habet in uestimento et in femore suo scriptum: Rex regum et Dominus dominantium , qui est etiam Dominus uirtutum et Rex glorie sempiterne, non acceptans coacta seruitia, sed spontanea, non tristia, sed iucunda,  spernens discordes famulos, superbos etiam et immites, et amplexans pacificos, humiles et benignos. Considerare uos etiam expedit et oportet, quod cum ceteri strenui bellatores usque ad mortem decertent pro corruptibili corona et gloria temporali, seu pro regno aliquo transitorio acquirendo, uos non pro huiusmodi exponere satagitis uosmetipsos, sed pro corona incorruptibili, gloria sempiterna et pro celesti regno in perpetuum duraturo. Nunc igitur cum omni gaudio et tripudio, cum omni desiderio et affectu, certatim properare debetis ad tante felicitatis brauium obtinendum, quod uobis exponit et explicat dextera Saluatoris per sue crucis uexillum, non solum sue protectionis auxilium, sed uictoriam et gloriam repromittens.

 Unde nos, qui uestre corone cooperatores existere affectamus, ut ad capiendam optatam huius triumphi palmam liberius currere ualeatis, statuimus inter cetera, que fuerunt prudenter disposita pro subsidio terre sancte in concilio generali, ut saltem per quadriennium in toto orbe Christiano pax generaliter obseruetur, ita quod per ecclesiarum prelatos discordantes reducantur ad plenam pacem uel firmam treugam inuiolabiliter obseruandam, et qui acquiescere forte contempserint, per excommunicationem in personas et interdictum in terras arctissime compellantur.

Ne uero uestrum sanctum propositum et terre sancte subsidium ultra debitum differatur, sed acceleratis gressibus utiliter inchetur tempore opportuno,  de prudentium uirorum consilio, qui plene nouerunt circumstantias temporum et locorum, prefato approbante concilio, diffiniuimus et presentium auctoritate mandamus, ita ut crucesignati se preparent, quod in Kalendis Iunii sequentis post proximum, omnes qui disposuerunt transire per mare, in regno Sicilie studeant conuenire, alii sicut oportuerit et decuerit apud Brundusium et alii apud Messanum et partes utrobique uicinas, ubi et nos personaliter, Domino annuente, disponimus tunc adesse, quatenus nostro consilio et auxilio, exercitus Christianus salubriter ordinetur cum benedictione diuina et apostolica profecturus. Ad eumdem quoque terminum se studeant preparare qui proposuerunt proficisci per terram significaturi hoc interim  nobis, ut eis ad consilium et auxilium legatum idoneum de nostro latere concedamus.

Ut autem suaue iugum et onus leue Christi libentius et liberius portare possitis, ad uestra onera subleuanda statuimus in concilio pretaxato, ut uos et alii crucesignati collectis et talliis aliisque grauaminibus immunes amodo existatis, uestras et ipsorum personas et bona post crucem assumptam sub beati Petri protectione suscipientes et nostra; necnon etiam decernentes, ut sub defensione archiepiscoporum et episcoporum ac omnium prelatorum Ecclesie consistatis, ita ut donec de crucesignatorum obitu uel reditu certissime cognoscatur, integra maneant et quieta, et si quisquam contra presumpserit, censura ecclesiastica compescatur.

 Deputauimus autem uobis et aliis crucesignandis uestre prouincie speciales insuper protectores, uidelicet uenerabilem fratrem nostrum C., quondam Halberstadensem episcopum, et dilectos filios, magistros Conradum  de Marpurch et I. scholasticum Xanctensem, quibus ad defensionem uestram auctoritatem prescriptam presentibus indulgemus; ipsis mandantes, ut studiose proponant Christi fidelibus uestre prouincie uerbum crucis, et ad restitutionem prefata censura compellant eos qui pecuniam retinere presumpserint pro subsidio terre sancte promissam, uel in truncis collectam seu etiam colligendam, quam per eosdem suo tempore utiliter et prudenter expendi uolumus et mandamus per crucesignatos  strenuos et prudentes de populo illo, ubi fuerit pecunia prefata collecta, quibus ad peragendum uotum suum proprie non suppetunt facultates, sicut deliberatione prouida uidebitur expedire. Interim autem nolumus, ut dicti predicatores eleemosynam supradictam, adiunctis sibi uiris idoneis et discretis illorum locorum, ubi eadem fit collecta, usque ad tempus distributionis fideliter faciant conseruari.

Eisdem autem predicatoribus damus insuper in mandatis, ut diligenter moneant et inducant, obsecrantes per Patrem et Filium et Spiritum sanctum, unum solum uerum eternum Deum, reges, duces  et principes, marchiones, comites et barones aliosque magnates, necnon communia ciuitatum, uillarum et oppidorum, ut qui personaliter non accesserunt in subsidium terre sancte, competentem conferant numerum bellatorum cum expensis ad triennium necessariis, secundum proprias facultates, in remissionem peccatorum suorum, prout in generalibus litteris est expressum.

Renuentibus autem, si qui forte tam ingrati fuerint Domino Deo nostro, ex parte apostolica firmiter protestentur, ut sciant se super hoc nobis in nouissimo districti examinis die, coram tremendo iudice responsuros, prius tamen considerantes qua conscientia quaue securitate comparere poterunt coram unigenito Dei Filio Iesu Christo, cui omnia  dedit Pater in manus, si ei pro peccatoribus crucifixo seruire renuerint in hoc negotio quasi proprie sibi proprio, cuius munere uiuunt, cuius beneficio sustentantur, quin etiam cuius sanguine sunt redempti.

Sane ut omnibus rite dispositis, et iuxta Gedeonis exemplum inutilibus domi relictis, contra Madianitas utiles et necessarios dirigamus; quia crucesignatorum numerosa est per Dei gratiam multitudo, tam clericorum quam laicorum, uirorum et mulierum, senum ac iuuenum, debilium ac etiam robustorum, per dispensationem prouidam et discretam uota quorumdam minus utilium uolumus commutari, redimi uel differri, sic tamen, ut iidem nichilominus  ad tempus illa gaudeant indulgentia illoque priuilegio sint muniti, que conceduntur in terre sancte subsidium profecturis. Hanc autem sollicitudinem uiris prudentibus et discretis, quos ad hoc credimus idoneos et fideles, per unamquamque diecesim duximus committendam, dantes eis per alios nostras litteras in mandatis, ut habentes Deum pre oculis et circumstantiis hoc negotium contingentibus diligentius indagatis, sub publico et bonorum uirorum testimonio ea prudenter et sagaciter exsequantur, caute prouidentes, ne propter clericorum crucesignatorum abundantiam Christianorum exercitus pregrauetur et Ecclesie debitis obsequiis defraudentur.

Datum Laterani, uI Idus Ianuarii, pontificatus  nostri anno XuIII.



CCXuIII. Parthenonis de Osterholte protectionem suscipit eiusque bona et priuilegia confirmat. 
[LAPPENBERG, Hamburg. Urkund., p. 349, ex archiuo Osterholt.]

INNOCENTIUS episcopus, seruus seruorum Dei, dilectis in Christo filiabus, priorisse ac monialibus monasterii de Osterholte, salutem et apostolicam benedictionem.

Dum a nobis petitur, quod iustum est et honestum, tam uigor equitatis, quam ordo exigit rationis,  ut id per sollicitudinem officii nostri ad debitum perducatur effectum. Eapropter, dilecte in Domino filie, uestris iustis postulationibus grato concurrentes assensu, personas uestras et locum, in quo diuino estis obsequio mancipate, cum omnibus bonis, que in presentiarum rationabiliter possidetis, uel in futurum iustis modis, prestante Domino, poteritis adipisci, sub beati Petri et nostra protectione suscipimus. Specialiter autem curiam Scherembecke, domum in Brema, et mansos, quos habetis prope Hiddingwerde, Sutherbroke, in Pennyngkbutle, in Duringge, cum suis appendiciis, nec non et alia bona eiusdem monasterii, sicut ea iuste et pacifice possidetis, uobis et per uos, eidem monasterio auctoritate apostolica confirmamus et presentis scripti  patrocinio communimus. Nulli ergo omnino hominum liceat hanc paginam nostre protectionis et confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli, apostolorum eius, se nouerit incursurum.

Datum Laterani, uI Idus Februarii, pontificatus nostri anno XuIII.



CCXIX. uetat ne G.  clericus Bremensis dieceseos ab archiepiscopo Harturigo II olim depositus, in capitulum introducatur. 
[LAPPENBERG, Hamburg. Urkund., p. 349, ex Stadiensi orginali in cap. II, not. 3.]


INNOCENTIUS episcopus, seruus seruorum Dei, dilectis filiis, abbati Sancti Pauli, preposito de Hilgenrothe, Bremensis dieceseos, cellerario Sancti Willeadi Bremensis, salutem et apostolicam benedictionem.

Querelam dilectorum filiorum, B. prepositi et canonicorum Bremensium, recepimus, continentem quod cum G. clericus dieceseos Bremensis, propter suos excessus a bone memorie H. Bremensi archiepiscopo, fuerit omnibus ecclesiasticis beneficiis spoliatus, et super illis eidem clerico in nostra presentia conquerenti, perpetuum silentium duxerimus imponendum, ipse nichilominus, occasione quarumdam  litterarum nostrarum, in forma communi super quibusdam iniuriis obtentarum, stallum in choro et locum in capitulo restitui sibi petit. Super quo sue prouideri ecclesie, dicti canonici humiliter supplicarunt. Quocirca discretioni uestre per apostolica scripta mandamus, quatenus, si premissis ueritas suffragatur, dictam ecclesiam ab impetitione huiusmodi absoluatis, contradictores per censuram ecclesiasticam, appellatione postposita, compescentes. Quod si non omnes his exsequendis potueritis interesse, duo uestrum ea nichilominus exsequantur.

Datum Laterani, Idibus Februarii, pontificatus nostri anno XuIII.



CCXX. Ad Stephanum abbatem et conuentum Casinensem.---Quod nulle sint alienationes, inscia conuentus saniori parte confecte. 
[D. TOSTI, Storia della badia Casin., II, 288, ex originali. Caps. dipl. 3, n. 34.]


INNOCENTIUS episcopus, seruus seruorum Dei, dilectis filiis SETPHANO abbati, et conuentui Casinensi, salutem et apostolicam benedictionem.

Officii nostri debitum exigit ut cum ecclesiarum omnium curam et sollicitudinem gerere teneamur, iis que in earum preiudicium per ministrorum insolentiam perperam attentantur per prouidam diligentiam obuietur, et earum indemnitatibus equitatis beneficio succurratur. Cum igitur super his  que in preiudicium monasterii uestri alienata sunt illicite, uel distracta, abbatum alienantium appareant instrumenta duorum, uel trium, aut paucorum monachorum subscriptione signata, et iudices ordinarii eis nolint aliquatenus obuiare: nos indemnitatibus ipsius monasterii paterna uolentes sollicitudine precauere, insinuatione presentium declaramus, instrumenta maioris et sanioris partis conuentus subscriptione carentia, que super huiusmodi alienatione sunt confecta, non obtinere in preiudicium monasterii firmitatem. Nulli ergo omnino hominum liceat hanc paginam nostre declarationis infringere, uel ei ausu temerario contraire. Si quis autem hoc attentare presumpserit, indignationem  omnipotentis Dei, et Beatorum Petri et Pauli se nouerit incursurum.

Datum Laterani, II Kalendas Martii, pontificatus nostri anno nono decimo.



CCXXI. Ad abbatem et conuentum S. Dionysii.---De decimis a laicis redimendis. 
[DOUBLET, Hist. de Saint-Denys. p. 545.]

INNOCENTIUS episcopus, seruus seruorum Dei, dilectis filiis abbati et conuentui Sancti Dionysii Parisiensis, salutem et apostolicam benedictionem.

uestra nobis deuotio supplicauit sibi concedi a laicis redimere decimas et redemptas pacifice possidere. Cum autem in decimis laici ius speciale non  habeant, benigne uobis postulata concedimus, de illis duntaxat que infra uestras parochias sic a laicis detinentur.

Datum Laterani, II Kal. Martii, pontificatus nostri anno XIX.



CCXXII. Ad abbatem et conuentum S. Dionysii.---Indulget ut procurationes episcopis seu aliis prelatis non teneantur exhibere. 
[DOUBLET, Hist. de Saint-Denys, p. 546.]

INNOCENTIUS episcopus, seruus seruorum Dei, dilectis filii abbati et conuentui Sancti Dionysii Parisiensis, salutem et apostolicam benedictionem.

uestra nobis insinuatio declarauit, quod quidam  episcopi et alii ecclesiarum prelati, procurationes indebitas exigunt a uestri Monasterii curtibus in ipsorum episcoporum diecesibus constitutis, hoc sibi deberi dicentes, eo quod in ipsis diecesibus quasdam percipitis decimas et de oblationibus parochialium ecclesiarum in quibus presentandi noscimini ius habere, certam obtinetis in plerisque solemnitatibus portionem. uerum cum ratione uisitationis procurationes debeantur, et in predictis curtibus quedam priuata oratoria sint constructa que ad dictorum uisitationem non pertinent prelatorum, nobis humiliter supplicastis ut super iis indemnitati uestre prouidere misericorditer dignaremur. Nos igitur uestris precibus inclinati, auctoritate uobis presentium indulgemus ne procurationes  huiusmodi teneamini prelatis soluere ante dictis, nisi cum curtes ipsas quas ad ipsorum iurisdictionem de iure spectare constiterit, more debito, causa uisitationis accesserint opportune.

Datum Laterani, Kalendas Martii, pontificatus nostri anno XIX.



CCXXIII. Ad abbatem et conuentum S. Dionysii.---Donationes ipsis factas confirmat. 
[DOUBLET, Hist. de l'abbaye de Saint-Denys, p. 546.]

INNOCENTIUS episcopus, seruus seruorum Dei, dilectis filiis abbati et conuentui S. Dionysii Paririsiensis, salutem et apostolicam benedictionem.

 Iustis petentium desideriis dignum est nos facilem prebere assensum, et uota que a rationis tramite non discordant, effectu prosequente complere. Cum igitur quondam Renaldus de Pomponia, miles, procurationem decem militum in festo beati Dionysii, quinque modios annone cuiusdam decime que a uestro percipiebat monasterio annuatim, eidem pia liberalitate remiserit: et quondam Ferricus de uer duas partes decime uini de Argentolio, minagium, uidelicet tres minas de modio, decem sextarios annone, duas partes decime ac oblationum cuiusdam parochie uestre, que ipse cum uxore ac filiis diu detinuerat iniuste, Domino inspirante, prefato monasterio resignarit: nos  uestris precibus inclinati, remissionem et resignationem predictas sicut pie ac prouide facte sunt, gratas habentes, ipsas auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Nonas Martii, pontificatus nostri anno XIX.



CCXXIu. Frisonibus per Bremensem prouinciam constitutis mandat, excommunicatum Waldemarum de eorum finibus eiiciant. 
[LAPPENBERG, Hamburg. Urkund., p. 350, ex orig. Stadiensi.]


INNOCENTIUS episcopus, seruus seruorum Dei, dilectis filiis, Frisonibus non crucesignatis, per Bremensem prouinciam constitutis, salutem et apostolicam benedictionem.

Iustitie zelus exigit et fraterne caritatis ordo requirit, ut Christi fideles uicissim sua onera supportantes, adimplendo plenius legem Christi, mutua sibi auxilia subministrent tempore opportuno, seruitutis excutientes iugum de ceruicibus innocentum, iniuriam facientibus resistendo et oppressos  studiosius liberando de manibus iniquorum, ne si noluerint perturbare peruersos qui possunt, fouere ipsos in sue iniquitatis perfidia uideantur. Cum igitur Bremensis ecclesia, que diu per filium perditionis schismasticum, Waldemarum excommunicatum, depositum et degradatum, ac a nobis condemnatum in concilio generali, detenta est et quodammodo ancillata sub iugo exactissime seruitutis, pro sua liberatione ab olim apud nos institerit cum clamore, necdum a sua potuerit angustia respirare, licet multam impenderimus sollicitudinem et laborem, uniuersitatem uestram rogamus attentius et monemus, per apostolica uobis scripta mandantes et in remissionem peccaminum iniungentes, quatenus sic procedatis uiriliter et potenter ad soluendum  iugum captiuitatis ecclesie memorate, ac deiiciendum de uestris finibus schismaticum antedictum et compescendum fautores ipsius, quod a Deo premium et a nobis et aliis consequi ualeatis laudem et gratiam ampliorem.

Datum Laterani, II Idus Martii, pontificatus nostri anno XIX.



CCXXu. Ad decanum S. Frambaldi, et Cantores S. Frambaldi et S. Reguli, Siluanectenses.---Ut sententiam ab episcopo Siluanectensi in fauorem abbatis et conuentus S. Dionysii, in causa quadam latam obseruari faciant. 
[Ex apographo, quod ad fidem autographi, in archiuis monasterii S. Dionysii asseruati, diligenter exscriptum, nobiscum communicauit D. Poirier. BRÉQ., ibid.]


INNOCENTIUS episcopus, seruus seruorum Dei, dilectis filiis . . . . . decano Sancti Frambaldi, et Sancti Frambaldi et Sancti Reguli cantoribus, Siluanectensibus, salutem et apostolicam benedictionem.

Dilecti filii, abbas  , et conuentus Sancti Dionysii, nobis humiliter supplicarunt, ut diffinitiuant sententiam, quam pro eis uenerabilis frater noster . . . Siluanectensis episcopus  , et eius coniudices, delegati a nobis, contra N. militem de Flamengeria, Laudunensis dieceseos, super quibusdam redditibus  et rebus aliis, exigente iustitia, promulgarunt, apostolico dignaremur munimine roborare. Ideoque, discretioni uestre per apostolica scripta mandamus, quatenus sententiam ipsam, sicut est iusta, faciatis per censuram ecclesiasticam, appellatione remota, firmiter obseruari. Et, si non omnes his exsequendis potueritis interesse, duo uestrum ea nichilominus exsequantur.

Datum uiterbii, XIu Kal. Maii, pontificatus nostri anno nono decimo.



CCXXuI. Ad Abbatissam S. Marie de Acuis Massiliensis.---Protectionem eius suscipit et eius possessiones confirmat. 
Antiquités de l'Egl. de Marseille, II, 62, ex archiu. abb. S. Saluatoris Massiliensis.]


INNOCENTIUS episcopus, seruus seruorum Dei, dilectis in Christo filiabus abbatisse et monialibus Sancte Marie de Acuis, etc.

. . . Sub beati Petri et nostra protectione suscipimus, specialiter autem ecclesiam Sancte Marie de Acuis cum pertinentiis suis, iura quoque quod habetis in castris de Alaucho et Rocouaira, etc. Motta iuxta fluuium uelne ac in hospitali Sancti Spiritus Massiliensis, etc.

Datum Tuderti, tertio Kalend. Maii, pontificatus nostri anno nono decimo.



CCXXuII. Ad abbatissam et sorores de Rysebiarg.---Earum possessiones et priuilegia confirmat. 
[LILIEGREN, Diplom. Suecan., I, 183.]


INNOCENTIUS episcopus, seruus seruorum Dei, dilectis in Christo filiabus . . . abbatisse ac monialibus de Riesbyarg, salutem et apostolicam benedictionem.

Cum a nobis petitur quod iustum est et honestum, tam uigor equitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecte in Christo filie, uestris iustis postulationibus grato concurrentes assensu, personas uestras et monasterium in quo diuino estis obsequio mancipate, cum omnibus  bonis que impresentiarum rationabiliter possidet, aut in futurum iustis modis, prestante Domino, poterit adipisci, sub beati Petri et nostra protectione suscipimus, specialiter autem Fruoswi, Hindawret, Scotist, Borshogen, Akerbui, Chellestat, Sebui, et alias possessiones pia uobis fidelium deuotione collatas, sicut eas iuste ac pacifice obtinetis, uobis et per uos eidem monasterio auctoritate apostolica confirmamus, et presentis scripti patrocinio communimus. Nulli ergo hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum apud Urbem ueterem, Nonis Maii, pontificatus nostri anno nono decimo.



CCXXuIII. Ad archiepiscopum . . . .---Sententiam excommunicationis ab A . . . preposito S. Willehaldi et T. de Walle canonico Bremensi contra episcopum . . . . impetratam reuocat, et penam contra dictum prepositum prolatam confirmat. 
[LAPPEMBERG, Hamb. Urkund., p. 350, ex copiario regii archiui Hannouerani. Initium deest.]

. . . Willehadi prepositos et T. de de Walle, canonicum Bremensem, super eodem negotio per falsam suggestionem iterum apostolicas litteras impetrauit. Quorum duo, uidelicet prepositus Sancti Willehadi et T. canonicus memorati, uinculo excommunicationis  astricti pro eo quod fauebant et communicabant contumaciter perfido Waldemaro, contradicente dicto maioris ecclesie preposito ipsorumque coniudice, licet auctoritate litterarum nostrarum eorum iurisdictio reuocata fuisset, ob fauorem prefati Uldemari , in eumdem episcopum de facto duntaxat excommunicationis sententiam promulgarunt. Super uno processu ac intrusione fautorum suorum dictus A. ut adderet afflictionem afflicto, tacito, quod iudices memorati propter communionem Uldemari prefati fuerant excommunicationis uinculo irretiti et per abbatem de Lubeca et suos coniudices ipsorum iurisdictio  reuocata, suppresso etiam, quod preter excommunicationis sententias in eumdem A. exigente iustitia promulgatas, que fuerunt per abbatem de Doberan et coniudices suos auctoritate apostolica confirmato, in eum et suos fautores per abbatem de Rastede ac suos coniudices delegatos a nobis fuerunt depositionis et excommunicationis sententie promulgate, ad uenerabilem fratrem nostrum, Magdeburgensem archiepiscopum extraprouincialem nostras litteras impetrauit. Unde petebat a nobis episcopus memoratus, ut cum sepefatus A. et complices eius, predictis depositionis et excommunicationis sententiis uilipensis, diuina presumant officia celebrare, in eos aggrauaremus taliter manus nostras,  quod eorum exemplo alii discerent a similibus abstinere

Nolentes igitur rebellionem predictorum et contumaciam relinquere impunitam, discretioni uestre per apostolica scripta mandamus, quatenus, si est ita, reuocato in irritum quidquid auctoritate litterarum a predicto A. excommunicationis uinculo innodato contra nominatum episcopum obtentarum, in ipsius episcopi preiudicium inueneritis attentatum, iam dictas sententias in eumdem A. et suos complices promulgatas, depositionis uidelicet sicut est iusta, excommunicationis uero sicut rationabiliter est prolata, usque ad satisfactionem condignam faciatis auctoritate nostra, sublato appellationis obstaculo, firmiter obseruari. Quod si non omnes his  exsequendis potueritis interesse, tu frater archiepiscope, cum eorum altero ea nichilominus exsequaris.

Datum Laterani, uII Idus Maii, pontificatus nostri anno XIX.



CCXXIX. Ad abbatem et fratres S. Thome de Paracleto; eorum priuilegia confirmat. 
[LANGEBECK, Script. rer. Danic., uI, 148.]

INNOCENTIUS episcopus, seruus seruorum Dei, dilectis filiis, abbati et conuentui Sancti Thome de Paracleto, salutem et apostolicam benedictionem.

Sacrosancta Romana Ecclesia deuotos et humiles filios  ex assuete pietatis officio propensius diligere consueuit: et ne prauorum hominum molestiis agitentur, eos tanquam pia mater sue protectionis munimine confouere. Eapropter, dilecti in Domino filii, uestris iustis precibus inclinati, personas uestras et monasterium, in quo diuino estis obsequio mancipati, cum omnibus bonis, que in presentiarum rationabiliter possidet, aut in futurum iustis modis, prestante Domino, poterit adipisci, sub beati Petri et nostra protectione suscipimus. Specialiter autem libertates et immunitates, decimas quoque, possessiones ac alia bona, eidem monasterio a regibus, episcopis, seu aliis Christi fidelibus, pia et prouida deliberatione concessa, sicut ea omnia iuste ac pacifice obtinetis, uobis et per uos ipsi monasterio  uestro auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre protectionis et confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius, se nouerit incursurum.

Datum Perusii, III Kal. Iunii, pontificatus nostri anno nono decimo.



CCXXX. Ad nobiles Upsallenses.---Gratias agit pro censu liberaliter et deuote soluto. 
[LILIEGREN, Diplom. Suecan., I, 158.]

 INNOCENTIUS episcopus, seruus seruorum Dei, dilectis filiis nobilibus uiris baronibus, militibus et aliis per Upsallensem diecesim constitutis, salutem et apostolicam benedictionem.

Super eo quod debitum nobis censum liberaliter et deuote soluistis, sicut uenerabili fratri nostro archiepiscopo uestro insinuante didicimus, et ipse rei effectus indicat euidenter, deuotionem commendamus in Domino et digna gratiarum prosequimur actione, rogantes attente ac per apostolica uobis scripta mandantes, quatenus in ipso censu debitis temporibus exsoluendo uos exhibere curetis ita paratos et promptos quod apostolica Sedes et nos qui  ei licet immeriti presidemus, uos caritatis brachiis teneamur sicut speciales filios arctius amplexari, et a Deo dignum mereamur premium obtinere.

Datum Perusii, II Kalend. Iunii, pontificatus nostri anno nono decimo.



CCXXXI. Ad abbatem  et conuentum monasterii S. uedasti Atrebatensis.---Confirmat eis libertatem, ipsis a Ludouico, Francorum regis filio primogenito, concessam, qua homines liberi monasterii eorum, per liberos abbatis homines iudicentur. 
[Ex Archiuio Monasterii S. uedasti Atrebatensis. BRÉQ. ibid., p. 1158.]

INNOCENTIUS episcopus, seruus seruorum Dei, dilectis  filiis, abbati et conuentui Sancti uedasti Atrebatensis, salutem et apostolicam benedictionem.

Cum a nobis petitur quod iustum est et honestum, tam uigor equitatis quam ordo exigit rationis, ut id per sollicitudinem officii nostri, ad debitum perducatur effectum. Significastis siquidem nobis, quod, cum quidam episcopi, comites, barones, et alii clerici et laici, monasterium uestrum, quod ad Romanam Ecclesiam nullo pertinet mediante, sibi subiicere, ac homines, et iura ipsius etiam subtrahere, contra iustitiam moliantur; nobilis uir L. primogenitus karissimi in Christo filii nostri . . . . . regis Francorum illustris, ad cuius dominium et iurisdictionem ex dono regis terra ipsius  monasterii dicitur pertinere, hanc uobis contulit libertatem, ut . . . . . monasterii liberi per liberos abbatis homines iudicentur, et rustici per scabinos, iudicio de omnibus aliis abbati libero remanente; . . . . . . . . . . . . . quoque quas in terra recipiebat, eadem monasterio uestro concessit, sicut in eiusdem L. litteris dicitur plenius contineri. Nos igitur, uestris precibus inclinati, libertatem et concessionem predictas, sicut eas iuste ac pacifice obtinetis, uobis et per uos monasterio uestro auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare  presumpserit, indignationem omnipotentis Dei, et beatorum Petri et Pauli, apostolorum eius, se nouerit incursurum.

Datum . . . . . . . . . . . . . Kalendas Iulii, pontificatus nostri anno nono decimo.



CCXXXII. Ad abbatem et fratres S. Tiberii .---Eorum possessiones et priuilegia confirmat. 
[Gall. Christ. nou., uI, Instr., 332, ex archiu. S. Tiberii.]

INNOCENTIUS episcopus, seruus seruorum Dei, dilectis filiis abbati monasterii S. Tiberii, eiusque  fratribus tam presentibus quam futuris regularem uitam professis, in perpetuum.

Cum omnibus ecclesiis debitores ex iniuncto nobis officio existamus, illis tamen propensius nos conuenit prouidere, que B. Petri iuris existunt, et ad defensionem S. Romane Ecclesie specialiter pertinere noscuntur; ideoque dilecti in Domino filii, uestris iustis petitionibus clementer annuimus, et predecessorum nostrorum felicis memorie Sergii, Paschalis, Calixti, Eugenii, et Alexandri uestigiis inherentes, prefatum S. Tiberii monasterium sub B. Petri, et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona in presentiarum iuste ac canonice possidet, aut in  futurum concessione pontificum, largitione regum, uel principum, oblatione fidelium, seu aliis iustis modis prestante Domino poterit adipisci, firma uobis, uestrisque successoribus et illibata permaneant, in quibus hec nominatim duximus exprimenda:

Ecclesiam uidelicet Sancte Marie de Gradu in territorio Agathensi cum pertinentiis suis, ecclesiam S. Sulpitii, et ecclesiam S. Ioannis de Castronouo; ecclesiam S. Martini de Granoleriis, ecclesiam S. Andree de Rouiniaco, ecclesias S. Ioannis, et Sancte Susanne de Florentiaco, ecclesiam S. Martini de Fenoleto cum pertinentiis earum; ecclesiam quoque S. Petri de Beciano, quam per concordiam a bone memorie Guidone quondam  Sancte Romane Ecclesie cancellario, tunc apostolice sedis legato, inter uos et abbatem ac monachos Case-Dei factam obtinuistis, cum decimis et aliis ad eam pertinentibus; ecclesiam Sancte Marie de Affriano cum pertinentiis suis. In Biterrensi uero episcopatu, ecclesiam Sancte Marie de Serignano cum pertinentiis suis. In Tolosano ecclesiam S. Petri et Sanctarum Puellarum cum pertinentiis suis, ecclesiam quoque Sancte Marie de Ciderio, ecclesiam S. Petri de Campania, et ecclesiam S. Saturnini de Alamans cum pertinentiis earum. In Gasconia, in Auxiensi episcopatu, ecclesiam S. Iuliani de Galano cum ecclesiis, uillis, et ceteris omnibus ad eam pertinentibus. In parochia Conueniensi, ecclesiam Sancte Marie de Quiriliaco, et ecclesiam S. Petri  de Podio. Prohibemus autem ne in prefata uilla, in qua idem monasterium situm est, et terminis eius, ulla unquam ecclesiastica secularisue persona castrum aliquod uel munitionem facere audeat, neque ab hominibus eiusdem uille preter abbatem et ministros eius per exactionem aliquid extorquere, neque uicarie ministerium exercere, neque pro eadem uicaria campum, qui est ultra fluuium Tongam subtus Seueriacum, sine abbatis permissione uel persone cuiuslibet uindicare. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel pars fratrum consilii sanioris  secundum Dei timorem et beati Benedicti Regulam prouiderint eligendum. Chrisma uero, oleum sanctum, consecrationes altarium, seu basilicarum, benedictionem abbatis, ordinationes monachorum uel clericorum, a diecesano suscipietis episcopo, si quidem catholicus fuerit, et gratiam atque communionem sedis apostolice habuerit, et ea gratis et absque ulla prauitate uoluerit exhibere, alioquin liceat uobis quemcunque malueritis adire antistitem, qui nostra fultus auctoritate quod postulatis indulgeat. Nulli autem episcopo licitum sit obedientiam a uobis exigere, nec uos eam alicui preter Romane ecclesie presumatis aliquatenus exhibere. Adiicimus quoque, ut nulli preter Romanum pontificem, et apostolice sedis legatum, predictum monasterium,  et ei presidentem abbatem, uel familiam, que de cellario eius uiuit, interdictionis sententia liceat innodare, sed locus ipse, sicut a predecessoribus nostris institutum est, semper sub apostolice sedis iure ac potestate permaneant. Ad indicium autem huius ab apostolica sede libertatis accepte, singulis annis unum aureum nobis nostrisque successoribus persoluetis.

Decernimus ergo, ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet molestiis fatigare, sed omnia integre conseruentur eorum, pro quorum gubernatione et sustentatione concessa sunt, usibus  omnimodis profutura, salua sedis apostolice auctoritate, et in predictis ecclesiis diecesanorum episcoporum canonica iustitia. Si quis igitur in futurum hanc nostre constitutionis paginam sciens contra eam temere uenire tentauerit, secundo tertioue commonitus, si non presumptionem suam congrua satisfactione correxerit, potestatis honorisque sui dignitate careat, reumque se diuino iudicio existere de perpetrata iniquitate agnoscat, et a sacratissimo corpore et sanguine Domini nostri Iesu Christi alienus fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.  Amen, amen.

    Ego Innocentius, catholice Ecclesie episcopus.
    Ego Nicolaus, Tusculanensis episcopus.
    Ego Pelagius, Albanensis episcopus.
    Ego Gincius, tituli Sancti Laurentii in Lucina presbyter cardinalis.
    Ego Cencius, Sanctorum Ioannis et Pauli presbyter cardinalis tituli Pammachii.
    Ego Leo, tituli Sancte Crucis in Ierusalem presbyter cardinalis.
    Ego Robertus, tituli S. Stephani in Celiomonte presbyter cardin.
    Ego Stephanus, basilice Duodecim Apostolorum presbyter cardinalis.
     Ego Petrus, S. Laurentii in Damaso presbyter cardinalis.
    Ego Othonianus, SS. Sergii et Bacchi diaconus cardinalis.
    Ego Gregorius, S. Theodori presbyter cardinalis.
    Ego Reynerius, Sancte Marie in Cosmedin diaconus  cardinalis.
    Ego Romanus, S. Angeli diaconus card.
    Ego Stephanus, S. Adriani diaconus cardin.


Datum apud Urbem ueterem, per manum Thome Sancte Sabine presbyteri cardinalis, pontificatus D. Innocentii pape III anno XIX.


 ANNO 1198-1216.



CCXXXIII. Domini Innocentii expeditionis pro recuperanda Terra Sancta ordinatio.



Ad liberandam Terram Sanctam de manibus impiorum, ardenti desiderio aspirantes, de prudentum uirorum consilio, qui plene nouerant circumstantias temporum et locorum, sacro approbante concilio diffinimus, ut ita crucesignati se, preparent, quod in Kalendas Iunii sequentis post proximum, omnes qui disposuerunt transire per mare, conueniant in regnum Sicilie; alii, sicut oportuerit, et decuerit, apud Brundusium, et alii apud Messanam, et partes utrobique uicinas, ubi et nos personaliter, Domino annuente, disposuimus tunc adesse, quatenus nostro  consilio et auxilio exercitus Christianus salubriter ordinetur, cum benedictione diuina et apostolica profecturus. Ad eumdem quoque terminum se studeant preparare, qui proposuerunt per terram proficisci. Significaturi hoc interim nobis, ut eis ad concilium et auxilium, legatum idoneum de nostro latere concedamus.

Sacerdotes autem, et alii clerici, qui fuerint in exercitu Christiano, tam subditi quam prelati, orationi et exhortationi diligenter insistant, docentes eos uerbo pariter et exemplo, ut timorem et amorem semper habeant diuinum ante oculos, ne dicant aut faciant, quod diuinam maiestatem offendat. Et si aliquando lapsi fuerint in peccatum, per ueram penitentiam mox resurgant gerentes humilitatem  cordis et corporis, et tam in uictu quam in uestitu mediocritatem seruantes, dissensiones et emulationes omnino uitando, rancore ac liuore a se penitus relegatis, ut sic spiritualibus et materialibus armis muniti aduersus hostes fidei securius prelientur, non de sua presumentes potentia, sed de diuina uirtute sperantes. Ipsis autem clericis indulgemus ut beneficia sua integra percipiant per triennium, ac si essent in ecclesiis residentes, et si necesse fuerit ea per idem tempus pignori ualeant obligare.

De igitur hoc sanctum propositum impediri, uel retardari contingat, uniuersis Ecclesiarum prelatis districte precipimus, ut singuli per loca sua illos, qui signum crucis disposuerunt resumere, ac tam ipsos quam alios crucesignatos, et quos adhuc signari contigerit, ad reddendum uota sua Domino  diligenter moneant et inducant, et si necesse fuerit per excommunicationis in personas, et interdicti sententias in terras eorum, omni tergiuersatione cessante, compellant, illis duntaxat exceptis, quibus tale impedimentum occurrerit, propter quod secundum Sedis apostolice prouidentiam, uotum eorum commutari debeat merito uel differri.

Ad hec ne quid in negotio Iesu Christi de contingentibus omittatur, uolumus et mandamus, ut patriarche, archiepiscopi, episcopi, abbates et alii, qui curam obtinent animarum, studiose proponant sibi commissis, uerbum crucis, obsecrantes per Patrem, et Filium, et Spiritum sanctum, unum solum uerum eternum Deum, reges, duces, principes, marchiones, comites et barones, aliosque magnates,  necnon communiones ciuitatum, uillarum, oppidorum, ut qui personaliter non accesserint in subsidium Terre Sancte, competentem conferant numerum bellatorum cum expensis ad triennium necessariis, secundum proprias facultates, in remissionem peccatorum suorum, prout in generalibus litteris est expressum, et ad maiorem cautelam etiam inferius exprimemus.

Huius remissionis uolumus esse participes, non solum eos, qui naues proprias exhibent, sed etiam illos, qui propter hoc opus naues studuerint fabricare. Renuentibus autem, si qui forte tam ingrati fuerint Domino Deo nostro, ex parte apostolica firmiter protestentur, ut se sciant super hoc nobis in nouissimo districti examinis die coram tremendo  iudicio responsuros; prius tamen considerantes qua conscientia, quaue securitate confiteri poterunt coram unigenito Dei Filio Iesu Christo, cui omnia pariter dedit in manus, si ei pro peccatoribus crucifixo, seruire renuerint in hoc negotio, quasi proprie sibi proprio, cuius munere uiuunt, cuius beneficio sustentantur, quin etiam eius sanguine sunt redempti.

Ne uero in humeros hominum onera grauia et importabilia imponere uideamur, que digito nostro mouere nolimus, similes illis qui dicunt utique sed non faciunt, ecce nos de his ultra necessarias et moderatas expensas potuimus reseruare, triginta millia librarum in hoc opus concedimus et donamus, preter nauigium quod crucesignatis de Urbe atque uicinis partibus conferimus, assignaturi nichilominus ad hoc ipsum tria millia marcharum argenti,  que apud nos de quorumdam fidelium eleemosynis remanserunt, aliis in necessitates et utilitates predicte terre, per manus felicis memorie abbatis Hierosolymitani patriarche, ac magistrorum Templi et Hospitalis fideliter distributis.

Cupientes autem alios ecclesiarum prelatos, necnon clericos uniuersos, et in merito et in premio habere participes et consortes, ex communi concilii approbatione statuimus, ut omnes omnino clerici tam subditi quam prelati, uicesimam partem ecclesiasticorum prouentuum usque ad triennium, conferant ad subsidium Terre Sancte per manus eorum, qui ad hoc apostolica fuerint prouidentia ordinati; quibusdam duntaxat religiosis exceptis, ab hac pretaxatione merito eximendis, illis similiter,  qui assumpto, uel assumendo crucis signaculo, sunt personaliter profecturi.

Nos autem et fratres nostri sancte Ecclesie Romane cardinales, plenarie decimam persoluemus, sciantque se omnes ad hoc fideliter obseruandum, per excommunicationis sententiam obligatos, ita quod illi qui super hoc fraudem scienter commiserint, sententiam excommunicationis incurrant.

Sane quia iusto iudicio celestis imperatoris obsequiis inherentes, speciali decet prerogatiua gaudere, cum tempus proficiscendi annum excedat in modico, crucesignati, uel a collectis, uel talliis aliisque grauaminibus sint immunes, quarum personas et bona post crucem assumptam sub beati Petri et nostra protectione suscepimus, et sub archiepiscoporum,  episcoporum, ac omnium prelatorum Ecclesie defensione consistant, propriis nichilominus protectoribus ad hoc specialiter deputandis, ita ut donec de ipsorum obitu uel reditu certissime cognoscatur, integra maneant et quieta, et si quisquam contra presumpserit, per censuram ecclesiasticam compescatur.

Si qui uero proficiscentium illuc, ad prestandas usuras iuramento tenentur astricti, creditores eorum, ut remittant eis prestitum iuramentum, et ab usurarum exactione desistant, eadem precipimus districtione compelli. Quod si quisquam creditorum eos ad solutionem cegerit usurarum, eum ad restitutionem earum simili cogi animaduersione mandamus.

 Iudeos uero ad remittendas usuras per secularem compelli precipimus potestatem, et donec illas remiserint, ab uniuersis Christi fidelibus, per excommunicationis sententiam eis omnino communio denegetur. His autem qui Iudeis debita soluere nequeunt in presenti, sic principes singulares utili dilatione prouideant, quod post iter arreptum, usquequo de ipsorum obitu, uel reditu certissime cognoscatur, usurarum incommoda non incurrant; compulsis Iudeis prouentus pignorum, quos interim ipsi perceperint, in sortem expensis deductis necessariis computare, cum huiusmodi beneficium non multum uideatur habere dispendii, quod solutionem sic prorogat, quod debitum non absorbet.  Porro ecclesiarum prelati qui in exhibenda iustitia crucesignatis, et eorum familiis negligentes exstiterint, sciant se grauiter puniendos. Ceterum quia cursarii et pirate nimium impediunt subsidium Terre Sancte, capiendo et exspoliando transeuntes ad illam, et redeuntes ab ipsa, nos speciales adiutores et fautores eorum excommunicationis uinculo innodamus, sub interminatione anathematis inhibentes, ne quis cum eis scienter communicet aliquo uenditionis uel emptionis contractu, et iniungentes rectoribus ciuitatum et locorum suorum, ut eos ab hac iniquitate reuocent et compescant, alioquin quia nolle perturbare peruersos nichil aliud est quam fouere, nec caret scrupulo societatis occulte qui manifesto facinori desinit obuiare, in personas et  terras eorum per Ecclesiarum prelatos, seueritatem ecclesiasticam uolumus et precipimus exerceri.

Excommunicamus preterea et anathematizamus illos falsos et impios Christianos, qui contra ipsum Christum et populum Christianum, Saracenis, arma, ferrum et ligamina deferunt galearum; eos etiam qui galeas eis uendunt, uel naues, quique in piraticis Saracenorum nauibus curam gubernationis exercent, uel in machinis, aut quibuslibet aliis aliquod eis impendunt consilium, uel auxilium in dispendium Terre Sancte, ipsarum rerum suarum priuatione mulctari, et capientium seruos fore censemus. Precipientes, ut per omnes urbes maritimas, diebus Dominicis et festiuis huiusmodi sententia innouetur, et talibus gremium non aperiatur  Ecclesie, nisi totum quod ex substantia tam damnata perceperint et tantumdem de sua in subsidium predicte terre transmiserint, ut equo iudicio in quo deliquerint, puniantur. Quod si forte soluendo non fuerint, alias sic reatus talium castigetur, quod in pena ipsorum aliis interdicatur audacia similia presumendi.

Prohibemus insuper omnibus Christianis, et sub anathemate interdicimus, ne in terras Saracenorum, qui partes Orientales inhabitant, usque ad quadriennium transmittant, aut transeant naues suas, ut per hoc uolentibus transfretare in subsidium Terre Sancte maior nauigii copia preparetur, et Saracenis predictis subtrahatur auxilium, quod  eis consueuit ex hoc non modicum prouenire.

Licet autem torneamenta sint in diuersis conciliis sub certa pena generaliter interdicta, quia tamen hoc tempore crucis negotium per ea plurimum impeditur, nos illa sub pena excommunicationis firmiter prohibemus usque ad triennium exerceri.

Quia uero ad hoc negotium exsequendum est permaxime necessarium ut principes et populi Christiani ad inuicem pacem obseruent, sancta uniuersali synodo suadente statuimus, ut saltem per quadriennium in toto orbe Christiano seruetur pax generaliter, ita quod per Ecclesiarum prelatos discordantes reducantur ad plenam pacem, aut firmam treugam inuiolabiliter obseruandam, et qui acquiescere forte contempserint, per excommunicationem  in personas, et interdictum in terras arctissime compellantur, nisi tanta fuerit iniuriarum malitia, quod ipsi tali non debeant pace gaudere. Quod si forte censuram ecclesiasticam uilipenderint, poterunt non immerito formidare, ne per auctoritatem Ecclesie, circa eos tanquam perturbatores negotii Crucifixi, secularis potentia inducatur.

Nos igitur Omnipotentis Dei misericordia, et beatorum apostolorum Petri et Pauli auctoritate confisi, ex illa quam nobis  Deus ligandi atque soluendi contulit potestatem, omnibus qui laborem propriis personis subierint et expensis, plenam suorum peccaminum, de quibus liberaliter fuerint corde contriti et confessi, ueniam indulgemus, et in retributione iustorum, salutis eterne  pollicemur augmentum; eis autem qui non in propriis personis illuc accesserint, sed in suis duntaxat expensis, iuxta facultatem et qualitatem suam uiros idoneos destinarint, et illis similiter, qui licet in alienis expensis, in propriis tamen personis accesserint, plenam suorum concedimus ueniam peccatorum. Huius quoque remissionis uolumus et concedimus esse participes, iuxta qualitatem subsidii et deuotionis affectum, omnes qui ad subuentionem ipsius terre de bonis suis congrue ministrabunt, aut auxilium et consilium impenderint opportunum, omnibus etiam pie proficiscentibus in hoc opere, in communi uniuersalis synodus omnium beneficiorum suorum suffragium impartitur, ut eis digne proficiat ad salutem. Amen.



CCXXXIu. Ad uniuersos archiepiscopos, episcopos, et alios Ecclesiarum prelatos.---Contra falsatores et contra censores malignos.



Uniuersis archiepiscopis, episcopis, et aliis ecclesiarum prelatis et clericis, necnon et uniuersis Christi fidelibus presentes litteras inspecturis.

Pridem eo bulle nostre confracto typario, quo apostolorum Petri et Pauli capita signabantur, aliud utcunque consimile fecimus continuo subrogari, ne ob bulle defectum personis et negotiis ex uacatione dispendium immineret. Porro quia subrogatum  huiusmodi corpulentiores solito eorumdem capitum effigies exprimebat; dum per hoc discrepabat notabiliter a priori, aliud postmodum, cuius impressione presentes littere muniuntur, aptius in opus bullandi perpetuum fecimus, reposito in otuu  altero, alterius opificis ministerio fabricari, donec corruptione seu uetustate defecerit, non mutandum. uerum  falsariorum perniciosa subtilitas, si parum uigilet cauta prudentia ex aduerso, ex mutatione predicta presumeret fortasse malignandi materiam, et moliendi sibi noua nequitie instrumenta, perspicaciori est considerationis oculo prouidendum, ut si lethalis sibi ipsi et toti corpori suo manus falsis incudibus simile quidquam effigiare tentauerit, intra pestilentes proprii latibuli  officinas, id est per transsumptam de ueris exemplaribus speciem, fallere nequeat oculos inspectoris arguti, uel euadere ad communis utilitatis incommodum seueri iudicis ultionem. Quocirca mandamus, quatenus contra litterarum nostrarum falsarios, manus sollicite indaginis porrigentes, iniquitates ipsorum satagatis ad perfectum odium inuenire; ita quod hec radix, que per suffragia maligni temporis pullulauit, disciplinalis falcis acumine succidatur. Cum aliquibus uestrum apostolicas litteras contigerit presentari, circa presentantis personam, maxime si priuilegium uel litteras super concessionibus uel indulgentiis, que a nobis nonnisi de certa scientia conceduntur uel committuntur, obtulerit, diligens consideratio habeatur, utrum ex  illius opinione uel meritis aliquis in eius actionibus sinistre suspensionis suspicionis scrupulus oriatur. Deinde qui litteras huiusmodi receperit, eas in bulla, filo, charta, stylo dictaminis, scriptura, forma, et aliis in quibus notari uel deprehendi falsitas potest, circumspiciat diligenter: et si certum in illis falsitatis apparuerit argumentum, reprobentur protinus tanquam false, et contra impetratores earum uel scienter utentes eisdem ad incarcerationem et alias penas iuxta rigorem canonum procedat exacta diligentia prelatorum, contradictores, etc., si et ipsi noluerint canonicam effugere disciplinam; prouiso ut litteris ea bulla quam subrogabimus, priori confracte signatis nullatenus derogetur. Ita tamen quod si super earumdem litterarum aliquibus  de ueritate bulle contigerit rationabiliter dubitari, per subtilem collationem aliarum similium, de quibus non dubitatur, ad illam huiusmodi hesitatio sine difficultate qualibet dirimatur. Ut autem aliquibus super hoc de culpa uel negligentia impetrantis nullum friuolum defensionis uel excusationis pallium relinquatur, uolumus et districte precipimus, ut singuli prelatorum subditis suis [subditos suos], proposito eis publice commonitionis edicto, premuniant et informent per litteras apostolicas quibus uti disponunt, et quas de aliorum quam uestris [nostris] uel illorum qui ad illud deputati noscuntur officium manibus receperunt, apud se ipsos, exhibito [adhibito], si opus fuerit peritorum consilio, discutiant diligenter, et eas  tunc in publicum proferant cum districto fuerint iudicio approbate. Si uero eas intellexerint reprobas, casstatim destruant uel resignent. Quod si postquam eis publice uti ceperint, ipsas contigerit argui falsitatis, sciant sibi seram ignorantiam, si tunc eam pretenderint, quominus canonice pene subiaceant nullatenus profuturam. Caueant autem singuli, ne quod ad medelam cogitauimus in hac parte, per abusum tendat ad noxam; quia si nobis obuiantibus sceleri falsitatis, aliqui ex hoc materiam sumpserint in personas uel negotia malignandi, hanc grauem malitie culpam, que facile poterit deprehendi, non dimittet apostolice discipline seueritas impunitam.



CCXXXu. Ad abbatem de Becco.---Ne loci diecesanus contra personas monasterii inquirat.
[MARTEN., Thes. Anecdot., I, 819, ex ms. S. Michelis in Periculo maris.]


Tam suppliciter quam humiliter petisti nuper a nobis, ut cum per otiosas inquisitiones et crebras spiritualiter et temporaliter ecclesias deperire contingat, indemnitati monasterii tui paterna sollicitudine precauentes, dignaremur, ne loci diecesanus ad inquisitionem procedat contra monasterii predicti personas, cum id aliqua causa non exigat, prouidere. Ne autem per leue compendium ad graue dispendium ueniatur, cum maligne criminationis ianua, ne quis criminetur iniuste, sit penitus precludenda:  nos tuis iustis postulationibus inclinati, auctoritate presentium inhibemus, ne diecesanus loci eiusdem ad inquisitionem contra personas ipsius monasterii propria auctoritate procedat, nisi quis super excessibus suis non a maleuolis, sed a prouidis et honestis fuerit grauiter infamatus.



CCXXXuI. Ad eumdem.---Concedit facultatem ut ex pluribus cellis unam conficiat.


INNOCENTIUS, etc.

Ex parte uestra nobis fuit humiliter supplicatum, ut cum quasdam cellulas habeatis, in quibus duo uel tres monachi commorantes non sic omnino uiuunt,  sicut ordinis congrueret honestati, reuocandi monachos ipsos cum possessionibus quas obtinent, ad conuentum, uel ex eis unum uel plures conuentus nouiter ordinandi licentiam concedere dignaremur. Quia igitur bonum est et iucundum habitare fratres in unum, faciendi predictorum alterum absque preiudicio alieno, quod magis uideritis expedire, liberam uobis tribuimus facultatem. Tu denique, fili abbas, super te ipso et credito tibi grege taliter uigilare procures, etc.

Datum, etc.



CCXXXuII. Ad eumdem.---Concedit facultatem quosaam monachos ab irregularitate absoluendi.


 Ex tua insinuatione didicimus, quod nonnulli monasterii tui monachi quorum quidam per uiolentam manuum iniectionem inciderunt in canonem sententie promulgate: alii uero Simoniacum ibi habuerunt ingressum, absolutionis beneficio seu dispensationis gratia non obtentis, sacros susceperunt ordines, et in eis non sunt ueriti postmodum ministrare, de quorum salute sollicitus postulasti, ut cum eos uenire ad Sedem apostolicam oporteret, et uerendum asseras ne ad nostram ueniendo presentiam uagarentur, et salutis cuius causa uenirent incurrerent detrimentum, misericorditer super hoc agere dignaremur. Nos autem plenam de discretione tua fiduciam obtinentes, considerantes quoque quod religionis fauore multa in regularibus, que  non pateremur in aliis, sustinemus: per apostolica scripta mandamus, quatenus huiusmodi manuum iniectoribus iuxta formam ecclesie consuetam in talibus absolutis, nisi eorum difficilis fuerit uel enormis excessus, propter quem merito ad Sedem apostolicam sint mittendi; seruata generali constitutione concilii circa eos qui noscuntur ingressum Simoniacum habuisse, super eo quod taliter receperint ordines, et in eis postmodum ministrauerint, auctoritate nostra facias cum eisdem prout animarum suarum saluti uideris expedire.



CCXXXuIII. Ad abbatem et fratres monasterii de Loco-Dei.
[LANGEBECK, Script. rer. Danic., uIII, 189.]

INNOCENTIUS episcopus, seruus seruorum Dei, dilectis  filiis abbati et conuentui monasterii de Loco-Dei, Cisterciensis ordinis, Ripensis diecesis, salutem et apostolicam benedictionem.

Deuotionis uestre supplicationis inclinati auctoritate presentium uobis indulgemus, ut possessiones et alia bona mobilia uel immobilia, exceptis feudalibus, que personas liberas fratrum ad monasterium uestrum a seculo fugientium et professionem facientium in eodem, si remansissent in seculo ratione successionis, uel quocunque alio iusto titulo, contigissent, petere, percipere, ac retinere libere ualeatis. Nulli ergo omnino hominum liceat hanc paginam nostre concessionis infringere, etc. Ut supra.



CCXXXIX. Ad Rothomagensem archiepiscopum.---Increpat quod mandatum pontificium de beneficio, clerico cuidam conferendo, minus recte intellexerit.
[MARTEN., Thesaur. Anecdot., I, 796, ex ms. S. Michelis in periculo maris.]


Cum asperitate merito te possemus increpare pro eo quod nobis tuis litteris intimasti, plures iurisperitos ualde mirari super continentia litterarum quas dilecto filio archidiacono, cantori et magistro A. de Beaford canonico Ebroicensi destinauimus ad petitionem R. de Berlaico ad ecclesiam de Maleuilla electi, quod in eis contra ius commune, ac totius prouincie consuetudinem contineatur mandatum: cum hoc sit a ueritate penitus alienum. Causam enim admirationis exponens, quesisti quomodo  presbyter ille plura beneficia potuit obiicere alteri clerico, cui tu prefatam ecclesiam concessisti, cum ipse plura beneficia obtineat; et quomodo intra annum debuit ordinari cum scholaris existat, et magna de ipso sit spes, quod ad fructum pertingere debeat ampliorem, nec alia ecclesiastica obtineat beneficia, unde ualeat sustentari. Sane si litterarum illarum tenorem diligentius attendisses, et exposuisses fideliter iurisprudentibus in iure peritis, aduertisses pro certo quod nichil in illis exprimitur, per quod nos intelligere debuerimus quod presbyter ille aliam ecclesiam obtineret, neque quod clericus alter existeret scholaris, de quo spes esset quod ad fructum pertingere debeat ampliorem, quamuis si utrumque fuisset expressum, neutrum eorum illius  forma mandati potuisset de iure uel consuetudine impedire, cum is qui habet unam ecclesiam, ad aliam canonice possit assumi, si uidelicet illam dimittat, et scholaris de quo spes bona concipitur ad parochialem ecclesiam assumi non debeat, si forsitan intra annum nolit, aut nequeat ordinari. Quocirca fraternitatem tuam uolentes esse de cetero super intelligentia litterarum nostrarum amplius circumspectam, per apostolica scripta mandamus quatenus non impedias quominus secundum formam litterarum illarum, in prelibato negotio procedant, maxime cum in illis tuo diligentissime curauimus non solum iuri, sed honori deferre.



CCXL. Ad abbatem et conuentum S. Michelis de Terrascha.---Ut promissum R. clerico conferatur beneficium.
[MARTEN., Thesaur. Anecdot., I, 797, ex ms. S. Michelis in Periculo maris.]


INNOCENTIUS papa III, abbati et conuentui S. Michelis de Terrascha.

Accedens ad Sedem apostolicam dilectus filius R. clericus sua nobis insinuatione monstrauit cum quod promiseritis uos prouisuros in ecclesiastico eidem beneficio conferendo, cum possetis, sicut per litteras decani Suessionensis et suorum coniudicum super hoc a Sede apostolica delegatorum, quibus tenor litterarum uestre promissionis erat insertus, liquido edocebat, uos id hactenus efficere non curastis, allegantes coram iudicibus memoratis  quod talis promissio uos nullatenus obligauit, cum uideretur esse facta contra statuta Lateranensis concilii, quod promissionem inhibet beneficii non uacantis. Nos autem, considerantes quod aliud est prelatum promittere beneficii collationem, cum poterit,  aliud, cum uacabit: cum in multis casibus se facultas possit offerre quibus non esset collatio in exspectatione uacaturi beneficii differenda, per apostolica nostra scripta mandamus quatenus memorato R. competens ecclesiasticum beneficium assignetis; alioquin abbati S. Ioannis et decano Suessionensi dedimus nostris litteris in mandatis ut uos ad id per censuram ecclesiasticam, appellatione remota, compellant.



CCXLI. Ad Turritanensem archiepiscopum.---Ut monasterio Casinensi ecclesias quasdam restitui curet. 
[D. TOSTI, Storia della badia Casin., II, 285.]

 INNOCENTIUS episcopus, seruus seruorum Dei, uenerabili fratri A. Turritanensi archiepiscopo, salutem et apostolicam benedictionem.

Perlatus est clamor ad aures nostras, quod frater noster P. Ampuriensis episcopus ecclesiam S. Petri de Nugulbi, et Sancti Helie de Sitim, a predecessore suo per uiolentiam occupatas, iniuste detineat. Quia uero eedem ecclesie Beati Petri iuris existunt, et a predecessore nostro bone memorie PP. Calixto Casinensi monasterio sub annuo censu concesse sunt, et suo priuilegio confirmate, per presentia tibi scripta mandamus atque precipimus, quatenus easdem ecclesias cum omnibus suis pertinentiis eidem monasterio restitui facias, et in  pace dimitti. Postmodum uero si prefatus episcopus aliquam in eis se confidit habere iustitiam, congruo loco et tempore in nostra presentia poterit obtinere.

Datum Laterani, Idibus Nouembris.


 Epistole tres que sequuntur loco suo exciderant.



CCXLII. Ad Gulielmum abbatem monasterii Glannafoliensis.---Possessiones et priuilegia monasterii confirmat, salua Casinensibus abbatibus debita obedientia. 
[D. TOSTI, Storia della badia Casin., Napoli 1842, in-4o, t. II, 281, ex originali, caps. dipl. 2, n. 12.]


INNOCENTIUS episcopus, seruus seruorum Dei, dilectio filio GULIELMO abbati Glannafoliensis monasterii, eiusque successoribus regulariter substituendis in perpetuum.

Quoties illud a nobis petitur, quod rationi, et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecte in Domino filii, tuis iustis postulationibus clementer annuimus, et predecessorum nostrorum felicis memorie PP. Urbani et Anastasii uestigiis inherentes, prefatum monasterium, cui Deo auctore preesse dignosceris, sub beati Petri, et nostra protectione suscipimus,  et presentis scripti priuilegio communimus, statuentes, ut quascunque possessiones, quecunque bona idem monasterium inpresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis Deo propitio poterit  adipisci, firma tibi tuisque successoribus, et illibata permaneant. In quibus hec propriis duximus exprimenda uocabulis:

Ecclesiam uidelicet Sancti Martini de Sancto Mauro; ecclesiam Sancti Geruasii et Protasii in Batheaco cum pertinentiis suis; ecclesiam S. Marie de Molo cum pertinentiis suis; insulam Sancti Mauri cum pertinentiis suis; ecclesiam Sancte Marie in Dane, ecclesiam Sancti Simplicii super Ligerim, ecclesias Sancti Petri in uodda, Sancti Petri cum uilla Fabren, Sancti Lamberti de Curallo, Sancti Ylarii de Coneorzo cum pertinentiis suis, et Sancti Martini de Sorech, terram Americi de Aueroim, ecclesias Sancte Iuste de uere cum pertinentiis  suis, et Sancte Marie de Doado; uillam de Solonge cum pertinentiis suis, uillam que uocatur Cru cum pertinentiis suis; ecclesiam Sancti ueterini de Gena cum Molendino, et aliis pertinentiis suis, ecclesiam Sancti Cyriaci in Salmosa cum decimis suis; ecclesiam Sancti Mauri in Lauduna, et ecclesiam Sancte Magdalene de uareno, uillam Syndremont cum pertinentiis suis, et uillam Lambri cum pertinentiis suis; insulam Blason; in Normannia ecclesiam Sancte Marie de Cingal, ecclesiam Sancti Mauri sitam in Castro Laudun, ecclesiam Sancti Aniani, et uillam Sindremont, ecclesiam Sancti Petri in culturis. Sepulturam quoque eiusdem loci liberam esse sancimus, ut eorum deuotioni et extreme uoluntati, qui se illic sepeliri deliberauerint nullus  obsistat, salua tamen iustitia illarum ecclesiarum, a quibus mortuorum corpora assumuntur. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia, uel uiolentia preponatur, nisi quem fratres communi consensu, uel fratrum pars maior consilii sanioris secundum Dei timorem, et Beati Benedicti Regulam prouiderint eligendum; electus autem Casinensi abbati representetur confirmandus, et munus benedictionis suscipiat ab episcopo catholico, quem ipse per suas duxerit litteras exorandum, qui nimirum, et eius successores obedientiam abbati Casinensi promittent, et singulis quinquenniis ipsum Casinense monasterium tanquam suum caput  humilitate debita uisitabunt. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione, ac sustentatione concessa sunt usibus omnino profutura; salua in omnibus apostolice sedis auctoritate et diecesanorum episcoporum canonica iustitia. Si qua igitur in futurum ecclesiastica, secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi presumptionem suam congrua satisfactione correxerit, potestatis honorisque sui dignitate careat, reamque se diuino iudicio  existere de perpetrata iniquitate cognoscat, et a sacratissimo corpore ac sanguine Dei, et Domini Redemptoris nostri Iesu Christi aliena fiat, atque in extremo examine districte subiaceat ultioni. Cunctis autem eidem loco sua iura seruantibus sit pax Domini nostri Iesu Christi; quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Octauianus, Ostiensis et uelletrensis episcopus SS.
    Ego Petrus, Portuensis et Sancti Ruffini episcopus subscripsi.
    Ego Ioannes Albanensis episcopus subscripsi.
     Ego Petrus titulo Sancte Cecilie presbyter cardinalis SS.
    Ego Iordanus, Sancte Pudentiane tt. pastoris presbyter cardinalis subscripsi.
    Ego Guido, Sancte Marie trans Tiberim tt. Calixti presbyter cardinalis subscripsi.
    Ego Hugo, presbyter cardinalis Sancti Martini tt. Equitii subscripsi.
    Ego Centhius, titulo Sancti Laurentii in Lucina presbyter cardinalis subscripsi.
    Ego Bernardus, Sancti Petri ad uincula presbyter cardinalis tt. Eudoxie subscripsi.
    Ego Ioannes, titulo Sancte Prisce presbyter cardinalis subscripsi.
    Ego Cencius, presbyter cardinalis SS. Ioannis et  Pauli, tt. Pamachii subscripsi.
    Ego Gregorius, titulo Sancti uitalis presbyter cardinalis subscripsi.
    Ego Benedictus tt. Sancte Susanne presbyter cardinalis subscripsi.
    Ego Leo, titulo Sancte Crucis in Ierusalem presbyter cardinalis subscripsi.
    Ego Gratianus, Sanctorum Cosme et Damiani cardinalis subscripsi.
    Ego Gregorius Sancti Georgii ad uelum aureum diaconus cardinalis subscripsi.
    Ego Hugo S. Eustachii diac. card. subscripsi.
    Ego Mattheus Sancti Theodori diaconus cardinalis subscripsi.
     Ego Ioannes Sancte Marie in Cosmedin diaconus cardinalis subscripsi.


Datum Laterani per manum Ioannis sancte Romane Ecclesie subdiaconi et notarii, X Kalendas Aprilis, indictione uI, Incarnationis Dominice anno 1202, pontificatus uero domini Innocentii pape III anno sexto.



CCXLIII. Ad uniuersum clerum Bremensis prouincie.---Ut Waldemarum excommunicatum publice denuntient. 
[LAPPENBERG, Hamburg. Urkund., p. 344, ex originali, cum appenso plumbeo sigillo Innocentii III, caps. II, n. 10.]


INNOCENTIUS episcopus, seruus seruorum Dei, dilectis filiis, abbatibus, prioribus, prepositis, decanis, archidiaconis, et aliis ecclesiarum prelatis per Bremensem prouinciam constitutis, salutem et apostolicam benedictionem.

Cum perditionis filius Waldemarus, tanquam hereticus et schismaticus censuram canonicam uilipen dat, et Ecclesie claues nullas reputans, excommunicatus et depositus presumat episcopalia officia exercere, discretioni uestre per apostolica scripta districte precipiendo mandamus, quatenus prefatum Waldemarum degradatum et tam ipsum quam fautores suos excommunicatos per ecclesias uestras  publice nuntietis. uos denique, filii abbates, super uobis ipsis et credito uobis grege taliter uigilare curetis, exstirpando uitia et plantando uirtutes, ut in nouissimo districti examinis die coram tremendo iudice, qui reddet unicuique secundum opera sua, dignam possitis reddere rationem.

Datum Rome apud Sanctum Petrum, III Kalendas Maii, pontificatus nostri anno XuII.



CCXLIu. Bulla pro Garino abbate Sancti Ioannis in ualeia . 
[Gall. Christ. nou. uIII, instrum. 332, Ex chartario domestico D. de Gagneres, in bibliotheca regia.]


INNOCENTIUS episcopus, seruus seruorum Dei, dilectis filiis GARINO abbati ecclesie B. Ioannis ualeiacensis, eiusque fratribus, tam presentibus quam futuris, canonicam uitam professis in perpetuum.

Quoties istud, etc. Eapropter, dilecti in Domino filii, etc. prefatam ecclesiam sub B. Petri et nostra protectione suscipimus, et presentis scripti priuilegio communimus; statuentes ut quascunque possessiones, quecunque bona, etc. firma uobis uestrisque successoribus et illibata permaneant; in quibus hec propriis duximus exprimenda uocabulis.

In ecclesia Beate Marie Carnotensis, totos reditus  per integrum annum prebende uniuscuiusque fratris ex congregatione canonicorum ipsius ecclesie, cum eam quacunque occasione dimiserit, ut quoquo modo persona mutetur, in usus uestre ecclesie beneficium prebendale cum omni integritate deueniat. Integram prebendam quam ecclesia uestra in ecclesia beate Marie perpetualiter habet, quam habebat bone memorie abbas Albertus cum canonicam susciperet normam; ecclesiam Sancti Stephani cum pertinentiis, scilicet altare de Morenciaco cum parte synodi ad altare pertinentis, ecclesiam de Mondonisuilla cum pertinentiis liberam ab omni exactione, synodo, circada; ecclesiam Sancte Fidis cum parochiali iure de nouo burgo, qui  uocatur Castelleth; ecclesiam de Luciaco, et campi partem de illa terra, quam ante possederat bone memorie Iuo Carnotensis episcopus; terram de Osaniuilla, tam episcopalem quam canonicalem, cum oblatis; terram de Ancherisuilla, in uilla de Pontegodani; prioratum ecclesie ipsius uille cum omnibus domibus episcopalibus; totam auene farraginem totam terram episcopi quam  habetis ultra aquam Auduram; plateam quam dedit uobis uenerabilis frater noster Goslenus Carnotensis episcopus, donum altaris ecclesie de Serneio a Gosleno canonico et preposito ecclesie Sancte Marie, ecclesie uestre factum, donum uigerie de ualeia, et totius terre de Moncellis cum omnibus consuetudinibus factum uobis ab Hugone uicedomino Carnotensi; totam terram de Eddeuilla cum consuetudinibus et feodis, ecclesiam Ardelecht cum omnibus hospitibus et terra ad duas carrucas; ecclesiam S. Nicolai de Curuauilla, cum ecclesia Sancti Petri eiusdem uille, ecclesiam S. Dionysii de Puteis, S. Marie de Gohosuilla cum pertinentiis; ecclesiam de Trembleio cum decimis, ecclesiam Beate Marie de Teliu cum decimis; ecclesiam  de Braioso cum pertinentiis, ecclesiam Sancti Saturnini de Camburciaco cum pertinentiis, ecclesiam Sancti Martini de Loiniaco, cum pasnagio porcorum uestrorum; uillam Armentaruillam cum decima, quam ab ecclesia Sancti Benedicti admodiationem accepistis pro III frumenti modiis et Iu auene ipsi annis singulis persoluendis, uillam Albereth, et uillam Nerlu, terram de Curuaulmo, et omnes alias terras quas apud Carnotum habetis; ecclesiam de Garneio cum terra ad unam carrucam, quam pro anime sue redemptione Niuardus de Nonancurte ecclesie uestre concessit, ecclesiam de Orreuilla cum decima quam dedit uobis Hugo filius Guinemari per manum prescripti Iuonis Carnotensis episcopi, in loco qui dicitur Guoriart; dimidium  cum pratis secus Auduram fluuium, apud Sanctum Priscum molendinum, prata que de beneficio beate Marie apud Ataias habetis, terram quam iure proprietatis tenetis apud uillam Soors. Preterea census domorum, terrarum, uinearum, et decimas segetum et uinearum, que tam in Carnotensi ciuitate quam suburbio uestri iuris existunt. Obeunte uero te, dilecte fili Garine abbas, nullus ibi qualibet surreptione, astutia, uel uiolentia preponatur, nisi quem fratres secundum Dei timorem et B. Augustini Regulam prouiderint eligendum. Electus autem communi capitulo Beate Marie representetur, ab episcopo Carnotensi abbatiam et benedictionis gratiam suscepturus; qui nimirum  in ecclesia Beate Marie sicut et alii canonici suam faciet septimanam.

Decernimus ergo, etc. amen, amen, amen.

Datum Laterani, per manum Thome, Sancte Romane ecclesie subdiaconi et notarii, Neapolitani electi, XII Kalendas Martii, indictione Iu, Incarnationis Domini anno 1215, pontificatus uero D. Innocentii pape III anno XuIII.





uARIORUM AD INNOCENTIUM III EPISTOLAE.





I. G. Lingonensis, R. Gabilonensis, episcoporum; G. de Cistercio, N. de Firmitate, G. de Pontiniaco, et O. de Claraualle, abbatum.---Pro militibus de Calatraua. 
[HENRIQUEZ, Menologium Cisterc., II, 484,]


Reuerendissimo domino et Patri INNOCENTIO, Dei gratia summo pontifici, G. eadem gratia, Lingonensis episcopus, R. eadem Cabilonensis episcopus, G. de Cistercio, N. de Firmitate, G. de Pontigniaco, et G. de Claraualle dicti abbates salutem et tam deuotum, quam debitum subiectionis et reuerentie famulatum.

Sancte Paternitati uestre rei geste seriem declaramus  de fratribus Calatrauensis militie, qui nunc de Saluaterra dicuntur, postquam idem castrum Calatraua occupatum est a paganis, quo ordine Morimundensis domus filii facti sunt, ea ratione et obnoxietate filiationis, qua filia domus matri domui subiicitur, respicit et tenetur, quatenus si quis aliquid contra hoc moliri nititur, uiso testimonio nostro, totum molimen eius auctoritatis apostolice iudicio destruatur. Cum fratres Calatrauenses ab ipsa inchoatione sua, Cisterciensem professi sint ordinem, hoc se censeri nomine gratulantes, sub quo in omnibus fere Christianitatis partibus nomen Dei a fidelibus benedicitur et laudatur. Placuit magistro et fratribus de Calatraua, ut idem magister, anno Domini 1187, se Cisterciensi capitulo presentaret,  ibique cum litteris regis Castelle et precibus magnatum de Hispania postulationem suam et suorum faceret, quatenus eidem ordini Cistercii incorporarentur arctius et iunctius unirentur.

Bonum uisum est in oculis omnium petitio eorum, et quia de religione manabat admissa est. Preceptum est communi assensu, et deliberatione capituli, ut essent filii Morimundi, utque abbas et domus eadem in eos ius illud filiationis haberet, quale in Morimundo noscitur habere Cistercium, id est, auctoritatem uisitationem annuam faciendi, magistrum qui loco abbatis est creandi, uel amouendi; culpas que accidunt emendandi, ultionem de excessibus exigendi, et similia. Traditum est  institutum et uite norma prescripta, et de uictu et uestitu deinceps ab eis obseruanda traditio, ac de ceteris spiritualibus studiis, que in ordine conseruantur, que ipsi gratanti uoto et animo susceperunt, sicut in rescripto charte, que inter illos et Morimundenses facta fuit, quam hic ideo,  ut uobis palam fiat, compegimus et scripsimus in promptu est intueri, etc.


Constitutiones militum de Calatraua que Innocentio III confirmande proponuntur.

»Frater Wido, Cisterciensis humilis minister, cum episcopis et abbatibus totius capituli, uenerabili fratri Nunno magistro et uniuersitati fratrum de Calatraua, salutem et fraterne caritatis affectum.

»Laudabile propositum uestrum, quo a militia mundi ad Christi militiam conuersi, inimicos fidei expugnare statuistis, plurimum approbamus, omnipotenti Deo, qui quos uult, quomodo uult ad se trahit, et alium sic, alium quidem sic ad suum obsequium conuertit, gratias agentes, pro profectu uestro  et augmento, merito et numero, apud eum humiliter supplicamus. Quod autem postulastis, suscipi uos uidelicet in communionem beneficiorum ordinis nostri, non ut familiares, sed ut uere fratres, gratanter annuimus. Quod consequenter uiuendi formam prescribi uobis auctoritate nostra exigitis, nos communicato consilio, de uictu ac uestitu uestro pauca uobis capita exprimere non negligendum putauimus. Lineis itaque in femoralibus tantum uti uobis licebit; uestes moderatas, honestas, commodas ad consilium domini Morimundensis et magistri uestri habeatis, et scapulare pro habitu religionis. uestiti et cincti dormietis, et in oratorio, et in refectorio et in dormitorio, et in  coquina iuge silentium tenebitis. Summopere cauebitis, ne in qualicunque ueste ac superfluitatis argui, ac curiositatis possitis notari. Tribus uero in hebdomada diebus, id est, feria tertia, quinta et Dominica cum precipuis diebus festis, carnibus uesci licebit. Uno tamen ferculo, et unius generis, quantum ad carnes pertinet, contenti eritis, et ad mensas ubique silentium tenebitis. Preterea petitioni uestre condescendimus, ut uidelicet nulli ordinis nostri liceat quemcunque fratrum uestrorum recipere absque assensu uestro, sed et uos erga nostros eadem lege tenebimini. Cum autem ad aliquam abbatiam ordinis nostri ueneritis, quoniam consuetudines nostras minus nouistis, non in conuentu,  sed in hospitiis honeste et caritatiue, quantoque familiarius fieri poterit, recipiemini. Capellanos in domo uestra professos, sicut uos, in bono ordinis recipimus. Qui fratrem suum percusserit, sex mensibus ad arma et equum non accedat, tribus diebus in terra comedet. Qui magistro suo  inobediens fuerit, similiter patiatur. Qui in quacunque alia obedientia positus fuerit, non contradicat. Qui in fornicatione publice deprehensus fuerit, anno uno in terra comedat, tribus diebus in septimana in pane et aqua; feria sexta disciplinam accipiat. Ab Exaltatione Sancte Crucis usque in Pascha, tribus diebus omnes in hebdomada ieiunabunt qui domi sunt; qui autem inter Saracenos, sicut magister ordinauerit, et sicut solent. De his omnibus precipimus, ut obediatis magistro uestro et professionem faciatis sicut abbati. Qui plus aut minus his que hic continentur quesierit, de domo expellatur: uos autem facimus liberos ab omni exactione abbatum. Confessiones uestras capellani, qui missas uobis cantabunt, recipient, et ipsos uos  eligetis. Magister etiam capitulum quotidie teneat uobis, et duas quadragesimas ieiunabitis. Si abbatias edificare poteritis, dominus Morimundensis ordinet eas. Idem abbas Morimundi prouideat quomodo per se uel per alium semel in anno uisitentur. Duo monachi de eodem monasterio, postquam constructum fuerit, quoties necesse fuerit cum ipsis fratribus morabuntur.

»Actum ab anno Incarnationis Domini 1198.«

His ergo, Pater sanctissime, ita gestis et huiusmodi a capitulo taliter impetratis, idem magister ad sanctam Sedem apostolicam cum quodam monacho nuntio domini Morimundensis accessit, et hec sibi obtinuit apostolico priuilegio confirmari. Qui  et Morimundensis nuntius priuilegium sibi innouari impetrans a predecessore uestro pie memorie papa Gregorio uIII super abbatiis, grangiis et possessionibus et pertinentiis, que domus eadem possidebat, domum et ordinem et fratres de Calatraua, et omnia ad eos pertinentia, inter cetera priuilegiata domui sue predicti adiutorio reportauit. Postea uero succedentibus sibi summis pontificibus, et Morimundensibus noua a nouis apostolicis priuilegia requirentibus, factum est ut habeant Morimundenses in priuilegiis quatuor, uidelicet Gregorii, Clementis, Celestini, Innocentii, eamdem domum, id est Calatrauam in eorum qui ad ipsos pertinent annumeratione consertam. Itaque pietatem uestram quantum precum instantia possumus, exoramus,  quatenus hoc ius filiationis in ipsos, quod tanto consilio et discretione concessum est Morimundensi domui, scriptis apostolicis confirmetis, ne eam contingat tali membro factione quorumlibet malignantium mutilari. Erunt forte de illis qui ad uos ueniant, litteras emancipationis et auulsionis ab ordine uel translationis ad aliam domum falsis suggestionibus petituri, ambulantes in magnis, et ordini subiici dedignantes, obliti quanta in maioribus eorum humilitas fuerit; qui non in genere, non in diuitiis, non in armis, non in crebris paganorum uictoriis, non in reportatis locupletibus frequenter exuuiis gloriantes, seipsos ordini specialiter ac fideliter Morimundo uoluntarie subdiderunt. Illorum ergo temerario ab apostolica auctoritate obuiandum  est nisui, ne domus predicta tam damnose et tam grauiter demembretur.





II. Iuramentum fidelitatis quod fecit Ioannes de Ceccano Romane Ecclesie, pro tuendis et conseruandis regalibus sancti Petri. 
[MURATORI, Antiq. Ital., I, 621.]

Anno quarto pontificatus domini Innocentii pape III, nobilis uir Ioannes de Ceccano iurauit fidelitatem ipsi domino pape Innocentio, de Ceccano et tota terra, quam tenet in palatio Anagnino, coram episcopis, presbyteris, diaconibus, cardinalibus, astantibus multis clericis et nobilibus Anagninis, et extraneis etiam, et militibus ipsius Ioannis de Ceccano.  Et recognouit Ceccanum, et totam aliam terram suam se ab Ecclesia Romana tenere. Forma uero fidelitatis hec fuit: »Ego Ioannes de Ceccano, ab hac hora in antea fidelis ero beato Petro et Ecclesie Romane, et domino meo pape Innocentio, et successoribus eius canonice intrantibus. Non ero in facto neque dicto, neque in consilio, aut in consensu, ut uitam perdant aut membrum, uel capiantur mala captione. Consilium, quod per se uel per nuntium, aut litteras mihi crediderint, ad eorum damnum me sciente nulli pandam. Si eorum certum damnum sciuero, si possum, remanere faciam: si non possum, significabo eis per me uel per meas litteras aut nuntium, uel dicam tali persone, quam eis credam pro  certo dicturam. Ceccanum et totam aliam terram meam, quam habeo, et alia regalia beati Petri, que habet, adiutor eis ero ad defendendum: que non habet, ad recuperandum, et recuperata ad retinendum et defendendum contra omnes homines. Hec omnia obseruabo bona fide, sine fraude, et malo ingenio. Sic me Deus adiuuet, et hec sancta Dei Euangelia.« Post hec mittens manus suas inter manus ipsius domini pape, fecit ei ligium hominium. Domnus autem papa inuestiuit eum de gratia sua cum cuppa argentea deaurata. Postmodum uero eodem anno, idem domnus papa fidelitatem et seruitium ipsius Ioannis de Ceccano et progenitorum eius attendens, ei castrum Sitense in beneficium assignauit.





II bis. De fidelitate et hominio Romane Ecclesie prestitis ab Andrea de Caluiniaco, et custodia burgi Dolensis commissa eidem. 
[MURATORI, Antiq. Ital., I, 623.]


Anno quinto domini Innocentii III pape, nobilis uir Andreas de Caluiniaco fecit fidelitatem domino pape Innocentio, de custodia burgi Dolensis, hoc modo; in Lateranensi palatio coram episcopis, presbyteris, et diaconibus cardinalibus, astantibus militibus et clericis ipsius nobilis, abbate Dolensi, et duobus monachis suis, et multis aliis tam clericis quam laicis: In nomine Domini. Amen. Ego Andreas de Caluiniaco, dominus castri Radulfi, ab hac hora  in antea fidelis ero beato Petro et Ecclesie Romane, et domino meo pape Innocentio, et successoribus etc. , burgum Dolense, cuius custodiam ab Ecclesia Romana teneo, et alia regalia beati Petri, que habet, adiutor eis ero ad defendendum; que non habet ad recuperandum: recuperata ad retinendum et defendendum contra omnes homines. Legatos et nuntios Ecclesie Romane honorifice suscipiam, et benigne tractabo; et per totam terram meam securum eis pro posse meo prestabo conductum. Hec omnia obseruabo sine fraude et malo ingenio, bona fide. Sic me Deus adiuuet, et hec sancta Dei Euangelia. Post hec mittens manus suas inter manus domini pape, fecit ei ligium hominium. Dominus autem papa inuestiuit eumdem gratia sua de custodia burgi Dolensis.





III. Ottonis imperatoris pactum cum Adolfo archiepiscopo Coloniensi. 
[Prodit iam prima uice ex codice bibl. olim Pauline Monasteriensis, iam regie Berolinensis, epistolas Innocentii III ad ecclesiam Coloniensem pertinentes complexo, cuius uberiorem notitiam debemus u. Cl. Restell, diligenti operis nostri fautori, qui flagitantibus nobis, pactum utrumque Coloniense inde descriptum transmisit. Que littera obliqua exprimuntur, in codice deleta supplere conatus sum. Causam huius pacti ex Godefridi annalibus ad a. 1202 discimus. PERTZ, Monum. Germ. hist., Leg. II, 206.]
Quomodo Adolfus secundo iurauit regi Ottoni et de compositione eorum.


 Iurabunt priores Colonienses, prepositi, abbates, decani, et scolastici, quod bona fide archiepiscopum Coloniensem inducent ad constans et fidele obsequium regis Ottonis, nec in uita Ottonis regis alii regi adhereat; quod si non seruauerit, obedientiam quam ipsi debent subtrahent, et domino pape eam seruabunt; obsequium autem archiepiscopo ab eis debitum regi Ottoni impendent, donec archiepiscopus ad obsequium regi Ottoni ab ipso secundum formam iuramenti sui debitum reuertatur. Nobiles terre qui iuramentis archiepiscopo Coloniensi sunt astricti, qui nunc sunt presentes, et alii cum eorum haberi potest copia, coram rege et archiepiscopo iurabunt, quod inducent archiepiscopum Coloniensem  ad constans et fidele obsequium regis Ottonis, et quod alii regi non adherebit. Quod si non fecerit, cum castris suis, et terris, ac hominibus suis, regi Ottoni seruient, et non archiepiscopo, donec archiepiscopus resipiscat, et ad regem Ottonem predicto modo reuertatur. Ministeriales sancti Petri 20 iurabunt pro se et pro aliis ministerialibus, ita quod alios bona fide ad idem seruandum inducent, quod archiepiscopum inducent, et cetera ut supra. Quod si non fecerit, obsequium quod archiepiscopo debent, ipsi subtrahent, et regi Ottoni prestabunt, donec et cetera ut supra. 24 burgenses iurabunt pro se et pro aliis burgensibus, secundum formam  iuramenti ministerialium. Si autem inter regem et archiepiscopum uariatum fuerit, ut rex dicat: »Archiepiscopus debito ac fideli modo mihi non adheret,« archiepiscopus econtra asserat, tres priores, tres nobiles, tres ministeriales, tres burgenses, de iuratis conuenient, et dictis eorum credetur uel pro rege uel pro archiepiscopo; et secundum eorum 12 dicta omnes iurati aut archiepiscopo adherebunt aut regi, secundum prescriptam formam. Ante omnia rex dabit fidem in manu domni legati  , quod ea que prescripta sunt habebit rata, archiepiscopus similiter. Rex Otto monetam Aquensem a domno Walramo  expediet, et tam rex quam Galramus illi monete renunciabit in perpetuum, et domnus legatus sub anathemate prohibebit monetam  in Coloniensi scemate cudi Aquis nunquam, uel alibi, extra ciuitatem Coloniensem, et scribet Romano pontifici ut sententiam suam confirmet. Rex theloneum Dusburgense dimittet nec umquam resumet, et domnus legatus similem sententiam proferet, cum confirmatione Romani pontificis. Rex et archiepiscopus cum suis familiaribus tractabunt cum effectu, qualiter turrim regiam  apud Werthe cum suo theloneo destruant. Priuilegium quod intercesserint inter regem et archiepiscopum legetur in publico, et profitebitur rex in publico, se iurasse ut diligenter obseruet que in priuilegiis scripta sunt, et quod ea numquam uiolabit. Archiepiscopus dabit inducias regi usque ad festum sancti Iohannis Baptiste pro . . . marcis pro quibus obligauerat duci  Brabantie curtem Sinzeche, et sit in optione regis in presenti fideiussores idoneos dare, uel si rex pecuniam non soluerit, in festo sancti Iohannis ciuitas Tremonia sit ypotheca archiepiscopi, donec persoluatur ei pecunia predicta. Iuramenta priorum, nobilium, et ministerialium prestabunt successores et heredes decedentium. Et si rex indebite Coloniensem archiepiscopum uel Coloniensem ecclesiam tractauerit, predicti quatuor ordines obsequium suum regi subtrahent, donec satisfaciat; et hec iurabunt. Burgenses ciuitatis Coloniensis iurabunt fidelitatem regi Ottoni sub hac forma: quod ab hac die in antea fidelitatem ei seruabunt, Coloniensem ciuitatem ipsi custodient, contra omnem hominem,  quamdiu ecclesia sancti Petri, archiepiscopum Coloniensem, priores, nobiles, infeodatos, et ministeriales sancti Petri, ac ciuitatem Coloniensem, in suo iure conseruauerit.





Iu. Regis Anglie.---Orat ne ante peractum quinquennium Galfridus filius Petri peregrinetur. 
[RYMER, Federa, I, 91. Claus. 6 Ioh. m. 6, in Turre London.]

Reuerendissimo Patri in Christo, etc. INNOCENTIO, Dei gratia summo pontifici, etc. IOANNES Dei gratia  rex Anglie, etc. debitam ac deuotam in omnibus reuerentiam.

Quoniam in tali sumus statu, quod graue esset nobis fideles nostros, qui nobis familiarius adherent, et de quorum fidelitate non dubitamus, et per quorum consilium terra nostra regi debet et defendi maritime; quia dies mali sunt, et de die in diem uisum sit homines nostros fraudulenter et dolose a fidelitate et seruitio nostro recedere, et in nos insurgere, per quod status terre nostre, sicut nouit Sanctitas uestra, turbatur, excellentie uestre ea qua possumus deuotione supplicamus, quatenus habita consideratione ad statum nostrum, differre uelitis usque ad quatuor uel quinque annos peregrinationem dilecti et fidelis nostri Galfridi filii Petri  iusticiarii nostri, crucesignati; cuius presentia nobis et terre nostre, ita est necessaria, quod eo nullatenus carere possimus.

Et nos Domino dante, tam ipsum quam alios crucesignatos in terram Ierusalem mittemus, sicut terre redierint.

Moueat igitur et ad hoc inducat paternitatem uestram status nostri conditio, ita quod uobis proinde merito grates scire debeamus.

Teste meipso, apud Winton; XXIu die Nouemb.





u. Henrici Hungarie regis.---Contra quosdam qui constitutiones ab apostolice sedis legato promulgatas non admiserant. 
[FARLATUS, Illyr. sacr., u, 46.]


uenerabili in Christo Patri INNOCENTIO, Dei gratia sacrosancte Romane Ecclesie summo pontifici, HENRICUS eadem gratia Hungarie, Dalmatie, Bosnie, Seruieque rex, salutem et fidelem in omnibus reuerentiam.

Cum humilis ac fidelis Sanctitatis uestre capellanus Ioannes ad presentiam nostram accedens, duos principaliores ex eis, qui in terra Culini Bani, prout ferebatur, damnatam hereticorum sectam fouebant, secum adduxisset; nos inspectis orthodoxe fidei articulis, quos ad ipsius Ioannis exhortationem illi, ad quos missus fuerat, non susceperunt, eadem capitula sub sigillo nostro contenta, domino  illius terre filio, scilicet memorati Culini, qui tunc apud nos erat, dedimus, districte precipientes, ut ea et alia, si qua Romana sedes eis de cetero secundum Deum transmittere decreuerit, ab omnibus in terra sua faciat inuiolabiliter seruari. Idem etiam cum hoc iuxta uoluntatem nostram admisisset, se manu nostra et I. archiepiscopi Colocensis subsequenter obligauit, quod si de cetero supradictos, uel alios homines in heresi scienter manutenere uel defendere in terra sua presumpserit, mille marchas argenti persolueret; quarum medietas uobis, altera uero fisco nostro medietas obueniet. Illi preterea duo priores, qui cum prefato capellano uestro Ioanne uenerint, tam pro se quam pro fratribus suis, a quibus missi fuerant, in presentia  nostra iurarunt, quod constitutiones iam a dicto fideli legato uestro promulgatas, et sibi traditas, firmiter obseruabunt, et in perpetuum, etc.





uI Instrumentum de castro Nympharum tradito domino pape Innocentio III. 
[MURATORI, Antiq. Ital., I, 677.]

In nomine Domini, anno Dominice Incarnationis 1204, et anno XII pontificatus domini Innocentii III pape, indictione uII, mense Aprili die XX. Nos quidem Philippus et Bartholomeus fratres, filii quondam Lombardi, presente et consentiente in hoc nobis domina Aldruda sorore nostra, uxore quondam Scotti cognati nostri, et omne suum ius et  actionem uel exceptionem, quod quasue in omnibus subscriptis rebus habere quoquo modo uidetur, tam respectu usus fructus subscriptarum rerum, quem a Ioanne Paparone filio olim eius reliquit, quam etiam aliter cuiuslibet rei uel cause occasione, omnia refutante, concedente, atque donante ante presentiam domini Ioannis, Obicionis, et Henrici, Transtiberim iudicum Datiuorum, et Nicolai Tulli causidici, et testium subscriptorum, ad hoc specialiter rogatorum, propria nostra uoluntate renuntiamus, et in omnibus et per omnia generaliter refutamus, et possessionem, quam de subscriptis rebus dominus papa, uel alter pro eo habet, modis omnibus confirmamus; uobis uero domino Octauiano, Dei gratia, domini pape Innocentii III consobrino  et camerario, mandato quoque et procuratore ipsius domini pape ad hoc specialiter constituto, ad opus et utilitatem eius, eiusque successoribus, et totius Romane Ecclesie perpetuo. Id est illam eamdem integram tertiam partem pro indiuiso, uel plus, si nobis modo quolibet pertinet, uidelicet totius castri Nympharum cum tenimentis et pertinentiis suis intus et de foris. Quam dominus Oddo filius quondam domini Petri Fraiapani predicto Scotto Paparoni, cognato nostro pro quingentis triginta libris Paruensium senatus uendidit, et in solutum concessit ac tradidit; sicut per instrumentum manu Ioannis Boni scriniarii conscriptum apparet, quod uobis ad maiorem curam damus. Que uero tertia  pars dicti castri cum omni iure, quod dictus olim Scottus in dicto intus et deforis habuit, nobis pertinet ex testamento Ioannis Paparoni nepotis nostri filiique olim dicti Scotti, sicut pariter per instrumentum manu dicti Ioannis Boni scriniarii conscriptum apparet, quod etiam uobis ad maiorem cautelam damus. Quodcunque itaque ius, et quamcunque actionem personalem et in rem, siue hypothecam, tam etiam ad agendum quam ad excipiendum, quod, quamue in toto dicto castro cum tenimentis et pertinentiis suis intus et deforis, et specialiter in dicta tertia parte ipsius castri, nobis, ut dictum est, competit, uel eius respectu aduersus quamcunque personam habemus, uel habere quoquo modo possemus, uidelicet tam iure uel occasione  supradicte concessionis, uenditionis, et in solutum dationis, ipsi olim predicto Scotto a predicto domino Oddone facte, quam etiam respectu uel iure donati legati, quod nobis predictus olim nepos noster in suo testamento reliquit, uobis, ut dictum est, pro dicto domino papa et successoribus eius procuratorio nomine refutamus, cedimus et mandamus; ita ut quidquid hactenus in dicto castro uel respectu eius aduersus quamcunque personam, nostro iure et nomine agere uel excipere seu exercere possemus, ipse dominus papa et successores eius suo iure et nomine exerceant, agant et excipiant, et eum tanquam dominum, procuratorem in sua re constituimus, ut in loco, iure et priuilegio nostro in omnibus succedant.

 Hanc autem refutationem, concessionem et mandatum uobis, ut dictum est, facimus pro quingentis triginta libris bonorum Paruensium senatus, quas nobis de mandato dicti domini pape, et pro eo, atque de sua pecunia, ut dictum est, procuratorio nomine datis atque persoluitis pro omni nostro iure, quod nobis in dicto castro et suis pertinentiis intus et deforis competit uel competere possit quoquo modo. De quibus omnibus, et de omni nostro iure nos bene quietos et pacatos uocamus, et non solute pecunie exceptioni omnino refutamus. Quarum autem quingente minus octo libre sunt ex illis quingentis libris paruorum senatus, quas Bobo Bonfilius predicto castro recolligendo  in deposito habuit: ideoque amodo dictus dominus papa, uel alter pro eo potestatem et licentiam habeat, dictam portionem nostram denotati castri cum tenimentis, et pertinentiis suis intus et deforis tenere, et facere ex eo quidquid uoluerit semper. Insuper sub pena dicte pecunie duple, uobis pro dicto domino papa bone et legalis pleiarie promittimus, hoc nostrum ius ac ipsam prelibatam portionem nostram nulli alii persone obligasse, concessisse, nec aliter alienasse. Preterea uobis pro dicto domino papa et successoribus eius procuratorio nomine, ut dictum est, pignori ponimus et obligamus, et pro nobis et nostris heredibus et successoribus, quantum ad subscriptum, damnum, si acciderit, pertinet, amodo precario et  eius nomine possederimus, uidelicet omnes res et possessiones nostras mobiles et immobiles uel sese mouentes, quas infra urbem et deforis habemus uel habebimus; ita tamen si per obligationem, concessionem, uel quamlibet alienationem tam a nobis quam a dicto olim Scotto cognato nostro, et Ioanne filio suo nepoteque nostro, uel etiam a dicta domina Aldruda sorore nostra, quantum ad usumfructum pertinet, modo quolibet factam, aliquo, quod absit! in tempore dictus dominus papa uel successores eius ex hac causa damnum aliquod de iure, tam impensarum nomine, quam aliter patientur; quanti erit damnum, tantum auctoritate propria, nostroque mandato, quod eis facimus, in rebus et possessionibus nostris eis placentibus iure  pignoris et pleiarie nomine uindicent, capiendo et alienando et eis in omnibus satisfaciendo. Et si contradicere tentauerimus, a iure, quod in eisdem rebus habemus, omnino cadamus, et ipsum damnum duplum nomine bone et legalis pleiarie pene nomine soluere et dare ipsi domino pape uel successoribus eius, per uos procuratorio nomine promittimus. Et in iis omnibus refutamus omnem iuris uel legum seu boni usus auxilium, quod pro nobis in hac causa introductum est, ita ut nullum ius, nullamque actionem uel exceptionem aduersus dictum dominum papam et successores eius, ad infringenda que dicta sunt, ualeamus opponere. Nouissime autem pro nobis et nostris heredibus et successoribus, uobis pro dicto domino papa et eius successoribus  procuratorio nomine, ut dictum est, que dicta sunt, omnia obseruare, adimplere, et contra nulla ratione uenire promittimus nomine pleiarie, et principalis obligationis, sub pena legitima ex stipulatu promissa totius suprascripte pecunie duple. Et soluta pena hec chartula firma permaneat. Quam scribere rogauimus Ioannem Leonis Scriniarium in Mense et indictione suprascripta uII, testes Girardus Scrofani, Ioannes Oddonis Romani, Rainerius Ioannis Pauli, Ioannes Bobonis Bonifilius, Siginulfus de Burrella, Adinulfus Oddonis.

Ego Ioannes Leonis, Sancte Romane Ecclesie scriniarius habens potestatem dandi tutorem et curatorem, emancipandi, et decretum interponendi, et  alimenta decernendi, compleui et absolui.





uII. Henrici fratris imperatoris Constantinopolitani.---Qualiter debellatus et captus fuit imperator Balduinus. 
[DUCHESNE, Rer. Franc. Script., u, 806.]

Sanctissimo Patri ac domino INNOCENTIO, Dei gratia summo pontifici, H. frater imperatoris Constantinopolitani, et moderator imperii cum debita reuerentia humili et deuota, pedum oscula.

Cum uniuersum exercitus Christiani progressum, et laborum peregrinationis nostre seriem, Paternitati uestre per multiplices litteras, et nuntios, frater meus et dominus imperator, usque ad Martium  elapsum nouissime satis lucide significauerit, euentus nostros extunc prioribus multum dissimiles, imo peccatis nostris exigentibus nimis miserabiles, uobis tanquam Patri et domino dignum duxi propalare. Contigit Grecos, qui ex magna malitia et perfidia consueta, post omne genus securitatis et cautionis proditionem semper super nos exhibent, statim post dimissionem nuntiorum ad uos ultimo directorum proditionem quam pridem conceperant, rebellione contra nos facta, detegere manifeste. Quo comperto, frater meus et dominus imperator opportune paucioribus comitatus; quippe nobis per munitiones et marchias pro magna parte dispersis, contra caput rebellionis, Andrinopolim uidelicet, que est ciuitas Grecie munitissima et montibus  tantum interpositis, Blancorum affinibus populis, ulciscendi animum intendens urbem regiam egressus est. Eramus enim tunc temporis sic diuisi: marchio Montis-Ferrati ultra Thessalonicam erat cum multis. Ego ex altera parte brachii Sancti Georgii eram apud Andromiticum cum non paucis. Paganus de Aurelia, et P. de Braccel. uersus Niceam ex eadem parte, E. de Tric apud Philippolim cum pluribus, et alii alibi per loca et munitiones dispersi. Porro audito a Iannicio Blancorum Domino, quod Latini in tanta uirorum paucitate ciuitatem predictam obsedissent, quem etiam Greci in auxilium suum occultum, ut magis lederent euocarant, irruit subito Blachus ille Ioannicius in nostros cum multitudine barbarorum, Blachis, Commanis,  et aliis, quibus etiam nimis improuise obuiam exeuntibus nostris, et remotius quam oportet instantibus, et per inimicorum insidias tandem uallatis undique, proh dolor! dominus imperator, Comes Lodoicus, Stephanus de Pertico, et quidam alii barones et milites, quod non sine sanguinearum lacrymarum effusione referre ualeo, tanta obruti multitudine non sine damno tamen illorum ab inimicis intercepti sunt. Nescimus reuera qui capti fuerunt, qui occisi; accepimus tamen ab exploratoribus nostris certissimis, et fama ueridica, quod Dominus meus imperator sanus teneatur, et uiuus, qui ab eodem Ioannicio satis ut asseritur pro tempore honorabiliter procuratur, cum quibusdam  aliis, quos tamen adhuc expresse nescimus. Sciatis autem quod ab eo die, quo Grecorum fines ingressi fuimus, usque ad diem infelicis illius congressus, quantacunque nobis et nostris concurreret multitudo, licet alii paucissimi fuerint cum triumpho tamen semper in uictoria recesserunt. Inestimabilem uero iacturam, quam tunc nobis dolemus et plangimus accidisse ex inconsulta nostrorum audacia, et peccatorum nostrorum meritis credimus contigisse. Illi itaque qui elapsi a prelio manus inimicorum euaserunt, consilio abbreuiato, cum iis qui ad acceptoria seruanda remanserant, absque alio damno ab obsidione recesserunt. Quibus recedentibus in urbem regiam, et inopinaliter desolatis, tantam Dominus subito dedit consolationem  ut quasi in momento omnes simul quot dispersi fuerant tanquam conuocati a Domino apud ciuitatem quamdam que dicitur Rodestech conuenirent. Marchio tamen fideliter et uictoriose in suis branchiis, E. de Tric, in suis partibus per Dei gratiam incolumis morabatur, et indemnis. Inspectis igitur ibidem nostrorum uiribus, urbes et castella extunc munire cepimus, que contra Grecorum rebellionem posse tenere uidebantur, et inter agendum Constantinopolim usque profecti sumus. Licet itaque in personis amissis infortunium lugubre nobis acciderit, speramus tamen in Domino, et audenter confidimus, quod inimicorum nostrorum insidias et assultus quicunque fuerint, diutius in Domino sustinere poterimus, et etiam de longinquo  subuentionem et auxilium exspectare. Ecce tamen quod uerebamur hoc accidit, et quod fama ferebat publica, hoc quoque per litteras Blachi confederationem ipsius cum Turchis, et ceteris crucis Christi inimicis continentes edocti sumus, quas etiam a nobis cum nuntiis ipsius interceptas apostolatui uestro in utraque lingua transmisimus, licet grauius exspectato uulnus incurritur et ruina. Cuius susceptionem uobis incumbere tanquam Patri omnium et nostro patrono, et Domino, nemo est qui ambigat; presertim cum ob Ecclesie tantum unitatem reformandam, et Terre Sancte subuentionem laboremus, quorum munere hactenus pendet exaltatio, sicut communis omnium Christianorum in Oriente degentium, et precipue uenerabilium  fratrum militie Templi et Hospitalis utriusque qui nobiscum sunt, clamat assertio, ut non solum ipsius liberationem hec operetur redintegratio, uerum etiam omnium paganorum et crucis Christi inimicorum confusionem omnimodam apertissime procurare uideatur: sicut econtra eius disturbatio, quod Dominus auertat, non solum recuperandi partem amissam Terre Sancte spem auferret, imo et illam que a presenti Christiano cultui dedita est, procul dubio spem precideret detinendi. Attendentes igitur sicut a principio imperfectum nostrum ad tam ardui propositi celsitudinem minus sufficere, ad uos tanquam summum et precipuum, imo unicum spei nostre refugium et fundamentum,  qui solus pre filiis hominum, et principibus, et regibus in quantalibet potestate constitutis, nobis potestis succurrere, supplici et deuota intentione et mente confugimus, ad pedes Paternitatis uestre prona humilitate prostrati, et quanta possumus precum instantia cum lacrymis implorantes, quatenus filiis uestris in tanto periculo constitutis, et pre cunctis uiuentibus consilio, et auxilio uestro indigentibus, consuetum pietatis impendere non differatis affectum: quod iterato securius a Paternitatis uestre dulcedine postulamus, quanto preter peregrinationis nostre uotum solemne pro Ecclesia Romana corpora nostra et uitas impendimus; in quo preter communem omnium Christianorum . . . . . . . . . . . . . sollicitudinem, et nos Paternitati uestre, et  uos nobis tanquam militibus uestris et Ecclesie Romane stipendiariis districte nouimus obligatos.





uIII. Eiusdem.---Similis argumenti.


Statum nostrum, et rumores qualescunque pro nuntiorum opportunitate Sanctitati uestre dignum ducimus reuelare. Satis ut credimus uobis innotuit qualiter peccatis nostris exigentibus, dominus noster imperator, occisa et capta magna parte suorum, quod sine cordis amaritudine, et dolore maximo dicere non possum, a Comannis in bello Adrianopoli captus fuerit. Postmodum cum principes et barones et milites exercitus me imperii bailliuum  elegerunt, egressus ex urbe regia cum exercitu Christiano, ciuitates et castella plurima, que nobis rebellia fuerant subiugauimus, et munitis marchiis nostris, circa festum Sancti Remigii Constantinopolim reuersi fuimus. In munitione uero cuiusdam ciuitatis, que Rossa dicitur, H. de Teneramunda, uirum utique strenuum et discretum, cum multis militibus et seriantis reliquimus: et dum morarentur ibidem, circa Purificationem beate Marie significatum eis Blancos Rossam prope, castrum quoddam occupasse; qui de Rossa de nocte exeuntes armati Blancos quos illic inuenerunt occiderunt, et castro deiecto cum preda Blancorum et equitaturis eorum, uersus ciuitatem suam rediere: quibus redeuntibus ex insidiis prope Rossam occurrit  multitudo Blancorum et Comannorum, et congressu facto ex utraque parte, proh dolor! ultione diuina nostri fere omnes occisi sunt uel capti; illi uero quibus custodia ciuitatis deputata fuerat, circiter quadraginta milites, de nocte recedentes cum seriantis ad nos sani rediere; et sic Dominus flagellum flagello adiiciens, meritis nostris peruersis idipsum exigentibus, uultum indignationis sue nobis ostendit. uerumtamen quia bellorum euentus fuit, est, et erit semper anceps, nec fieri potest quod semper bene cedat bellantibus, et sepe tristia letis miscentur, non est desperandum uirtuosis uiris; nam paruo tempore mutatur fortuna, et Dominus respiciet suos, et statim reddet optata  gaudia desolatis; in rebus arduis uirtus comprobatur, et robustos uiros ipsa reddent pericula cautiores. Nam aduersitas que bonis uotis obiicitur non iudicium reprobationis, sed probatio uirtutis est. Nos ergo in his angustiis constituti, ad uos patrem omnium, imo, ut uerius loquamur, nostrum in hoc facto turbationis recurrimus, uestrum implorantes auxilium et consilium: quatenus opus nostrum a nobis misericorditer inceptum, misericordius terminetis, quolibet bono modo profectum operis nostri necessario adiuuantes  .





IX. Philippi, Romanorum regis, promissa pape. 
[uulgauit ea Harzheim in Conciliis Germanie T. III, pag. 467, ex codice bibliothece Ottoboniane a Schannato descripta. Adscribenda esse uidentur anno 1205, quo Diethelmus episcopus Constantiensis die 12 Aprilis obiisse dicitur; certe Philippi litteras infra sequentes et legationem precesserunt, cum hec per Ottonem de Salem, proxime sequentes per Martinum priorem Camaldulensem, tertie demum littere per Henricum de Smalekke Romam delate sint. PERTZ, Monum. Germ. hist., Leg., t. II, p. 208.]


Ego PHILIPPUS, Romanorum rex, semper Augustus, etc. Antequam Martinus, prior Camaldulensis, et frater Otto, monachus de Salem, uenirent ad me, tractaturi.

1. De pace Ecclesie et imperii, uoueram Deo et  sanctis eius, me iturum ultra mare, ad liberandum Terram promissionis a gentium feritate, et iterum post eorum aduentum, audito uerbo eorum de tractatu pacis, de concessione domini apostolici, in manu predicti prioris, uice domini apostolici, uoui et promisi Deo et sanctis eius, et eidem priori loco dicti domini apostolici, me opportuno tempore, Ecclesie et imperio et liberationi terre predicte, bona fide absque omni fraude, illuc iturum, et opitulante Deo, terram illam pro posse meo liberaturum. Huius uoti testes sunt: Ditthalmus Constantiensis episcopus, Eberhardus abbas de Salem, Petrus abbas de burgo Sancti Sepulchri, frater Otto de Salem, Henricus dapifer de Wittingen, Henricus de Smalekke, Henricus marescallus de Papenheim,  Henricus notarius.

Insuper promisi, me facturum omnia hic subscripta:

2. Omnia bona, tam Romane Ecclesie quam aliarum ecclesiarum, que antecessores nostri, reges uel imperatores, iniuste abstulerunt uel detinuerunt, uel ego abstuli uel iniuste detineo, restituam et ab eis quiete ac pacifice possideri permittam.

3. Omnes abusus, quos antecessores mei in ecclesiis habuerunt, ut puta mortuis prelatis bona ipsorum uel ecclesiarum eorum accipiebant, perpetuo relinquam.

4. Electiones episcoporum et aliorum prelatorum  canonice fieri permittemus, omnia spiritualia pontifici relinquentes.

5. Monasteria irregulariter inuenta, in quantum maiestati imperiali congruit, cum adiutorio domini apostolici, regularibus conuentibus, scilicet Cisterciensi, Camaldulensi, Premonstratensi, subiiciemus, et operam dabo, ut tam monasterialis quam clericalis ordo, ea, qua decet, religione uiuat et honestate.

6. Aduocatos, siue patronos ecclesiarum, ab exactionibus, angariis, et perangariis, in quantum potero, cessare compellam.

7. Si omnipotens Deus regnum Grecorum mihi uel libero meo subdiderit, ecclesiam Constantinopolitanam Romane Ecclesie, bona fide et sine  fraude, faciam fore subiectam.

8. Romane Ecclesie in omnibus, et per omnia, fidelis et deuotus atque filius et defensor semper ero.

9. Generalem legem statuam et obseruari faciam semper et ubique per totum imperium, ut, quicunque excommunicatus fuerit a domino apostolico, in banno statim sit imperiali.

10. Insuper pro pace et amicitia inter me et dominum apostolicum semper seruanda, et omnimoda suspicione auferenda, ut ipse semper mihi sit benignissimus pater, et ego ei fidelissimus et optimus filius, filiam meam nepoti eius, in coniugium dabo,  et alias uel alios de cognatione mea, secundum uoluntatem suam, generi suo copulari faciam.

11. De omnibus excessibus meis ad mandatum et uoluntatem domini apostolici Deo et Ecclesie plene satisfaciam.

Hec et omnia in presentia domini episcopi Constantiensis, et domini Martini prioris Camaldulensis, et domini Eberhardi abbatis de Salem, et domini abbatis Petri de burgo Sancti Sepulcri, et fratris Odonis de Salem, presentium latoris, Henrici dapiferi de Walpur, Henrici mareschalli de Bappenheim, Helferici notarii, me facturum et obseruaturum, bona fide et sine omni fraude, iuraui.





X. Philippi pactum cum Coloniensibus. 
[Ex eodem codice membr. seculi XIII, cuius supra mentionem fecimus. Que littera obliqua exprimuntur, in codice legi non potuerunt, atque a nobis ex coniectura supplentur. PERTZ, ibid.]
Hec est forma composicionis inter Philippum regem et ciues Colonienses.


Hec est forma composicionis statute inter Philippum regem et ciues Colonienses. Uniuersitas ciuium Coloniensium bona fide per litteras et nuncios laborabit apud dominum papam pro domino Adolfo, ut ipse sedem Coloniensem optineat; et si id quoquomodo apud dominum papam poterit obtineri, uel per gratiam uel per iusticiam, ciuitas Coloniensis gratum habebit eum, et seruiet ei, in quibus debet,  tanquam domino. Si uero id apud dominum papam nullo modo obtineri poterit, ciues ab amicis suis et cognatis qui huic composicioni interfuerunt, uidelicet, duce Lotharingie, comite Gelrense, comite Iuliacense, comite de Monte, comite de Hostaden, comite de Kuke, Hermanno aduocato, deinceps nullatenus inquietabuntur. Et quemcumque dominus rex principaliter, et dux Lotharingie, cum prescriptis magnatibus terre, pro episcopo habere uoluerint, ciuitas ipsum pro episcopo habebit, excepto domino Adolfo. Item dominus rex omnia iura et consuetudines a patre uel a fratre suo imperatoribus augustis uel ab altero eorum per priuilegia ipsis concessas, autentico priuilegii sui ei confirmabit, et inuiolabiliter obseruabit. Item quicquid  ciues Colonienses uel in sale uel in uino seu quacumque alia re, per indebitam exactionem cuiquam damni intulere, de eo ipsi de cetero absque omni iuris uindicta liberi et absoluti remanebunt; et quicquid etiam occasione gwerre ipsis ciuibus dampni illatum est, sine omni querela inultum remanebit. Item de uoluntate et gratia domini regis erit, quascumque municiones de propriis rebus et muris suis construxerint. Item clerici quicumque siue laici qui in hac forma composicionis remanere uoluerint, salui sint tam in rebus quam in personis. Qui uero eam recusauerint, pro inimicis imperii habeantur, nec aliqua eis in ciuitate habitacio concedatur, nec etiam aliquam uel in rebus uel in personis pacem habere debent. Item quicumque habentes  possessiones infra muros ciuitatis, tempore gwerre a defensione ciuitatis se subtraxerunt, de singulis marcis redituum persoluent marcam nummorum. Item cuicumque ciuium Adolfus archiepiscopus quondam, uel Bruno archiepiscopus, monete uel telonii reditus impignorauerint, ipsi debitum suum recipient, et nichil preter sortem; exceptis feodis et teloneo de Erempozzen, qui optinebit pignora et beneficia in moneta, secundum priuilegium ab Adolfo archiepiscopo sibi collatum. Ita quod predicti creditores certam debiti sui reddant rationem coram eis, quos magnates terre ad hoc constituerint; persolutis uero debitis si quid superfuerit, ad consilium regis et prescriptorum magna tum erit. Item ciues Colonienses inducias habent  de fidelitate facienda domino regi usque ad dominicam Inuocauit me, et statim illo termino elapso facient ei fidelitatem tamquam domino et regi suo; et quod istud tunc fiat, iuratum est Colonie a duobus milibus hominum et amplius; et ne uioletur hec composicio, data fide promisit dux Lotharingie, et prescripti comites. Item si occasione huius composicionis quisquam ciues Colonienses grauare presumeret, dominus rex principaliter ipsos manutenebit, et magnates etiam terre ipsos omnibus modis iuuabunt. Ipsi etiam burgenses ad hec obseruanda magnatibus terre assistent. Item exactiones indebitas quas facere consueuerunt tempore gwerre, de cetero non recipient; et per hanc formam composicionis  in continenti in gratia domini regis erunt, et saluis rebus et personis per totum imperium, quocumque uoluerint, ibunt.





XI. Philippi scriptum et legatio ad papam. 

[uide Regesta Innocentii III, huiusce editionis tom. III, col. 1132.]





XII. Instrumentum de homagio facto a comite Ildebrandino domino pape Innocentio III. 
[MURATORI, Antiq. Ital. I, 613].

In nomine Domini, anno Incarnationis eiusdem 1207, pontificatus uero domini Innocentii III, pape,  anno X, indictione X, mense Iulii die ultimo.

Acta publica si litterarum memorie tradita fuerint, nube obliuionis remota, prospera inspectione clarescent. Quapropter ego Ioannes de Sancto Laurentio sancte Romane Ecclesie scriniarius, mandato et precepto domini Innocentii III pape, ligium homagium nunc factum eidem domino pape in palatio Montis Flasconis a comite Ildebrandino, sicut uidi, audiui et interfui, et fidelitatem olim exhibitam eidem domino pape a predicto comite, sicut inferius continetur, publicis litteris scribere curaui. Comes Ildebrandinus confessus fuit in palatio Montis Flasconis coram prescripto domino papa, presentibus episcopis, cardinalibus, prefecto Urbis, et multis clericis et laicis, se iurasse fidelitatem eidem domino pape, successoribus suis et Ecclesie Romane  coram dicto prefecto Petro Sarraceno, dicti domini pape senescalco, et Donnico eiusdem domini subdiacono, et eo tempore castellano Montis Flasconis. Et ipse comes mense et die supradicto fecit ligium homagium dicto domino pape Innocentio coram episcopis, cardinalibus, prefecto Urbis, et multis aliis tam clericis quam laicis in eodem palatio pro castro Montis Alti, comitatu de Rosellis, et aliis terris, quas tenet ab eo, sicut apparet per priuilegia Romane Ecclesie. Et idem dominus papa inuestiuit dictum comitem de dictis castris, comitatu, et terris, coram omnibus per cuppam argenteam. Et inter omnes hi interfuerunt dominus Theobaldus de Prefecto, dominus Petrus de Columna, dominus Stephanus de Romano Carzoli, dominus  Oddo Infans de Columna, dominus Thomas de Supino, dominus Guido de Colle de Mendi, Transmundus Rubeus domini pape ostiarius, Borgognonus de uiterbo, Capitione filius Ioannis de Tineos, Oddo de Greco de Urbeueto, Guido de Prudezo, Berardus de Walmarzo, Bulgarellus de Conuersano, Ioannes de Conuersano, Petrus de Oliuero, Winezellus de Monteflascone, Bonaccursus, Bonafidanza, Bartholomeus de Donadeis.

Ego Ioannes de Sancto Laurentio sancte Romane Ecclesie scriniarius, sicut uidi, audiui et interfui, scripsi, compleui et absolui.





XIII. Philippi Augusti regis Francorum ad Innocentium papam III.---Declarat se nullam iniuriam intulisse episcopo Cameracensi, nec adherere Philippo imperatori aduersus sedem apostolicam, sed posse fedus inire cum aduersariis Ottonis. 
[D. MARTEN., Ampl. Collect., I, 1079, ex ms. Colbertino.]


Reuerendo in Christo Patri ac domino INNOCENTIO Dei gratia summo et uniuersali pontifici, PHILIPPUS eadem gratia rex Francorum, salutem et tam debitam quam deuotam reuerentiam.

Super eo quod nobis mandastis de episcopo Cameracensi, ut ei restitueremus ablata, et iniurias emendari faceremus, que Cameracensi eidem gentes nostre intulerunt, pro certo nouerit uestra paternitas, quod nos de rebus eiusdem episcopi nichil  aut gentes nostre habuimus uel habemus, nec ciuitas Cameracensis de regno est, sed de imperio; neque nos debemus emendare facta illorum qui sunt de imperio, sicut nec nos uellemus quod ipsi emendarent facta illa que fiunt in regno nostro. Ad illud autem quod significastis, quia amorem uestrum relinquimus, et adhesimus Philippo regi Alemannie, noueritis indubitanter, quod dilectioni eiusdem Philippi contra uos non adheremus, quamuis pluries super hoc fuerimus requisiti, nec adhuc in mente habemus, et Dominus ponat in corde uestro et in mente, quod nos ad hoc non inducatis, quod alicui contra uos adherere debeamus. Ceterum noueritis quod omnibus illis de iure confederari possumus, qui regem Othonem inquietant et ei  aduersantur. Idem enim Otho dum esset comes Pictauie, terram nostram et ecclesias terre nostre combussit et depredatus est, nec postea nobis exinde satisfecit, neque nos treugam aut pacem post illa malefacta habuimus, et quando cum Ioanne rege Anglie pacem habuimus, ipsum a pace illa exclusimus. Unde mirari non debetis, si nos ipsum odio habebamus. Solus enim Deus nobis potest inspirare ut malefactores nostros diligamus. Ad illud autem quod nobis mandastis, quod episcopum Cameracensem odio habemus, uobis respondemus, quod nos nullum sacerdotem odio habemus, nec alicui sacerdoti malum faceremus, maxime illi qui est episcopus et sacerdos.





XIu. Philippi regis Francorum.---Pro ecclesia Bituricensi. (Anno 1210.
[Patriarchium Bituricense. ap. LABBE, Biblioth. mss. II, 59.]


Sanctissimo in Christo Patri ac domino INNOCENTIO Dei gratia summo pontifici PHILIPPUS eadem gratia rex Francorum salutem, et debitam in Christo reuerentiam.

Ecclesia Bituricensis, licet sit tenuis in facultatibus, inter alias tamen regni nostri ecclesias existit nobilior, cum  primatie obtineat dignitatem, cuius honorem, nostrum et regni proprium reputamus. Cum igitur Burdegalensis archiepiscopus predecessorum suorum  non sequens uestigia, se adeo obedientem et deuotum ecclesie Bituricensi exhibere non uelit, sicut eidem predecessores eius fecisse noscuntur, paternitatem uestram cum quanta possumus deuotione rogamus, quatenus ius Bituricensis ecclesie intuitu Dei, et precum nostrarum obtentu conseruare uelitis, nec sustineatis quod tantus honor regni nostri circa hec in aliquo minuatur cum sola Bituricensis ecclesia in toto regno patriarchatus obtineat dignitatem; in cuius diminutione  nobis est regno nostro non mediocriter reputaremus esse detractum.

Actum Parisiis anno Domini 1210, mense Maio.





Xu. P. comitis Antissiodorensis ad Innocentium papam tertium.---Declarat se tenere a comitissa Campanie Malliacum et uitriacum. 
[D. MARTEN. Thesaur. Anecdoct., I, 820, ex chartario Campanie.]


Sanctissimo Patri et domino INNOCENTIO, Dei prouidentia summo pontifici, P. comes Antissiodorensis et Tornodoriensis, pedum oscula tam debita quam deuota.

Sanctitati uestre notum facio quod ego teneo et recognosco me tenere de carissima domina mea Blancha illustri comitissa Campanie, et tenui de antecessoribus suis dominis Campanie Malliacum castrum et uitriacum, quod est de castellaria Malliaci:  quamuis episcopus Antissiodorensis quasdam litteras ostendat continentes, quod ego teneo predictum castrum Malliaci de illo. Sed dico et plane recognosco quod littere ille non sunt uere, nec meo sigillo sigillate. Litteras autem quas predicta domina mea inde habet super hoc quod Malliacum castrum et omnia feoda que sunt de castallaria Malliaci ab ipsa comitissa teneo, ueras esse confiteor, et meo sigillo sigillatas, presentibus litteris testificantibus, sigilli mei munimine roboratis.

Actum anno gratie 1210, mense Iulio.





XuI. Friderici II imp. cessio comitatus Fundani Innocentio III. 
[Ex Cencii libro Censuum cod. S. Angeli fol. 173, proponimus confirmationem comitatus Fundani Ecclesie Romane, editam a Raynaldo an. 1212, pag. 205. PERTZ, Monum. Germ. hist., Leg. II, 223.]


Sanctissimo Patri et domino INNOCENTIO summo pontifici, FREDERICUS Dei et sui gratia rex Sicilie ducatus Apulie et principatus Capue, in Romanorum imperatorem electus et semper Augustus

De gratia uestra quam frequentissime sumus experti indubitatam fiduciam obtinentes, presenti pagina duximus concedendum, quot cum dilectum fidelem nostrum Riccardum Fundanum comitem cedere in fata contigerit, tam de comitatu Fundano quam uniuersa terra citra Garelianum posita  libere disponatis, ipsam donando uel obligando, retinendo uel concedendo, seu commitendo cuicumque persone iuxta uestre beneplacitum uoluntatis. Ad huius autem concessionis nostre memoriam presens priuilegium per manus Petri notarii et fidelis nostri scribi precepimus et sigillo nostro iussimus roborari, anno, mense et indictione subscriptis.

Datum Rome anno dominice incarnationis 1212, mense Aprilis, 15 indictione.





XuII. Frederici II imp. promissio Innocentio III pape. 
[Editam prius a Raynaldo, Goldasto et aliis, Rome constitutus ex originali tabularii uaticani exscripsi; bulla eius aurea deest, filo serico rubri coloris relicto; membrana nonnullis in locis iniuria temporis corrosa. PERTZ, Monum. Germ. hist., Leg. II, 224.]


In nomine sancte et indiuidue Trinitatis. Fredericus secundus diuina fauente clementia Romanorum rex semper augustus, et rex Sycilie. Regnum nostrum tunc stabiliri credimus et confidimus, cum Altissimum, de cuius manu ea que possidemus bona recepimus, honoramus. Tanto enim Domino qui bona tribuit nobis, ad offerendas hostias operis et deuotionis astringimur, quanto ipsum misericordem in nobis et mirabilem experimur. Cognoscentes igitur gratiam que data est nobis ab ipso,  habentes quoque pre oculis inmensa et innumera beneficia uestra, karissime domine et reuerentissime  pater, protector et benefactor noster domine Innocenti, Dei gratia summe pontifex uenerande per cuius benefitium opera et tutelam aliti sumus protecti pariter ac promoti, postquam in sollicitudinem uestram mater nostra felicis memorie Constantia imperatrix ex ipso quasi utero nos iactauit, uobis beatissime pater, et omnibus catholicis successoribus uestris, sancteque Romane ecclesie spetiali matri nostre; omnem obedientiam, honorificentiam atque reuerentiam, semper humili corde, ac deuoto spiritu impendemus, quam predecessores nostri reges et imperatores catholici, uestris antecessoribus impendisse noscuntur, nichil  ex his uolentes diminui, set magis augeri, ut nostra deuotio magis enitescat. Illum igitur abusum uolentes abolere, quem interdum quidam predecessorum nostrorum exercuisse dinoscuntur, et dicuntur, in electionibus prelatorum, concedimus et sanccimus, ut electiones prelatorum libere fiant, et canonice, quatenus ille prefitiatur ecclesie uiduate, quem totum capitulum uel maior et sanior pars ipsius duxerit eligendum, dummodo nichil obstet ei de canonicis institutis. Appellationes autem in negotiis et causis ecclesiasticis, ad sedem apostolicam libere fiant, earum prosecutionem siue processum nullus impedire presumat. Illum quoque dimittimus et refutamus abusum, quem in occupandis bonis decedentium prelatorum aut etiam ecclesiarum  uacantium nostri consueuerunt antecessores committere, pro motu proprie uoluntatis. Omnia uero spiritualia uobis et aliis ecclesiarum prelatis relinquimus libere disponenda, ut que sunt Cesaris Cesari; et que sunt Dei Deo recta distributione reddantur. Super eradicando autem heretice prauitatis errore, auxilium dabimus et operam efficacem. Possessiones etiam quas ecclesia Romana recuperauit, ab antecessoribus nostris seu quibuslibet aliis ante detentas, liberas et quietas sibi dimittimus, ipsamque ad eas obtinendas bona fide promittimus adiuuare. Quas autem nondum recuperauerit, ad recuperandum pro uiribus erimus coadiutores. Et quecumque ad manus nostras deuenient,  sine difficultate ei restituere satagemus. Ad has pertinet tota terra que est a Radicophano usque Zeperanum, marchia Anconitana, ducatus Spoletanus, terra comitisse Mathildis, comitatus Brittenorii, exarcatus Rauenne, Pentapolis, cum aliis adiacentibus terris expressis in multis priuilegiis imperatorum et regum, a tempore Ludowici, ut eas habeat Romana ecclesia in perpetuum cum omni iurisditione, districtu, et honore suo. uerumtamen cum ad recipiendam coronam imperii uel pro necessitatibus ecclesie ab apostolica sede uocati uenerimus, de mandato summi pontificis, recipiemus procurationes siue fodrum ab illis. Adiutores etiam erimus ad rettinendum et deffendendum  Romane ecclesie regnum Sycilie ac cetera iura que ad ipsam pertinere dinoscuntur, tamquam deuotus filius, et catholicus princeps. Ut autem hec omnia uobis memorato sanctissimo patri nostro domino Innocentio, sacrosancte Romane ecclesie summo pontifici, uestrisque successoribus per nos et nostros successores Romanorum reges et imperatores obseruentur, firmaque et inconuulsa semper permaneant, presens priuilegium conscriptum maiestatis nostre aurea bulla iussimus communiri. Testes autem hii sunt. Sigefridus Moguntine sedis arciepiscopus apostolice sedis legatus. Eberhardus Salzburgensis arciepiscopus, Berardus Barensis arciepiscopus, Chuonradus Ratisponensis episcopus, Otto Wirzinburgensis episcopus,  Manegoldus Pattauiensis episcopus, Engelhardus Zizensis episcopus, Odacrius Bemorum rex, Lodwicus dux Bawarie, Liupoldus dux Austrie et Styrie, Hermannus lantgrauius Thuringie, comes Albertus de Eberstein, comes Adolfus de Sowenburc  , comes Burchardus de Mannesueld, comes Gerhardus de Diets, comes Ludwicus de Wirtemberch, Gebehardus burcrauius Meigdeburgensis, Hainricus de Stahhelburch, Waltherus de Langenberch, Hainricus de Chalandrino, marescalcus imperii, Waltherus de Sypf, pincerna imperii, Gwaltherus Gentilis, comestabulus regni Sycilie; et alii quam plures.

Signum domini Frederici secundi Romanorum regis inuictissimi  et regis Sycilie.

 Ego Chuonradus Dei et apostolice sedis gratia Metensis episcopus, uice domini Sigefridi, Moguntini arciepiscopi et apostolice sedis legati, ac totius Germanie arcicancellarii, recognoui.

Acta sunt hec anno Domini nostri Iesu Christi 1213, indictione prima, regnante domino Frederico secundo Romanorum rege glorioso et rege Sicilie, anno regni eius Romani primo, Sicilie uero 16.

Datum apud Egram per manus Bertholdi de Niffen, regalis aule prothonotarii, quarto Idus Iulii.





XuIII. Ioannis Anglorum regis.---De conuentione inter regem ipsum et reginam Berengariam quondam uxorem Ricardi regis. 
[RYMER, Federa I, 137.]


Reuerendo domino suo et Patri in Christo sanctissimo INNOCENTIO Dei gratia summo pontifici, IOANNES eadem gratia Anglie rex, etc., salutem et debitam tanto domino et patri cum deuotione, reuerentiam.

Mittimus uobis, Pater sanctissime, transcriptum conuentionis facte inter nos et reginam Berengagariam de uerbo ad uerbum, cuius tenor talis est:

»Ioannes, Dei gratia rex Anglorum, etc., omnibus  ad quos presens scriptum peruenerit, salutem.

»Sciatis ita conuenisse inter nos et dominam reginam Berengariam quondam uxorem domini Ricardi regis fratris nostri, de dote sua quam petebat, et de quadam compositione que quondam inter nos et ipsam facta fuit super eadem dote, de qua mille marcas de nobis recipere debeat annuatim, uidelicet quod nos modo ad presens damus ei duo millia marcarum, pro omnibus arreragiis et pro solutione presentis anni, et de cetero dabimus ei annuatim mille libras bonorum et legalium sterlingorum, scilicet quingentas libras in festo Omnium Sanctorum et quingentas libras in festo Ascensionis; hanc autem pecuniam soluemus ei  in domo Noui Templi apud London.

»Licebit autem domine regine repetere dotalitium suum ab omni detentore, extra regnum Anglie, preterquam a nobis et successoribus nostris, et nos de hoc non erimus contra eam, nisi teneamur de iure illud ei warrantizare, et neque successores nostri poterimus capere in manum nostram res illas, super quibus ipsa in causam traxerit detentores, poterit autem ipsa regina finem facere ad suam uoluntatem cum eisdem detentoribus, saluo nobis et heredibus nostris post eius obitum iure nostro.

»Concedimus etiam quod ipsa regina et homines de familia eius, liberum habeant omni tempore introitum in terram nostram, et exitum ab eadem,  possintque ibi morari quandiu uoluerint, et tam eos quam omnes res eorum in saluum conductum nostrum et fidelem securitatem nostram recipiemus inueniendo, in redeundo et morando, prestito sacramento quod, per eos nobis malum non eueniet aut regno.

»Concedimus etiam quod in omnibus portubus maris liberum habeant transitum, quandocunque uoluerint, prohibentes quod nullus balliuorum uel hominum nostrorum ipsos impediat, uel consuetudinem recipiat ab eisdem.

»Compositionem autem istam facimus tam pro nobis quam pro heredibus nostris, statuentes quod si forte, quod absit! nos uel aliquis successorum  nostrorum ipsam conuentionem infringeremus, quod facere non possumus salua fide, et infra LX dies commoniti nos uel iustitiarius noster, si extra regnum fuerimus, id non emendauerimus, dotalitium suum integre restituere teneamur eidem, omni dilatione et occasione remota.

»Preterea fecimus iurare in animam nostram Gaufridum Luterell militem nostrum, quod omnia que in charta ista continentur obseruabimus illibata, et ad maiorem securitatem, ea omnia a Domino papa confirmari impetrabimus.

»Rogamus etiam dominum papam et humiliter petimus ut presenti compositioni addat securitates  quas uiderit expedire, et nos ratum habebimus quidquid inde statuerit, uolumus enim quod omnia fideliter obseruentur, et nolumus quod predicta regina possit super hoc ab aliquo in posterum molestari.

»Et sciendum est quod in hoc festo Omnium Sanctorum anno regni nostri XuII, soluemus dicte regine primas quingentas libras de supradictis mille libris sibi annuatim soluendis.

»His testibus dominis: P. Winton., S. Exon. episcopis, magistro Pand. Narwicensi electo, H. abbate de Belloloco, fratre Alano Martell. magistro P. archidiacon. Sarr.

»Datum per manum magistri Ricardi de Marr. cancell. nostri apud Dour. II die Septembris anno  regni nostri decimo septimo.«

Cum igitur, Pater reuerende, uolumus hanc conuentionem sedis apostolice munimen obtinere, preces sanctitati uestre effundere decreuimus, supplicantes quatenus in maiorem huius conuentionis securitatem eidem conuentioni, quas uideritis expedire securitates apponi iubeatis, facientes, si placet, eamdem perpetuo sedis apostolice munimine gaudere.

Apud Dour. Iu die Septembris, anno regni nostri XuII.





XIX. Friderici II promissio de corona Sicilie ab imperio separanda. 
[Post editionem Raynaldi ad an. 1215 et Origg. Guelf. T. III, p. 830, nostram ex Regestis Honorii III in tabulario uaticano, t. I, fol. 35, ep. 146, anni primi instituimus. PERTZ, Monum. Germ. hist., Leg. II, 228.]


Sanctissimo in Christo Patri et domino suo INNOCENTIO sacrosancte Romane Ecclesie summo pontifici, FRIDERICUS Dei et sui gratia Romanorum rex et semper Augustus et rex Sicilie, cum filiali subiectione debitam in omnibus apostolice sedi obedientiam et reuerentiam.

Cupientes tam ecclesie Romane quam regno Sicilie prouidere, promittimus et concedimus statuentes, ut postquam fuerimus imperii coronam adepti, protinus filium nostrum Henricum quem ad mandatum  in uestrum regem fecimus coronari, emancipemus a patria potestate, ipsumque regnum Sicilie, tam ultra Farum quam citra, penitus relinquamus ab ecclesia Romana tenendum, sicut nos illud ab ipsa sola tenemus; ita quod ex tunc nec habebimus nec nominabimus nos regem Sicilie, sed iuxta beneplacitum uestrum procurabimus illud nomine ipsius filii nostri regis usque ad legitimam eius etatem per personam idoneam gubernari, que de omni iure atque seruitio ecclesie Romane respondeat, ad quam solummodo ipsius regni dominium noscitur pertinere; ne forte pro eo quod nos dignatione diuina sumus ad imperii fastigium  euocati, aliquid unionis regnum ad imperium quouis tempore putaretur habere, si nos simul imperium teneremus et regnum, per quod tam apostolice sedi quam heredibus nostris aliquod posset dispendium generari. Ut autem hec nostra promissio, concessio et constitutio debitum sortiatur effectum, presentem paginam aurea bulla nostra fecimus communiri.

Dat. apud Argentinam anno Domini 1216  , Kal. Iulii, indict. 4.





XX. Ioannis regis Anglorum.---Que sit baronum contumacia narrat nec non quod propter hanc causam iter in terram sanctam suscipere nequit.


 Domino pape salutem et debitam tanto patri ac domino cum deuotione reuerentiam.

Sanctitati uestre grates referimus multiplices de litteris uestris pro nobis a paternitate uestra domino Cantuariensi archiepiscopo et eius suffraganeis porrectis, nec non magnatibus et baronibus terre nostre, pro certo scituri quod barones nostri litteras uestras in nullo exaudierunt; dominus uero Cantuariensis archiepiscopus et eius suffraganei mandatum uestrum exsecutioni demandare supersederunt.

Nos uero attendentes premissa, asserebamus nostris quod terra nostra patrimonium erat beati Petri, et eam de beato Petro et Ecclesia Romana, et  de uobis tenebamus.

Adiecimus etiam quod crucesignati eramus et petebamus beneficium priuilegii crucesignatorum, ne turbaretur terra nostra, ne consumeretur in malos usus quod in subsidium terre sancte expendere proposueramus, et appellauerimus per W. mareschallum comitem Pembr. et W. comitem Warenn. contra perturbatores pacis terre nostre.

uerum quia crucesignati fuimus, uolentes in omnibus cum humilitate et mansuetudine procedere, salua appellatione nostra, obtulimus baronibus illis, quod omnes malas consuetudines suscitatas et per quemcumque introductas temporibus nostris, penitus aboleremus, nec non et malas consuetudines tempore regis Richardi fratris nostri subortas,  exstirparemus; de consuetudinibus autem tempore patris nostri suscitatis, si que essent que eos grauarent, per consilium fidelium nostrorum operaremus: sed nec his, nec aliis supradictis contenti, omnia premissa recusarunt.

uidentes igitur quod ipsi manifeste nitebantur ad turbationem regni nostri, rogauimus dominum Cantuariensem archiepiscopum et eius suffraganeos, quod exsequerentur mandatum uestrum, scilicet quod secundum tenorem litterarum uestrarum consueta nobis exhiberent seruitia, et postea, si que a nobis petere uellent, cum humilitate et sine armis ea a nobis peterent, denuntiantes eos excommunicatos,  qui post predicta eis oblata, pacem regni nostri perturbarent, et uidebatur episcopo Exoniensi et magistro Pandulfo, qui presentes erant, quod de iure per sententiam excommunicationis eos compescere debebant.

Sed archiepiscopus respondens, ait quod sententiam excommunicationis in eos nullo modo proferret, quia bene sciebat mentem uestram  et promisit nobis quod, si eos reuocare uellemus, non solum sententiam excommunicationis in eos inferret, uerum etiam in quantum posset, eis resisteret, unde gentem nostram reuocauimus.

 Postmodum autem obtulimus eis, per litteras nostras patentes, per dominum Cantuariensem archiepiscopum, et duos uel tres suffraganeos eius eis delatas, quod nos eligeremus ex parte nostra quatuor, et ipsi ex parte sua quatuor, ita quod uos superiores constitueremini de omnibus querelis libertatum quas ipsi proponerent, et ad suas nos responderemus quod quidquid uos una cum illis octo, statueritis, super omnibus que ipsi peterent a nobis nos gratum haberemus et teneremus.

Et quamuis se humiliare noluerunt uersus nos sicut debuerunt, nos tamen pro seruitio Dei et succursu terre sancte, in tantum nos humiliauimus quod hec predicta eis obtulimus, et preterea eis  obtulimus quod de omnibus petitionibus suis, per considerationem parium suorum, iustitie plenitudinem eis exhiberemus, quod ipsi recusarunt.

Ad hec, domine, die ueneris in crastino Ascensionis, uenit ad nos frater Willelmus de camera uestra, uester familiaris, deferens nobis litteras uestras, continentes quod, deposita peregrinationis nostre itinere, sanctitatis uestre pedibus aliquem de nostris in concilio representaremus, paternitatem uestram de processu nostro et itineris nostri expeditione certificantes.

Super quo paternitati uestre taliter respondemus quod, cum peruersis baronum predictorum  inquietationibus, ex premissis uobis innotuit, quod affligamur, nec possumus in eis bonum pacis inuenire, quo saltem concordes efficiamur ut sic facilius proposito insisteremus, uos de itinere nostro certos efficere non possumus; unum pro certo scientes, quod multi crucesignatorum, qui ad terre sancte succursum se accinxerunt de partibus longinquis uiri magni et nobiles ut in consortio nostro eos reciperemus, benigne per litteras suas et nuntios postulauerunt, quos pro predictis incommodis supermandatis suis adhuc certificare non possumus

Preterea, Pater reuerende, in presentia predicti fratris Willielmi, uestri familiaris, nec non et uenerabilium fratrum Wigorniensis et Conuentrensis  episcoporum, obtulimus predictis baronibus, quod de omnibus petitionibus suis, quas a nobis exigunt, in uos benignissime compromitteremus, ut uos qui plenitudine gaudetis potestatis, quod iustum foret statueretis, et hec omnia efficere renuunt.

Igitur, pie Pater, dominationi uestre presentia duximus declaranda, ut de consueta benignitate uestra, quod nobis uideritis expedire, inde statuatis.

Teste meipso, apud Odiham, XXIX die Maii.





XXI. G. prioris Camaldulensis.---Monasterio suo in fauillas redacto, commendatitias a pontifice petit litteras pro obtinendis a fidelibus subsidiis.



uestre intimat sanctitati G. Camaldulensis prior, et omnes qui cum eo sunt fratres, quod pridie Kalendas Iunii, circa medietatem noctis, inopinatus ignis domos eorum ita repente consumpsit, quod sequenti die de omnibus que remanserant prandium facere nequiuerunt; sicque plus quam trecenti inter monachos et conuersos mendicare coguntur. Eapropter petunt a clementia uestra ut per totam Italiam eis litteras concedatis in remissionem peccatorum, iniungentes Christi fidelibus ut illis caritatiua subsidia ministrare uelint.



INNOCENTII III ROMANI PONTIFICIS OPERUM PARS ALTERA. SERMONES, OPUSCULA.



I SERMONES.
(Ex editione Coloniensi, principe, anni 1575. Nostre recensioni accedunt alii duodecim Pontificis sermones, quos ex codicibus uaticanis euulgauit bone memorie cardinalis Angelo Maii . En eruditissimi uiri uerba quibus ad suam editionem prefatus est: Codex uat. 700, membraneus, littera minuta sed pulchra, paulo post obitum Innocentii scriptus, continet eius sermones, preter prologum, LXXIX, quorum LXuIII tantummodo et pars alterius in editionibus tam Coloniensi anni 1575, quam ueneta anni 1578, apparent, reliqui adhuc latebant inediti; neque hi sunt separatim scripti, uel in calce additi, ne quis eos forte alienos existimet, sed editis intermisti. Sunt enim inediti in codicis serie Iu, u, uII, XXuIII, XXXuI  XLuII, LIu, LX, LXIu, LXuII. Ex his duos in Lucensi etiam gemino codice se uidisse ait Mansius in additamentis ad Fabricii Latinam Bibliothecam. Constat igitur Coloniensem editorem nonnisi imperfectam habuisse sermonum Innocentii collectionem, uenetum autem a Coloniensi eos mutuatum. Sic enim epistolarum quoque Innocentii paulatim creuit numerus in impressis libris iam inde ab editione Sirleti usque ad illam duumuirorum Brequignii atque Dutheilii. Que cum ita se haberent, nolui prorsus inuentam rem omittere, tum ipsius Innocentii causa, tum quia uolumini huic, pontificiis monumentis abundante, sermones hi congruebant. Neque tamen eos uerbis meis commendabo, quia tanti uiri scripta nequaquam laudibus indigent; atque id monebo tantummodo scriptos esse post additum pontificatum, ut in prolongo et in gestis Innocentii cap. 2, disserte affirmatur. Denique in Ottoboniano uat. codice 132, seculi item XIII, eiusdem Innocentii sermones XXXI legebam, quorum postremus tantummodo  ad claustrales recitatus typorum lucem adhuc exspectabat  .





PROLOGUS.

INNOCENTIUS episcopus, seruus seruorum Dei, dilecto filio ARNULPHO abbati ordinis Cisterciensis, salutem et apostolicam benedictionem.

Prophetica docet auctoritas, quod beati sunt illi qui seminant super aquas . »Semen enim est uerbum Dei ,« et »aque multe sunt populi multi .« Econtra: »Maledictus est ille qui frumentum abscondit in populo et suffodit in terra talentum ;« quia superogare debet aliquid stabularius, qui duos accepit a Samaritano denarios ; et superlucrari debet aliquid seruus, cui dominus duo talenta commisit . Nam a tunica hyacinthina dependebant aurea tintinnabula, ne pontifex ingrediens absque sonitu sanctuarium moreretur . Inter cetera siquidem, que ad pastorale spectant officium, sancte predicationis uirtus excellit, iuxta quod docet egregius predicator: »Non misit me Dominus, inquit, baptizare, sed predicare , secundum illud: Predica uerbum, insta opportune, importune, opus fac euangeliste .« Itemque: »Quam speciosi pedes super montes euangelizantium bona!«  »Clama, ne cesses, exalta quasi tuba uocem  tuam .« Hoc enim officium iniunxit Dominus principaliter apostolis, dicens: »Quod dico uobis in tenebris dicite in lumine, et quod auditis in aure, predicate super tecta .---»Euntes in mundum uniuersum predicate euangelium omni creature .« Tante namque uirtutis est predicatio, quod animam reuocet ab errore ad ueritatem, et a uitiis ad uirtutes; praua mutat in recta, aspera conuertit in plana; instruit fidem, erigit spem, et roborat caritatem; euellit nociua, plantat utilia, et fouet honesta; uia uite, scala salutis, et ianua paradisi. Predicator itaque debet habere aurum, argentum et balsamum, uidelicet sapientiam, et eloquentiam, et honestatem, ut quod dicat intelligat, et quod dixerit et intellixerit, agat. Nam »qui fecerit et docuerit, magnus uocabitur in regno celorum . Alioquin dicetur illi: »Medice, cura teipsum ;« similis ficulnee, que folia sine fructu producit. »Omnis uero scriba doctus in regno celorum, de thesauro suo noua profert et uetera ,« siue quod testimonia producit tam de Nouo quam de ueteri Testamento, siue quod educit, tam de gratie nouitate quam de uetustate culpe sermonem, siue quod agit tam de premiis, quam de suppliciis, que innouatis in bono uel inueteratis in malo debentur. De his autem pro diuersitate personarum et rerum debet aliter atque aliter loqui. Unde ad sponsam dicitur in Canticis canticorum: »Murenulas aureas faciemus tibi, uermiculatas argento .« Per aurum enim sapientia designatur, Salomone etiam testante, qui ait: »Thesaurus desiderabilis requiescit in ore sapientis .« Per argentum autem intelligitur eloquentia, dicente Psalmista: »Eloquia Domini, eloquia casta, argentum igne examinatum .« Decenter ergo per murenulas aureas flores sapientie designantur, quibus collum et pectus Ecclesie, id est predicatores et dolores ornantur. uermiculatas autem, id est distinctas et uariatas argento, scilicet eloquentia, ut iuxta uarietatem materie, uel persone stylus sermonis et uarietur. Ait enim Apostolus: »Sapientiam loquimur inter perfectos; inter uos autem nichil iudicaui me scire, nisi Christum Iesum et hunc crucifixum .« Et iterum: »Non potui uobis loqui quasi spiritualibus, sed quasi carnalibus, tanquam paruulis in Christo lac uobis potum dedi, non escam .« Sapientibus quoque et perfectis ait ueritas increata: »uobis datum est nosse mysteria regni Dei .« Econtra, rudibus et infirmis ait: »Multa habeo uobis dicere, sed non potestis portare modo .« Hinc ipsa prudenter iniungit: »Nolite sanctum dare canibus, nec margaritas mittatis ante porcos .« Sed mundis animalibus estote similes, que ruminant pariter et ungulam findunt . Debet enim predicator habere uinum et oleum, uirgam et manna, ignem et aquam, singula suo loco congrue proferenda. Principaliter autem ad eruditionem fidei, et ad informationem uite, tanquam ad fundamentum et edificium, debet intendere predicator, confirmando quod dicit auctoritatibus, rationibus et exemplis, ut »funiculus triplex difficile dissoluatur . Quia uero puluis inanis glorie pedibus predicatorum frequenter adheret, debet utique predicator excutere puluerem de pedibus suis , ipsosque compunctionis aqua lauare, ut mundus sit totus, ne forte cum aliis predicauerit, ipse reprobus fiat . Utinam autem in predicationis officio fecerim ipse quod dico, sed tot sum causarum impeditus incursibus, tot negotiorum nexibus irretitus, ut necesse sit diuisum ad singula minorem in singulis inueniri. Contemplari quidem non sinor, sed nec respirare permittor; sic traditus aliis, ut pene penitus mihi uidear esse subtractus. Ne uero pro sollicitudine temporalium, que temporis exigente malitia ualde me grauant, curam spiritualium omnino negligerem, que mihi propter apostolice seruitutis officium magis incumbit, quosdam sermones ad clerum et populum, nunc litterali, nunc uulgari lingua proposui et dictaui, quos ad tue petitionis instantiam, quam per communem filium, fratrem Nicolaum, capellanum meum et monachum tuum, mihi fecisti, deuotioni tue studui destinare, rogans et obsecrans in Christo Iesu, quatenus in orationibus tuis apud iustissimum iudicem et piissimum Patrem me reddas spiritualiter commendatum.





INNOCENTII PAPAE HUIUS NOMINIS TERTII SERMONES DE TEMPORE.



SERMO PRIMUS DOMINICA I ADuENTUS DOMINI. Christi aduentus cur tam diu dilatus sit, de triplici silentio, cur Filius et non Pater aut Spiritus sanctus uenerit, cur de muliere tantum corpus assumpserit humanum, cur tot opprobria et supplicia uoluerit sustinere, et de quadruplici lege.


 Cum uenit plenitudo temporis, misit Deus Filium suum, natum de muliere, factum sub lege, ut eos qui sub lege erant, redimeret .

In propositis uerbis Apostoli quatuor precipue considerare debemus, aduenientis tempus uidelicet et personam, modum et causam. De tempore namque premittitur: Cum uenit plenitudo temporis; de persona subiungitur: Misit Deus Filium suum; de modo subditur: Natum de muliere, factum sub lege; de causa supponitur: Ut eos, qui sub lege erant, redimeret. Tempus autem plenitudinis intelligitur tempus gratie, quod ab aduentu Saluatoris incepit. Tempus utique miserendi, et annus benignitatis. Nam lex per Moysen data est, gratia et ueritas per Iesum Christum facta est . Gratia, id est  remissio peccatorum; ueritas, id est exhibitio promissorum. Per Christum enim peccata deleta sunt, per ipsum promissa completa. Sed cur tam diu distulit uenire medicus ad sanandum egrotum? Utquid non antea mortuus est unus pro populo, ne tota gens periret ? »O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! Quis enim cognouit sensum Domini, aut quis consiliarius eius fuit?«  Disposuit tamen celestis altitudo consilii, ut ideo differret medicus uenire ad sanandum egrotum, ne, si festinus uenisset, putaret egrotus se non medici uirtute, sed nature uigore, et infirmitatis lenitate se sanatum, et sic uilipenderet  medicum, et paruipenderet egritudinem. Presumebat enim peccator de suis uiribus dicens; Non deest qui faciat, sed deest qui precipiat. Et iterum: »Quecunque dixerit nobis Dominus, faciemus et audiemus .« Ut ergo de sua uirtute diffideret, ut magnitudinem infirmitatis agnosceret, ut medici gratiam postularet, distulit Saluator accedere, donec peccator clamaret frequenter, et diceret: »ueni, Domine, et noli tardare; relaxa facinora plebis tue Isrel .«  Porro subtilior, et secretior huius dilationis est ratio, quam Sapiens nobis insinuat: »Dum medium, inquit, silentium tenerent omnia, et nox in suo cursu medium iter perageret, omnipotens sermo tuus, Domine, a regalibus sedibus uenit .« Licet enim aliter et aliter hoc ab aliis et aliis exponatur, congrue tamen potest intelligi primum silentium in lege nature, secundum in lege scripture, tertium in lege gratie. Indidit enim conditor Deus legem naturalem mentibus hominum, ab ipso creationis mundi exordio, geminum continentem mandatum. Unum affirmatiuum, quod ad prestandum beneficia docetur in Euangelio: »Quecunque uultis ut faciant uobis homines, et uos facite illis .« Alterum negatiuum, quod ad uitandum  iniurias legitur in Tobia: »Que tibi odis fieri, alii ne feceris .« Sed lex ista siluit ab initio, cum Cain interfecit fratrem suum Abel , faciens alteri quod sibi nollet fieri. Et sic factum est primum silentium usque ad Moysen, per quem Deus suscitauit testimonium in Iacob, et preceptum posuit in Isrel, dans per eum Decalogum legis in duabus tabulis scriptum , altera continente dilectionem Dei, reliqua proximi. »In quibus duobus mandatis tota lex pendet et prophete .« Sed lex ista siluit ab initio, cum populus uitulum conflatilem adorauit contra primum legis mandatum, adorans deos alienos . Et sic factum est secundum silentium  legis usque ad Christum, qui misertus adueniens contulit legem gratie, scribens eam in cordibus hominum digito Dei. Sed lex ista silebit in ultimo, cum reuelabitur »filius iniquitatis, qui extollitur super omne quod dicitur, aut quod colitur Deus .« Et forte iam silet, »quia superabundauit iniquitas, et refrixit caritas multorum .« uix est qui faciat bonum, uix est usque ad unum. In prima uero lege contulit Deus homini posse, in secunda nosse, in tertia  uelle. In prima contulit potentiam per naturam, in secunda scientiam per Scripturam, in tertia uoluntatem per gratiam. Premisit itaque Deus legem naturalem, per quam conuinceret transgressorem, ne fortassis excusationem pretenderet, dicens: Cecidi quidem, quia stare non potui . Sed tollitur excusatio; quia per bonum nature potuit in bonum stare, sed noluit: premisit et legem scriptam, per quam conuinceret presumptorem, ne fortassis excusationem pretenderet. dicens: Cecidi quidem, quia stare nesciui. Sed tollitur excusatio per documentum Scripture. Nouit a malo declinare, sed noluit. Et ideo post utramque legem, scilicet tempore congruo, »cum uidelicet nox culpe medium iter acciperet, uel perageret, omnipotens sermo  tuus uenit ,« id est, »uerbum caro factum est ,« et contulit legem gratie, ut quod homo poterat per naturam, et nouerat per scripturam, impleret per gratiam. Non quia et ante quidam gratiam non habuissent, sed pauci, quia plures timore quam amore, plures ut serui quam ut liberi seruiebant. Unde in descensu angeli aqua mouebatur, sed unicus sanabatur . uerum Samaritanus appropians uulnerato, eius uulnera, infundens uinum et oleum, alligauit, quem sacerdos et leuita uidentes immisericorditer preterierant . Eliseus quoque premisit baculum ad suscitandum filium Sunamitidis, per quem cum ille non surgeret, et ipsemet inde uenit, contrahens se puero coaptauit, et sic mortuus exsurrexit  .

Cum ergo uenit plenitudo temporis, misit Deus Filium suum. Misit illuc ubi erat, sed misit secundum humanitatem, ubi erat secundum diuinitatem. Nam »in mundo erat, et mundus per ipsum factus est, et mundus eum non cognouit. In propria uenit, et sui eum non receperunt. Quotquot autem receperunt eum, dedit eis potestatem filios Dei fieri .«

Sed cum »tres sint qui dant testimonium in celo, Pater, uerbum, et Spritus sanctus ,« cur Pater ipse non uenit, aut Spritium sanctum non misit? Cur potius Filium destinauit? »O altitudo diuitiarum sapientie, et scientie Dei, quam incomprehensibilia  sunt iudicia eius, et inuestigabiles uie eius! Quis enim cognouit sensum Domini, aut quis consiliarius eius fuit?«  Disposuit tamen altitudo celestis consilii, ut Deus qui in sapientia sua mundum creauerat, secundum illud: Omnia in sapientia fecit Deus , ipse mundum in eadem sapientia recrearet. Hec enim est mulier euangelica , qui accendit lucernam, ut drachmam decimam, que perdita fuerat, primum inueniret, proprium sibi filiationis nomen reseruans, ut qui erat in deitate Filius Dei, fieret in humanitate filius hominis. Porro subtilior etsi secretior huius missionis est ratio, quam propheta nobis insinuat: »Si propter me, inquit, orta est tempestas, mittite me in mare .« Licet  enim hoc aliter et aliter ab aliis exponatur, congrue tamen potest intelligi. Prima tempestas orat est in empyreo celo, secunda in paradiso. Prima inter angelos, secunda inter homines. Prima namque tempestas fuit tumor superbie, per quem Lucifer uoluit ad equalitatem Dei ascendere, iuxta quod ait. »Ascendam in celum, et ponam sedem meam ad aquilonem, et ero similis Altissimo .« Sed uolens ascendere, cecidit, secundum illud: »Quomodo cecidisti, Lucifer, qui mane oriebaris?«  Secunda tempestas fuit ardor cupiditatis, per quem homo Dei scientiam concupiuit, iuxta quod serpens illis promiserat: »Eritis sicut dii, scientes bonum et malum .« Sed concupiscens alienum, amisit proprium, secundum illud:  »Homo quidam descendebat ab Ierusalem in Iericho, et incidit in latrones,« etc. . Hec duo uitia sunt radix et origo omnium malorum, omnium uitiorum. Nam de superbia legitur: »Initium peccati est superbia .« De cupiditate dicit Apostolus: »Radix omnium malorum est cupiditas .« uerum in sancta et indiuidua Trinitate, Patri attribuitur unitas, propter principium; Filio attribuitur equalitas, propter medium; Spiritui sancto attribuitur connexio, propter consortium. Prima ergo tempestas, que orta est inter angelos propter Dei equalitatem, ipsa est orta propter Filium, qui secundum Apostolum, »non rapinam arbitratus est esse se equalem Deo .« Sed in Trinitate Patri attribuitur potentia, Filio sapientia,  Spiritui sancto dilectio. Secunda ergo tempestas, que orta est inter homines propter Dei scientiam, ipsa quoque orta est propter Filium; qui secundum Apostolum »est Dei uirtus et sapientia .« Porro qui occasionem damni dat, et damnum dedisse uidetur. Ideoque uerus Ionas, id est Christus spiritualiter missus est in hoc mare magnum et spatiosum, id est in mundum, in quo fuit absorptus a ceto, id est sepultus in monumento. Iuxta quod ait: »Sicut fuit Ionas tribus diebus, et tribus noctibus in uentre ceti, ita Filius hominis tribus diebus et tribus noctibus erit in corde terre .« Hinc alibi dicit: »ueni in altitudinem maris, et tempestas demersit me .«  Ut sic repararet que in celis et que in terris sunt, id est ruinam angelicam et casum humanum.

Misit ergo Deus Filium suum natum de muliere, factum sub lege. De muliere natus est, id est de uirgine, quia mulier propter sexum, uirgo propter integritatem censetur. Unde propheta: »Nouum, inquit, faciet Dominus super terram, mulier circumdabit uirum gremio uteri sui ; et alius: »Ecce uirgo concipiet et pariet filium, et uocabitur nomen eius Emmanuel .«

Sed cur in similitudine carnis peccati de muliere corpus assumpsit, et non potius ex alia sibi materia nouum corpus formauit; ut sicut primus Adam factus est a Deo, ita et fieret secundus? »O altitudo diuitiarum sapientie et scientie Dei, quam incomprehensibilia  sunt iudicia eius, et inuestigabiles uie eius! Quis cognouit sensum Domini, aut quis consiliarius eius fuit?«  Disposuit enim altitudo celestis consilii ut, sicut per mulierem mors intrauerat in orbem, ita per mulierem uita rediret ad orbem; ut unde mors oriebatur, inde uita resurgeret.

Porro subtilior et secretior huius assumptionis est ratio, quam Apostolus nobis insinuat, dicens: »Nusquam angelos apprehendit, sed semen Abrahe apprehendit .« Licet enim aliter et aliter ab aliis assignetur, cur Dominus non angelicam, sed humanam naturam assumpsit, siue quod angelus per se corruit, quia sine suggestione peccauit; homo uero per alium, quia diaboli persuasione  deliquit; siue quod humana natura cecidit tota, quoniam in radice peccauit; angelica uero non peccauit tota; quia pars in sua felicitate permansit.

Potest tamen subtilis indagator conuenienter etiam intelligere, quod Adam peccauit in patrem, Eua peccauit in filium, Lucifer autem peccauit in Spiritum sanctum. Sed qui peccat in Patrem, remittetur ei; qui peccat in Filium, remittetur ei; qui uero peccat in Spiritum sanctum, non remittetur ei, neque in hoc seculo, neque in futuro . Ideoque Deus non naturam angelicam, sed humanam assumpsit. Quod autem in assumpsibile fuit, incurabile mansit. Nam inde curatum est, unde susceptum, et propterea corpus simul sumpsit et animam, ut animam simul curaret  et corpus. Oportuit ergo ut de illo genere carnem assumeret, quod uoluit per assumptam carnem curare; de illius quoque semine, cui facta fuerat promissio: »In semine tuo benedicentur omnes gentes .«

Quam utique carnem ideo assumpsit de uirgine, ne per carnis concupiscentiam peccatum traheret, quod per carnis munditiam debebat auferre. Unde, »cum esset desponsata mater Iesu Maria Ioseph, antequam conuenirent, inuenta est in utero habens de Spiritu sancto .« Cetere siquidem mulieres concipiunt non desponsate, sed traducte; non in pudore uirginitatis, sed in feruore libidinis; non in gratiam sed in culpam: sed ista concepit,  non traducta, sed desponsata. Unde, »cum esset desponsata mater Iesu Maria Ioseph,« non in feruore libidinis, sed in pudore uirginitatis. Unde, »antequam conuenirent inuenta est in utero habens,« non in culpam, sed in gratiam, quia »de Spiritu sancto« concepit.

 uoluitque Dominus in sua conceptione totum humane conditionis modum implere. Primus enim modus humane conditionis fuit, ut homo fieret nec de masculo, nec de femina, sicut Adam. Secundus modus fuit, ut homo fieret non de femina, sed de masculo, sicut Eua. Tertius fuit, ut homo fieret de masculo, sicut Christus; quem decebat ut secundum  humanitatem nasceretur de matre sine matre.

Misit ergo Deus Filium suum natum de muliere, factum sub lege: non simpliciter factum, sed factum sub lege, id est legi subiectum. Legi namque se subdidit, qui legem condidit; non tamen ex debito, sed tantum ex beneplacito; quia secundum legem octaua die circumcisus fuit, et quadragesimo in templo redemptus fuit , ut eos qui sub lege erant, redimeret.

Est autem, ut probem, lex nature et lex scripture; lex gratie, et lex culpe: quas tempore nos docet Apostolus. Primam, »Cum gentes ea que legis sunt naturaliter faciunt, ipsi sibi sunt lex ;« secundum, »Lex subintrauit, ut abundaret  delictum ;« tertiam, »Exclusa est gloriatio tua .« Per quam legem? factorum? Non, sed per legem fidei; quartam, »uideo aliam legem in membris meis, repugnantem legi mentis mee, et captiuantem me in lege peccati .« Factus est ergo sub lege peccati Christus, ut redimeret eos, qui erant sub lege culpe, reparans eos, qui erant sub lege scripture, per legem gratie.

Sed cur non dixit Deus et refecit, »sicut mandauit et creata sunt?«  Cur pro redemptione nostra dignatus est tot supplicia et opprobria sustinere? »O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! Quis cognouit sensum  Domini, aut quis consiliarius eius fuit?«  Disposuit tamen celestis altitudo consilii, ut per mortem suam genus humanum redimeret, quatenus inimicos ad caritatem accenderet, superbos ad humanitatem reduceret. Quid enim nos magis ad caritatem accenderet, quando quod »proprio Filio suo non pepercit Deus, sed pro nobis omnibus tradidit illum?«  »Maiorem enim caritatem nemo habet, quam ut animam suam ponat quis pro amicis suis .« Quid magis nos ad humilitatem inuitat, quando quod ille, qui »cum in forma Dei esset, non rapinam arbitratus est esse se equalem Deo, sed exinaniuit se formam serui accipiens, factus obediens usque ad mortem,  mortem autem crucis?«  Porro subtilior et secretior est huius redemptionis ratio, quam Psalmista nobis insinuat dicens: »Misericordia et ueritas obuiauerunt sibi, iustitia et pax complexe sunt se .« Licet enim aliter et aliter, hoc ab aliis exponatur, congrue tamen potest intelligi, quod inter misericordiam et ueritatem difficilis quondam altercatio uertebatur. ueritas autem in adiutorium et consilium sibi iustitiam aduocauit. Misericordia autem consiliatricem et adiutricem sibi pacem asciuit. Ambe communiter diuine sapientie arbitrium elegerunt, qua mediante litigium sopiatur. Partibus igitur in presentia constitutis  misericordia pacis instructa consilio taliter allegauit: Cum Deus summe bonitatis arbitrio fecerit hominem ad imaginem et similitudinem suam , indignum esset, ut tam digna creatura tota periret, ne Deus suo fraudaretur proposito: qui propterea fecit hominem, ut illum cognosceret, cognitum diligeret, et dilectum haberet: sicque fieret inestimabili felicitate beatus. Utquid enim fecerit hominem, quem ex toto nouerat periturum? nulla prorsus utilitas, imo crudelis esset impietas. Non igitur obliuiscatur misereri Deus, neque contineat in ira sua miserationes suas: sed adhuc ei complaceat misereri, si iuxta testimonium Scripturarum nichil eorum que fecit, oderit, et neminem uelit perire. ueritas autem iustitie freta consilio,  respondit hoc modo: Cum Deus inculpabiliter equitatis iudicio propter peccatum hominum clauserit ianuam paradisi, collocans ante paradisum uoluptatis cherubin, et flammeum gladium atque uersatilem , ut angelus arceret diabolum, et ignis homines, indignum esset ut eum reseraret indignis, et sanctum daret canibus, et margaritas proiiceret ante porcos . Reddat ergo retributionem superbis , unicuique secundum merita sua; quia secundum testimonia Scripturarum: »Omnes declinauerunt, simul inutiles facti sunt, non est qui faciat bonum, non est usque ad unum .« Omnes immundi de immundo semine concepti sunt, et apposuerunt  adhuc peccare ei. Ad hoc misericordia prudenter allegans adiecit: Quamuis homo ualde peccauerit, postea tamen penituit perfecte: et ideo quod amisit per culpam, recuperare debet per penitentiam. Iuxta quod Dominus ipse promisit: »Quacunque, inquiens, hora peccator conuersus fuerit, etc., omnium iniquitatum eius non recordabor .« Econtra ueritas respondit in hec uerba: Licet penitentia culpam deleuerit, perfectam tamen innocentiam non restituit, quia remanet fomes peccati, languor nature, tyrannis carnis: et ideo cum possit penam auferre peccatum, non potest gloriam restituere. »Omnes ergo peccauerunt, et egent gloria Dei , ne quis immundus diuino presentetur conspectui. His inter se taliter et taliter  obuiantibus, diuina sapientia cogitationes pacis prouide cogitabat, et uidi quod iustitia lederetur, nisi sufficiens pena pro omnibus solueretur; sed misericordia deperiret, si quemlibet sufficienti pena puniret. Cum ergo Deus iustus sit et misericors, imo cum sit misericordia et iustitia, nec  posset agere contra misericordiam, nec posset agere contra iustitiam, quoniam »omnes uie Domini misericordia et ueritas ,« unde propheta: »Misericordiam et iudicium cantabo tibi, Domine .« Ideo modum inuenerit, per quem utrique satisfaceret, tam misericordie quam iustitie. Iudicauit igitur ut assumeret in se penam pro omnibus, et donaret per se gloriam uniuersis. Ac per hec »iustitia et pax complexe sunt se .« Nullus enim alius inuentus est dignus aperire ianuam paradisi, nisi leo de tribu Iuda, »qui claudit, et nemo aperit; aperit, et nemo claudit .« uix enim cuiquam alii sufficiebat iustitia sua, nedum sufficeret uniuersis; quia nemo sine peccato; nisi solus Deus, dicente Propheta:  »Non intres in iudicium cum seruo tuo, Domine, quia non iustificabitur in conspectu tuo omnis uiuens .« Quapropter ipse Deus factus est homo, quatenus inter Deum et hominem legitime mediaret, utpote qui neutri parti suspectus existeret, utriusque gerens in una persona naturam.

Oportuit igitur, ut Deus sua morte gentem humanam redimeret, ut, sicut per inobedientiam unius hominis peccatores constituti sunt multi, ita per unius hominis obedientiam iusti constituerentur multi .

Hic est serpens eneus exaltatus in eremo, per quem percussi a serpentibus sanabantur .

Hic est summus sacerdos, cuius in morte rei, qui confugerant ad ciuitates refugii, reuertebantur ad propria .

Hic est de quo beatus Iob ait: »In oculis eius quasi hamo Behemoth capiet .« In hamo siquidem sub esca aculeus latet, et in Christo sub humanitate diuinitas latebat. Christus ergo quasi hamo cepit Behemoth, id est diabolum; quia cum caperet escam humanitatis, captus est aculeo diuinitatis, quia commisit manus in eum, in quem nichil iuris habebat, iure amisit illos, in quos aliquid iuris uidebatur habere. Unde quia diabolus hominem in ligno decepit, et homo diabolum in ligno seduxit; et quia mors paradisum intrauit, et  colonos eiecit, uita infernum ingressa est, et captiuos eduxit Mortem igitur de nostra mortalitate suscepit, et uitam nobis de uita sua restituit. Sit ergo Christo laus et honor et gloria qui super omnia est Deus benedictus in secula seculorum. Amen.



SERMO II. IN EADEM DOMINICA. De somno multiplici, a quo surgendum est nobis.


 Hora est iam nos de somno surgere. Nunc enim propior est nostra salus quam cum credidimus .

 Significatio somni multifarie spargitur in Scripturis. Legitur enim somnus uite et somnus mortis. Porro, sicut triplex est uita, uidelicet, corporalis,  spiritualis et eternalis, ita triplex est somnus uite. Primus, qui prouenit ex natura; secundus, qui prouenit ex gratia; tertius, qui consurgit ex gloria. De primo Dominus dixit in Euangelio: »Dormite iam, et requiescite ;« de secundo Sponsa dicit in Cantico canticorum: »Ego dormio, et cor meum uigilat ;« de tertio Propheta in psalmo: »In pace in idipsum dormiam, et requiescam .«

Sic et triplex est somnus mortis, quia triplex est mors, corporalis, spiritualis, et eternalis. De somno mortis corporalis Dominus dicit: »Lazarus amicus noster dormit ;« de somno mortis spiritualis dicit Apostolus: »Exsurge qui dormis, et exsurge a mortuis, et illuminabit te Christus  ;« de somno mortis eternalis inquit Psalmista: »Qui dormit, non adiiciet ut resurgat .«---»Abiit enim Iudas, et laqueo se suspendit .

A somno mortis corporalis resurgunt omnes; a somno mortis spiritualis resurgunt quidam; a somno mortis eternalis resurgunt nulli. Quoniam »omnes quidem resurgemus, sed non omnes immutabimur .« Beati uero qui partem in resurrectione prima habuerint , quia in inferno nulla est redemptio; et minime »resurgent impii in iudicio, neque peccatores resurgent in consilio iustorum .«

Porro somnus mortis spiritualis, tribus modis  contingit: per negligentiam, ignorantiam, et concupiscentiam. De somno negligentie Salomon ait: »Usquequo, piger, dormis? quando exsurges?«  De somno ignorantie dicit Dauid: »Illumina oculos meos, ne unquam obdormiam in morte .« Idem de somno concupiscentie Psalmista testatur: »Dormierunt somnum suum, et nichil inuenerunt omnes uiri diuitiarum in manibus suis .«

De hoc triplici somno dicit Apostolus: Hora est iam nos de somno surgere. Quasi dicat: Surgendum nobis est de somno negligentie. Propter quod addit: quia propior est nostra salus, quam cum credidimus. Surgendum nobis est de somno ignorantie. Propter quod subdit: Quia nox precessit, dies autem  appropinquauit. Surgendum nobis est de somno concupiscentie. Propter quod dicit: Non in commessationibus et ebrietatibus, etc. Et ideo concludit, et interponit ad omnia: Abiiciamus ergo opera tenebrarum, et induamur arma lucis, etc.

Hora est iam nos de somno surgere. Sed dices: Cum semper sit hora surgendi a somno culpe, iuxta quod inquit propheta: »Quacunque hora conuersus fuerit peccator, et cetera; omnium iniquitatum eius non recordabor, dicit Dominus ,« quid est hoc quod dicit Apostolus: Hora est iam nos de somno surgere, tanquam non semper sit hora? Teneamus ergo quod ueritas ait: »uigilate, quia  nescitis diem neque horam .« Et ideo monet Propheta: »Querite Dominum dum inueniri potest, etc. .« Non igitur sibi blandiatur peccator frustra, et dicat: Secure possum ad tempus peccare, quia quacunque hora conuertar, omnium iniquitatum mearum non recordabitur Dominus; quia nescio diem, neque horam. Iusto namque iudicio Dei fit, ut quia cum potest homo conuerti, et non uult, cum uult forte conuerti, non possit. Tunc enim securum est homini penitere, cum potest ipse peccare.

Iam igitur, id est in presenti uita, uel magis in tempore opportuno, surgendum est nobis a somno culpe, quoniam »si in prima uigilia uenerit, et si secunda, uel in tertia uigilia uenerit, et sic inuenerit,  beati sunt serui illi .«

Surgamus igitur fratres et filii dum opportunum tempus et horam competentem hahemus, ab illo triplici somno: quoniam quilibet est mortalis. Certe nichil est magis amicum iniquitati, quam negligentia. Propter quod dicit Scriptura: »Maledictus homo, qui opus Dei negligenter agit .« Quoniam ubi Salomon ait: »Manus in manu non erit innocens ;« econtra consulitur: Semper aliquid operis facito, ut diabolus te inueniat occupatum  . Cum enim Dauid quieuisset a preliis, »et deambularet in solario post meridiem uidit ex aduerso Bethsabee se lauantem, tulitque illam, et dormiuit cum illa .« Propter quam homicidium pariter et adulterium perpetrauit; et qui  uicit in bello, uictus est tandem in pace. Ergo dum tempus habetis, operemini bonum ad omnes . ueniet enim tempus, quando nichil poteritis operari . Iuxta quod ueritas ait: »Ligate manus eius et pedes, et proiicite in tenebras exteriores .«

Surgite etiam fratres a somno ignorantie, quoniam et ipse immortalis existit. Propter quod dicit Scriptura: »Noluit intelligere ut bene ageret; iniquitatem meditatus est in cubili suo .« Et illud: »Ipsi uero non cognouerunt uias meas, quibus iuraui in ira mea, etc. .«---»Propterea populus meus, inquit propheta, captiuus ductus est, quia non habuit scientiam .« Et: »Si cognouissent, nunquam Dominum glorie crucifixissent  .« Hinc error, hinc heresis, hinc perfidia, hinc excusatio in peccatis. Sed ignorans ignorabitur, et negligens negligetur.

Surgendum quoque nobis est a somno concupiscentie, ne forte obdormiamus in uoluptatibus carnis et illecebris mundi; quia »non dormitabit neque dormiet, qui custodit Isrel .« Quasi quidam somnus est uita carnalis, uel conuersatio secularis; quia sicut ille qui somniat se habere multas diuitias, cum euigilat, tristatur, pro eo quod nichil inuenit se habere; sic ille qui diues est in hoc mundo, cum transierit de illo, dolebit, quia nichil secum de illo portabit. »Nudus enim egressus sum  de utero matris mee, nudus reuertar illuc .«---»Nihil quoque intulimus in hunc mundum, haud dubium, quia neque auferre quid possumus .« Nihil enim nobiscum ex hoc mundo deferemus, nisi opera, iuxta quod legitur: »Opera illorum sequuntur illos .« Que si bona fuerint, perducunt angeli ad gloriam; si mala, pertrahunt ad gehennam. Heu quot et quanta mortales de mundane conuersationis amaritudine [al. incertitudine] cogitant, sed sub mortis articulo repente cuncta, que cogitauerant, euanescunt. Propter quod dicit Psalmista: »Exiet spiritus eius, et reuertetur in terram suam, etc. .« Homo quippe qui permanet in peccato, similis est iumento, quod in stercore computrescit; et qui reuertitur ad peccatum,  est quasi canis qui redit ad uomitum .

Quid enim nos miseri cogitamus, quid disponimus, aut quid agimus tota die? Aranearum teximus telas; quoniam euisceramus nosipsos, consumimus dies nostros, et perdimus tempus nostrum in uanis studiis et operibus prauis et uoluptatibus carnis, illecebris mundi, siquidem utriusque concupiscentiam, uidelicet carnis et mundi damnat Apostolus in hoc loco, cum prohibet comessationem et impudicitiam; in quibus carnales homines, id est gulosi et luxuriosi amplius delectantur. Rursum, contentionem, inquit, et emulationem, in quibus homines mundani uersantur, qui contendunt inter se de possessionibus  uel honoribus, et pro his ad inuicem emulantur.

Hora est ergo nos iam de somno surgere, quia propior est nostra salus, quam cum credidimus. Quasi dicat: Non possumus excusationem habere negligendi, quod exspectamus, tanquam nimium differatur. Quia propior est nostra salus quam cum credidimus. In principio namque fidei mundati sumus per baptismum a culpa, nunc autem per meritum digni sumus corona: et ideo magis appropinquauimus ad salutem. uel ideo magis est salus propinqua, quia magis est mors uicina. Nam pretiosa est in conspectu Domini mors sanctorum 

Rursus, hora est iam nos de somno surgere, quia nox precessit, dies autem appropinquauit. Quasi dicat:  Ante aduentum Christi fuit nox erroris infidelitatis et ignorantie; sed iam post aduentum Christi,  dies fidei, ueritatis et gratie rutilauit. Unde iam non possumus excusationem habere, tanquam ignoremus ueritatem occultam. Quia lex per Moysen data est, gratia et ueritas per Iesum Christum facta est . Nam populus gentium, qui ambulabat in tenebris, uidit lucem magnam . Et certe melius est uiam ueritatis non agnoscere, quam post agnitam retroire ; quia seruus sciens uoluntatem Domini sui, et non faciens, uapulabit plagis multis .

Item hora est iam nos de somno surgere, scilicet quia mundus transit et concupiscentia eius . Et ideo non in comessationibus et ebrietatibus, quoad gulam: Non in cubilibus et impudicitiis, quoad luxuriam: Non in contentione et emulatione,  quoad iracundiam et inuidiam, ambulare debemus. Sed induamus Dominum Iesum Christum, in doctrinam Domini nostri Iesu Christi, ut in nouitate spiritus ambulemus.

Abiiciamus ergo opera tenebrarum, id est, peccata, que in tenebris fiunt; quia qui male agit odit lucem , uel que sunt a principe tenebrarum, id est diabolo, uel ad tenebras exteriores transmittunt. Et induamur arma lucis, id est opera bona, que sunt a lucis auctore. Quoniam »omne datum optimum, et omne donum perfectum, desursum est descendens a Patre luminum.« uel, que lucere debent »coram hominibus, ut uidentes opera uestra bona, glorificent Patrem nostrum qui in celis  est .« uel que transeunt tunc ad lucem, per quam »iusti fulgebunt sicut sol in regno Patris eorum ;« sic uidelicet, ut non in tenebris uitiorum, erroris, infidelitatis et ignorantie, sed in die uirtutum, fidei et uirtutis et gratie ambulemus honeste, ut coram Deo et hominibus placeamus. Propterea fratres et filii, qui salutem nostram, id est natiuitatem Saluatoris nostri exspectamus propinquam, qui ad hoc natus est, »ut saluum faceret populum suum a peccatis eorum ,« surgamus a somno peccati, et abiiciamus opera tenebrarum, ut sacrosanctam natiuitatem ipsius digne celebrare possimus, ipso prestante, qui cum Patre et Spiritu sancto uiuit et regnat Deus per omnia secula seculorum.  Amen.



SERMO III. IN EADEM DOMINICA  .


 Aspiciebam in uisu noctis, et ecce in nubibus celi quasi Filius hominis ueniebat .

Daniel propheta, dilectissimi fratres, qui interpretatur uir desiderii, uel uir desideratus, in captiuitate Babylonis positus, hec et alia de incarnatione Christi, per Spiritum sanctum reuelauit, somnia  regis aperuit, et ad illius memoriam que obliuioni tradiderat reuocauit, in quibus uidit et agnouit lapidem paruum abscissum de monte sine manibus, qui mons tantum creuit, ut mons magnus efficeretur, et uniuersum orbem terrarum adimpleret ; qui significauit Dominum nostrum Iesum  Christum, qui hodie per Isaiam prophetam paruulus annuntiatur, sicut scriptum est: »Paruulus enim natus est nobis ,« et paruulus factus est per incarnationem, natiuitatem, mortem ac passionem; magnus et omnipotens apparuit per gloriam resurrectionis et ascensionis; qui per ueritatem in miraculorum mons magnus in hominibus apparuit, et ascendit ad equalitatem Patris ut haberet mansionem. De cuius natiuitate in sua prophetia ista preuidit Daniel propheta, dicens: Aspiciebam in uisu noctis, etc. Omnes prophete, dilectissimi, quasi in exstasi positi, in incarnationem Filii Dei prospiciebant; et quoniam Christi incarnatio post multos annos uentura erat, ideo prophete illam intuentes non in propatulo, sed quasi in absconso  aspiciebant. Quod mater Ecclesia considerabat in desiderio Filii Dei, quando dicebat aspiciens a longe: »Et ecce uideo potentiam Dei, et nebulam totam terram tegentem.« Per potentiam Dei uenientem, Filium Dei in carne uenientem intelligimus; per nebulam, gratiam sancti Spiritus totam terram tegentem significamus. Unde et subditur: »Exite obuiam illi, et dicite ei: Nuntia nobis si tu es ipse qui uenturus es in populo Isrel.« Et secundum hanc significationem Daniel propheta dicit: Aspiciebam in uisu noctis, etc. Quod autem in uisu noctis aspicitur, non ita aperte cognoscitur sicut in claritate diei.

Sed sciendum est nobis, quoniam nox in Scriptura  diuina septem modis intelligitur. Est autem nox tempus, quod est contrarium diei; quia omne tempus quod Deus constituit et ordinauit, aut est dies aut est nox; que duo dicuntur contraria a dialecticis et immediata, quia ad predicationem unius sequitur remotio alterius; dies enim nobis data est ad laborem, nox autem ad requiem. Unde et in Genesi legitur: »Sementis et messis, frigus et estus, estas et hiems, nox et dies non requiescunt ,« quia hominibus subseruiunt. In hac eadem significatione accipitur Isaias, ubi legitur: »Custos qui de nocte, custos qui de nocte? Et dixit custos: uenit mane et nox. Si me queritis, querite; conuertimini et uenite .« Quod sic est intelligendum: Deus qui custos es, qui de nocte in carne nasci  uoluisti, et iterum de nocte ad passionem deduci permisisti. Et dixit custos: uenit mane mane fidelibus meis, nox autem infidelibus. Si me queritis, querite fide et operibus; conuertimini ad me et uenite.

Secundo modo nox accipitur pro peccato, ut in Canticis canticorum: »In lectulo meo per noctem quesiui quem diligit anima mea; quesiui illum et non inueni ;« quia homo dum in peccatis est, Deum non preualet inuenire. Tertio modo nox accipitur pro Iuda et pro misera plebe Iudeorum. Unde Psalmista: »Nox nocti indicat scientiam .« Quod sic est intelligendum, nox nocti indicat scientiam, scilicet Iudas, qui nox fuit, obscurus et tenebrosus scientiam Dei, hoc est Filium Dei, tradidit nocti Iudeorum. Quarto modo  nox accipitur pro tempore illo quod fuit sub lege, in quo fuit uelatum et absconsum mysterium incarnationis Domini nostri Iesu Christi. De qua nocte Paulus dicit: »Nox precessit, dies autem appropinquauit, abiiciamus opera tenebrarum, et induamur arma lucis, sicut in die honeste ambulemus .« Nox precessit, id est tempus quod fuit sub lege, quod erat quasi, nox abiit; dies autem appropinquauit, id est claritas incarnationis Domini nostri Iesu Christi accessit.

Quinto modo nox accipitur pro diabolo, sicut scriptum est: »Dum medium silentium tenerent omnia, et nox in suo cursu medium iter haberet, omnipotens sermo tuus, Domine, a regalibus sedibus ueniens, factus est nobis adiutor in tribulationibus  .« Tria fuere silentia, et noctis similiter tria fuere silentia, et noctis similiter tria fuere curricula. Nullum etenim potest dici medium, quod non habet duo collateralia; et hoc modo rationabiliter tria probantur fuisse silentia. Primum silentium fuit, primo parente proiecto ex paradiso, usque ad tempus illud quo Deus legem dedit Moysi. Tunc corruptum fuit primum silentium postquam humana natura legem accepit diuinam. Sed quoniam non diu illam procurare studuit Creatoris dimisso precepto, sicut per Psalmistam dicitur: »Omnes declinauerunt, simul inutiles facti; non est qui faciat bonum, non est usque ad unum ;« tunc medium silentium subiit, in quo  nox, id est diabolus, iter arripuit; et ita in secundo medium iter accepit. Quod silentium tantum habuit spatii, usque dum angeli de celo descenderent, et pastoribus Deum natum annuntiarent. Tunc medium silentium corruptum fuit, quando chorus anigelicus: Gloria in excelsis Deo, et in terra pax hominibus bone uoluntatis , cantauerunt. Tertium silentium fuit quando tribus diebus caro Christi in sepulcro iacuit; sed non diu durauit, quia facta resurrectione, fidelium congregatio cum Psalmista nouum canticum decantauit .

Sexto modo nox accipitur pro uita presentis temporis, quia ad comparationem eterne uite, uita istius seculi nox et obscuritas deputatur. Unde in Psalmo: »Mane astabo tibi et uidebo .«  Et in Cantico canticorum: »Duo ubera tua sicut duo hinnuli capree gemelli, qui pascuntur in liliis, donec aspiret dies et inclinentur umbre .« Septimo modo nox accipitur pro secreta prophetarum reuelatione, ut in Psalmo: »Et posuit tenebras latibulum suum, in circuitu eius tabernaculum eius .« Per latibulum Filii Dei, incarnationem illius intelligimus; quam posuit tenebras, hoc est quasi absconse sanctam, quia non fuit notum ulli demoniorum, uiscera Marie tibi, Christe, fuisse cubile. »Nam si cognouissent, nunquam Dominum glorie crucifixissent .« Et secundum hanc significationem Daniel propheta dicit: Aspiciebam in uisu noctis, et ecce in nubibus celi quasi Filius hominis ueniebat.

 Nubes in Scriptura diuina diuersas significationes habet. Primo modo nubes ponitur pro uirgine Maria, sicut scriptum est: »Ascendet Dominus super leuem nubem, et ingredietur Aegyptum, et idola Aegypti commouebuntur .« Secundo modo nubes ponitur pro diuine gratie infusione, sicut per Psalmistam dicitur: »Pre fulgore in conspectu eius nubes transierunt, grando et carbones ignis .« Tertio modo nubes ponitur pro diuina manifestatione: »Ecce nubes lucida obumbrauit eos .« Et mox de nube dicitur: »Hic est Filius meus dilectus, in quo mihi bene complacui .« Quarto modo nubes accipitur pro summi Patris benedictione, ut est illud: »Et nubes suscepit eum ab oculis eorum .« Quinto  modo nubes dicitur pro prophetis, unde: »Rorate celi desuper, et nubes pluant iustum, et terra germinet Saluatorem .« Et Psalmista: »Tenebrosa aqua in nubibus eris ,« hoc est obscura scientia in prophetis. Et secundum hoc Daniel per prophetiam dicit: Et ecce in nubibus celi quasi Filius hominis ueniebat; Filius hominis, id est filius uirginis Marie, de quo dicitur: »Nemo ascendit in celum, nisi qui de celo ascendit Filius hominis .« Qui est in celis Filius hominis, idem est qui et Filius Dei dictus est secundum naturam diuinam, qua compar est Patri; Filius hominis secundum humanam, qua non est ei equalis;  cuius humana natiuitas longo tempore fuit prenotata, ut est illud in libro Geneseos: »Septuplum ultio dabitur de Cain, de Lamech uero septuagies septies .« Hic est Cain qui Abel fratrem suum interfecit, impius fratricida qui eterne maledictionis meruit anathema. Cain interpretatur possessor, et significat Adam primum parentem nostrum, qui a Dei possessione proiectus, sui Creatoris misericordia indigebat. Sed pro eo septuplum ultio danda promittitur, quia ad eius reparationem Filius Dei per septiformem gratiam Spiritus sancti uoluit incarnari. De Lamech uero septuagies septies. Hic est Lamech qui Cain interfecit, et puerum suum manibus oppressit, sicut ipse dicit: »Occidi uirum in uulnus meum, et adolescentulum in liuore meo  . »Lamech interpretatur adiutorium et significat Adam primum parentem nostrum, quia adiutorio Dei destitutus, sui Creatoris suffragium cupiebat. Sed ut peccatum Lamech, id est peccatum primi parentis nostri purgaretur, septuagies septies ultio manifesta describitur, quod ab Adam usque ad Christum septuaginta et septem generationes inueniuntur; ex quibus generationibus Filii Dei per humanam naturam defluens peccatum Lamech, hoc est totius mundi, hodierna die sua natiuitate deleuit; qui uiuit et regnat cum Patre et Spiritu sancto per uniuersa secula seculorum. Amen.



SERMO Iu. DOMINICA SECUNDA IN ADuENTU DOMINI. Christus cur propheta magnus dicatur, quadruplex aduentus Christi, de quadruplici acceptione Hierosolymorum, de quadruplici pace, denique de quadruplici Ecclesie renouatione.


 Ecce ueniet propheta magnus, et ipse renouabit Hierusalem. Propheta magnus intelligitur Christus, de quo legitur in Deuteronomio : »Prophetam suscitabit uobis Dominus de fratribus uestris: ipsum tanquam me audietis.« Et de quo in Euangelio dicitur: »Propheta magnus surrexit in nobis.« Et »Quia Deus uisitauit plebem suam .« Christus aut appellatur propheta, tum propter intelligentiam occultorum, tum propter scientiam futurorum, Deus scientiarum, Dominus occultus, occultorum omnium indagator, qui scrutatur renes et corda , cuius oculis omnia nuda sunt et aperta. »uiuus est enim sermo Dei et efficax, et penetrabilior omni gladio ancipiti, pertingens usque ad diuisionem spiritus et anime,  compagum quoque et medullarum, et discretor cogitationum et intentionum cordis: et non est ulla creatura inuisibilis in conspectu eius .« »In quo omnes thesauri sapientie et scientie Dei sunt absconditi .« Dicitur ergo propheta,  tum quia reuelauit occulta, iuxta quod inquit: »Omnia quecunque audiui a Patre meo nota feci uobis .« Tum quia predixit futura, secundum quod ait: »Dixi uobis prius quam fiat, ut cum factum fuerit, credatis .«

Magnus ergo censetur propheta, non solum quia Dominus prophetarum, sed quia spiritum et totum accepit, et semper habuit. Nam soli Christo datus est spiritus sine mensura , »in quo plenitudo diuinitatis habitat corporaliter ;« ceteri uero de plenitudine eius accipiunt . Quia »unguentum a capite eius descendit in barbam et a barba in oram uestimenti defluit .« Solus enim Christus Spiritum semper  habuit permanentem. »Super quem, inquit, uideris Spiritum descendentem et manentem, hic est qui baptizat, etc. .«---»Requieuit enim super eum spiritus sapientie et intellectus ,« et que sequuntur. Ceteri uero non semper, sed ad  horam spiritum habuerunt, secundum quod Eliseus inquit Giezi: »Dimitte illam, anima enim eius in amaritudine est, et Dominus celauit hoc a me et non indicauit mihi .«---»Spiritus enim ubi uult spirat, diuidens singulis prout uult .

ueniet ergo propheta magnus. Quatuor Redemptoris aduentus Scriptura sacra distinguit. Primum in nube, secundum in rore, tertium in turbine, quartum in igne. In nube carnis, in rore gratie, in turbine mortis, in igne iudicii. In nube carnis, ut mundum redimeret. In rore gratie, ut spiritum illuminet. In turbine mortis, ut corpus incineret. In igne iudicii, ut seculum iudicet. De primo: »Exiui a Patre et ueni in mundum, iterum relinquo mundum,  et uado ad Patrem .« ueniet autem in nube carnis. Unde propheta: »Ascendet Dominus super leuem nubem ,« id est, assumet carnem a peccatis immunem, et intrabit in Aegyptum, id est descendet in mundum. Hic est enim angelus ille qui, secundum Apocalypsim Ioannis , »descendit de celo, amictus nube,« quia uenit ad nos calceata Deitas, id est nube carnis obtecta.

De secundo: »Si quis diligit me, sermonem meum seruabit,« etc.  uenit autem in rore gratie, unde Psalmista: »Sicut ros Hermon qui descendit in montem Sion .« Hermon enim interpretatur lumen exaltatum. Is est enim Christus  »lux uera que illuminat omnem hominem uenientem in hunc mundum ,« prius exaltatus in cruce, deinde exaltatus in celo. Sicut ipse dicit in Euangelio: »Cum exaltatus fuero a terra, omnia traham ad me ipsum .« A quo ros gratie descendit in montem Sion, id est, in animam celesti speculatione sublimem. De cuius aduentu dicitur per prophetam: »Rorate celi desuper, et nubes pluant Iustum .« Et iterum: »Descendet sicut pluuia in uellus,« etc.  De tertio: »Cum uenerit et pulsauerit, confestim aperiant ei .« ueniet enim in turbine mortis. Turbo quippe dicitur a turbando. Quid autem conturbat magis quam mors, unde Scriptura: »O mors, quam amara est memoria tua.«  Quocirca Dominus ait: »Tristis est anima mea usque ad mortem .« Et iterum: »Anima mea turbata est .« Et quid dicam? »Pater saluifica me ex hac hora .« De quarto: »uidebitis Filium Hominis uenientem in nubibus celi .« ueniet autem in igne iudicii, unde Psalmus: »Ignis ante eum preibit, et inflammabit in circuitu inimicos eius ;« et iterum: »Ignis in conspectu eius ardebit,« etc.  Hos quatuor Redemptoris aduentus representat Ecclesia in quatuor Dominicis de aduentu Domini, non solum numero dierum, sed etiam ratione officiorum.

Quod etiam designatur per quatuor uersus primi responsorii de aduentu, qui sunt: Quique terrigene,  etc., Qui sedes super cherubin, etc., Tollite portas, etc., Gloria Patri, etc., sicut prudens indagator intelligit, qui nouit sugere mel de petra, oleumque de saxo durissimo .

ueniet ergo propheta magnus, etc. Scitis, karissimi, quod Hierusalem quatuor modis accipitur, secundum quatuor theologicos intellectus, historicum, allegoricum, tropologicum, et anagogicum. Est enim Hierusalem superior et inferior, interior et exterior. Celestis uidelicet et terrestris, spiritualis et corporalis. Superior est in patria, inferior est in uia, interior est in anima, exterior est in Syria. Superior est Ecclesia triumphans, de qua dicit Apostolus: »Illa, que sursum est, Hierusalem libera est, que est mater nostra «  Inferior est Ecclesia militantium de qua dicit propheta: »Surge, illuminare Hierusalem, etc. .« Interior est fidelis anima, de qua dicitur: »Dabo in Sion salutem, et in Hierusalem gloriam meam .« Exterior est miserabilis Hierosolyma, de qua dicitur: »Hierusalem, Hierusalem que occidis prophetas et lapidas eos, qui ad te missi sunt .« Hierusalem quippe uisio pacis interpretatur. Est autem pax peccatorum, pax conuersorum, pax iustorum, et pax beatorum. Pax peccatorum in uitiis, pax conuersorum in moribus, pax iustorum in gratia, pax beatorum in gloria. De pace peccatorum in uitiis, dicit Psalmista: »Zelaui in peccatoribus pacem peccatorum uidens .« Hanc autem pacem uidit Hierusalem exterior, id est miserabilis Hierosolyma, quam modo possident peccatores, qui de uanitate conueniunt in idipsum. De pace conuersorum in moribus, inquit Apostolus: »Christus est pax nostra, qui fecit utraque unum, ut duos condat in semetipso parietes, in uno nouo homine faciens pacem .« Hanc pacem uidet Hierusalem inferior, id est Ecclesia militantium, qui ambulant in domo Domini cum consensu . De pace iustorum in gratia Dominus ait: »Pacem meam do uobis, pacem meam relinquo uobis, non quomodo mundus dat, ego do uobis .« Hanc autem pacem uidet Hierusalem interior, id est fidelis anima. Quia »fructus spiritus est: caritas,  gaudium, pax, patientia .« De pace beatorum in gloria dicit Propheta: »In pace in idipsum dormiam et requiescam .« Hanc autem pacem uidet Hierusalem superior, id est Ecclesia triumphantium, quoniam inter electos est pax super pacem. Porro pacem temporis instanter oramus, dicentes: »Da pacem, Domine, in diebus nostris,« sed eam peccatis exigentibus fere nusquam habemus; quia, »sustinuimus pacem et non uenit, quesiuimus bona et ecce turbatio .« Quatuor autem modis Hierusalem, id est Ecclesia renouatur: sacramentis, moribus, miraculis et mandatis. De renouatione sacramentorum Moyses inquit in lege: »uetustissima ueterum comedetis, et nouis superuenientibus uetera proiicietis .« uetustissima sunt moralia, uetera sunt legalia, noua sunt euangelica. Nos ergo uetustissima ueterum, id est moralia precepta comedimus, hoc est ad nutrimentum spiritualis uite seruanda suscipimus, sed superuenientibus nouis, id est euangelicis sacramentis, proiicimus uetera, id est legalia, ut agnum paschalem, superueniente corpore Christi, et circumcisionem, superueniente baptismo. Nam cum ueritas uenit, figura cessauit, et euanuit umbra, cum lumen refulsit. Propter quod dicit Apostolus: »uetera transierunt, et ecce noua facta sunt omnia .« O quam utilis renouatio, que legalia mutauit in Euangelica! Legalia namque significabant, et non iustificabant. Propter quod dicit Apostolus: »Abraham signum accepit circumcisionis,  signaculum iustitie fidei .« Euangelica uero significabant et iustificabant. Propter quod dicit Apostolus de baptismo: »Quia sepulti sumus cum illo per baptismum in mortem .« Et Dominus in Euangelio: »Qui crediderit et baptizatus fuerit, saluus erit .« Illa quidem egritudinem ostenderant, sed salutem non conferebant. Propter quod inquit propheta: »Dedi eis precepta non bona et iustificationes non bonas, in quibus non uiuant .« Cui consonat Apostolus dicens: »Lex neminem ad perfectum adduxit .« Imo, »lux subintrauit, ut abundaret delictum .« Hec autem ostendunt infirmitatem, et conferunt sanitatem. Propter  quod Dominus inquit in Euangelio: »uenite ad me omnes qui laboratis et onerati estis, et ego reficiam uos, et inuenietis requiem animabus uestris. Iugum enim meum suaue est, et onus meum leue .« Hic est Samaritanus, qui appropians uulnerato superinfundit uinum et oleum, quem prius sacerdos et leuita uidentes dimiserant incuratum . uenit ergo propheta magnus, et ipse renouabit Hierusalem. De renouatione morum dicit Apostolus: »Exuite ueterem hominem cum actibus suis, et induite nouum, qui secundum Deum creatus est, in iustitia et sanctitate ueritatis .« uetustas hominis intelligitur culpa, nouitas hominis intelligitur gratia. Illa contrahitur originaliter ab Adam, hec confertur liberaliter per  Iesum. Per illam animus deformatur, per hanc reformatur. Exuamus itaque ueterem hominem cum actibus suis, id est deponamus uetustatem culpe, quam contraximus ab Adam, cum actibus suis, id est cum uitiis et peccatis, et induamus nouum hominem qui secundum Deum creatus est, id est assumamus nouitatem gratie, que confertur per Christum, et in nouitate spiritus ambulemus , secundum quod premisit Apostolus: »Renouamini spiritu mentis uestre .« Propter quod alibi dicit: »Expurgate uetus fermentum ut sitis noua conspersio, sicut estis azymi. Itaque epulemur, non in fermento ueteri, neque in fermento malitie et nequitie, sed in azymis sinceritatis et ueritatis .« Quam utilis renouatio, que uitiosos efficit  uirtuosos. In tantum enim inueterauerant homines per peccatum, ut etiam mutauerint »gloriam incorruptibilis Dei, in similitudinem imaginis corruptibilis hominis, et uolucrum et quadrupedum et serpentium .« Sed Christus adueniens perdidit idololatriam, secundum illud propheticum: »Eleuabitur Dominus solus in die illa, et idola penitus conterentur. In illa die proiiciet homo idola argenti sui, et simulacrum auri sui, que fecerat sibi, ut adoraret talpas et uespertiliones .« ueniens autem »pax nostra, qui fecit utraque unum, et medium parietem inimicitie soluens,« abstulit ceremoniam a Iudeis, et idololatriam, a gentibus; »ut duos condat in semetipso parietes in lapide angulari, in uno nouo homine, faciens  pacem « inter ipsos et Deum.

uenit ergo propheta magnus, et ipse renouabit Hierusalem. De renouatione miraculorum inquit Scriptura: »Innoua signa, et immuta mirabilia .« Signa sunt sacramenta, mirabilia sunt prodigia. Signa igitur, id est sacramenta Dominus innouauit, et mirabilia, id est prodigia immutauit. Nam primus Adam fuit de uirgine terra factus, secundus Adam fuit factus de uirgine femina. Primus Adam fuit uir in ipsa creatione, secundus Adam fuit uir in ipsa conceptione, sicut propheta predixerat: »Nouum faciet Dominus super terram, femina circumdabit uirum gremio uteri sui .« De latere primi Ade dormientis formata est Eua. De latere secundi Ade  morientis formata est Ecclesia. Protoplastus et Eua fuerunt duo in carne una , Christus et Ecclesia duo sunt in corpore uno. Illi duo in una natura, isti duo in una persona. O quam utilis renouatio, per quam »ceci uident, claudi ambulant, leprosi mundantur, surdi audiunt, mortui resurgunt, pauperes euangelizantur!« 

uenit ergo propheta magnus, et ipse renouabit Hierusalem. De renouatione mandatorum inquit propheta: »Ecce dies ueniunt, dicit Dominus, et consummabo testamentum nouum super domum Isrel, et super domum Iuda, non secundum testamentum, quod feci patribus eorum in die qua apprehendi manum illorum, ut educerem eos de  terra Aegypti; sed dabo leges meas in mentes eorum, et in corda eorum superscribam eas .« Lex quippe uetus scripta fuit in tabulis lapideis, lex autem noua in tabulis cordis. Illa dabatur duris, ista deuotis; illa incredulis, ista fidelibus. Propterea Dominus inquit in Euangelio: »Mandatum nouum do uobis, ut diligatis inuicem, sicut dilexi uos .« Auditis quia dictum est antiquis: »Diliges proximum tuum, et odio habebis inimicum tuum. Ego autem dico uobis: Diligite inimicos uestros, benefacite his qui oderunt uos; et orate pro persequentibus et calumniantibus uos .« O quam utilis renouatio, per quam iniuria mutatur in gratiam! Lex quippe uetus reddebat »oculum pro oculo, dentem pro dente, manum  pro manu .« Lex noua precipit: »Si percusserit te quis in unam maxillam, prebe ei et alteram; si abstulerit tibi tunicam, da ei et pallium; si angariauerit te mille passus, uade cum eo et alia duo .« »Lex enim per Moysen data est: gratia et ueritas per Iesum Christum facta est .«

uenit ergo propheta magnus, et ipse renouabit Hierusalem.  »Cum autem uenerit Filius hominis in sede maiestatis sue ,« tunc Hierusalem, id est Ecclesiam perfectissime renouabit. Sicut Ioannes in Apocalypsi  testatur: »uidi ciuitatem sanctam Hierusalem nouam, descendentem de celo, a Deo paratam, et stola circumdatam, sicut sponsam ornatam uiro suo. Et dixit qui sedebat in throno: Ecce noua facio omnia.«



SERMO u. IN EADEM DOMINICA  .


 Cum audisset Ioannes in uinculis opera Christi, mittens duos de discipulis suis ait illi: Tu es qui uenturus es, an alium exspectamus? 

Mirum fortasse uidetur quod Ioannes Baptista, qui Christum predixit uenturum et ostendit presentem: »Ecce,« inquit, »Agnus Dei, eccequi tollit peccata mundi ; hic est de quo dixi uobis, ueniet fortior me post me, cuius non sum dignus corrigiam calceamenti soluere ;« nunc quasi dubitans per discipulos suos querit: Tu es qui uenturus es, an alium exspectamus? Propter quam dubitationem quidam errauerunt, dicentes Ioannem esse damnatum, quia qui primo credidit, postea dubitauit. uerum cum ipse Christus errorem istum damnauerit, dicens: »Quid existis in desertum uidere?  prophetam? etiam dico uobis et plus quam prophetam, inter natos mulierum non surrexit maior Ioanne Baptista ;« querendum est nobis, quomodo locum istum intelligere debeamus. Sane locus iste duobus modis a sanctis Patribus inuenitur expositus, uidelicet de aduentu in mundum qui tunc erat preteritus, et de aduentu ad infernum qui tunc erat futurus. Iuxta primam expositionem non dubitauit Ioannes, sed dubitauerunt discipuli. Unde discipuli non pro Ioanne, sed pro se interrogauerunt dicentes: An alium exspectamus? Non dixerunt: An alium Ioannes exspectat? sed: An alium exspectamus? quia non dubitat Ioannes, sed nos dubitamus. Alius tamen euangelista testatur, quod cum uenissent ad eum uiri dicentes:  Ioannes Baptista misit nos ad te dicens: Tu es qui uenturus es, an alium exspectamus? ut uidelicet plenius responderet interrogationi que fuit ex parte magistri.

Est ergo sensus: Cum Ioannes in uinculis positus audisset per discipulos referentes opera, id est miracula Christi, dubitantibus adhuc illis, misit eos Ioannes ad Christum, ut ab ipso quererent et audirent. Iuxta factam autem expositionem non solum dubitauerunt discipuli, sed etiam dubitauit Ioannes utrum uidelicet Christus per se an per alium esset ad inferos descensurus. Et ideo mittens duos de  discipulis suis ait illi: Tu es qui uenturus es, an alium exspectamus? Quasi diceret: Sicut nascendo precurrens prenuntiaui uiuus te in mundo, an ita moriendo precurrens mortuus prenuntiabo te mortuis in inferno? Porro contra primam expositionem uidetur facere quod hic dicitur: Tu es qui uenturus es, an alium exspectamus? et non dicitur: Tu es qui uenturus fuisti? Cum nec Ioannes nec discipuli dubitarent quia iehsu uenisset in mundum quem uiderent et audirent tot miracula facientem. Sciebant igitur quia iam uenerat; quomodo ergo dubitabant an esset uenturus? Contra secundam autem expositionem uidetur facere, quod Christus hic primi tantum aduentus signa commemorans inquit Ceci uident, claudi ambulant, leprosi mundantur,  etc.

Possumus ergo, fratres karissimi, locum istum aliter intelligere, nouo quidem modo sed sano, ut uerba consonent et sacramenta concordent; quatenus basis sit sub columna, et rota contineatur in rota. Dicamus igitur quod locus iste de aduentu ad iudicium intelligitur, de quo siue dubitauerit ipse Ioannes, siue quod est tutius opinari, discipuli dubitauerint, mittens duos de discipulis suis ait illi: Tu es qui uenturus es, an alium exspectamus? Quasi diceret: Indica nobis si quemadmodum per te ipsum uenisti in mundum ad redemptionem, ita sis per te ipsum uenturus ad iudicium ad retributionem? an alium potius exspectamus uenturum? Respondens autem iehsu dixit illis: Euntes  renuntiate Ioanni que audistis et uidistis. Quasi dicat: Que audistis in lege predicta, ecce uidistis in Euangelio adimpleta. In lege quippe audistis per prophetam predicentem: Ecce Deus noster ultionem adducet retributionis. Deus ipse ueniet, et saluabit nos. Tunc aperientur oculi cecorum, et aures surdorum patebunt. Tunc saliet sicut ceruus claudus, et aperta erit lingua mutorum . Hoc ipsum in Euangelio per me uidetis impletum, quia ceci uident, claudi ambulant, surdi audiunt, leprosi mundantur, muti loquuntur. Ego ergo uenturus sum ad iudicium retributor, qui ueni in mundum saluator de  quo propheta predixerat: »Ecce Deus noster ultionem adducet retributionis; Deus ipse ueniet, et saluabit nos .« Et quidem hoc credere debetis, quia signa que audistis a propheta predicta, ecce per me uidistis impleta. Plura tamen sunt hic facta quam ibi dicta, quoniam et leprosi mundati sunt, et mortui resuscitati. Quod etiam et alius [idem] euangelista testatur: In illa hora curauit multos a languoribus et plagis et spiritibus malis; qui nunquam expressius de ad uentu Christi potuit prophetari.

Erubescat ergo Iudeus qui mentitur Messiam nondum in mundum uenisse, et nec esse Deum; cum hic expresse dicatur: Deus ipse ueniet, et saluabit nos; et constet illum uenisse, cuius aduentus signa iam cernuntur impleta; nam ceci uident,  claudi ambulant, leprosi mundantur, surdi audiunt, mortui resurgunt, pauperes euangelizantur, et beatus qui non fuerit scandalizatus in me. Quotidie Christus hec miracula spiritualiter facit, que tunc corporaliter faciebat; nam illuminat cecos, cum ignorantes edocet ueram fidem; erigit claudos, cum negligentes ad bonam operationem exercet; mundat leprosos, cum errantes ad sanam doctrinam conuertit; restituit mutos, cum tacentes ad laudem diuinam inducit; euangelizat pauperibus, cum humilibus euangelicam ueritatem reuelat; suscitat mortuos, cum peccatores ad penitentiam fructuosam perducit. Ceci sunt, qui carent lumine ueritatis, de quibus legitur: »Sinite, ceci sunt et duces cecorum;  si cecus duxerit cecum, ambo in foueam cadunt .« Surdi sunt, qui preceptis Dominicis obedire contemnunt; de quibus dicitur: »Sicut aspidis surde et obturantis aures suas, que non exaudiet uocem incantantium, et uenefici qui incantatur a sapiente   .« Muti sunt, qui tacent a laude diuina; iuxta quod legitur: »Obmutui, et humiliatus sum, et silui a bonis, et dolor meus renouatus est .« Claudi sunt, qui non gradiuntur per semitas mandatorum, iuxta quod legitur: »Quousque claudicatis in duas partes? Si Dominus est Deus, sequimini eum .« Leprosi sunt, qui heretica prauitate sacram Scripturam corrumpunt. Caro quippe leprosi alicubi est plana et alicubi inflata, alicubi rubicunda alicubi  est nigra, et alicubi corrosa. Sic et hereticorum doctrina alicubi est uera, alicubi est falsa, alicubi sana et alicubi praua, alicubi est aperta et alicubi est obscura; quia nisi falsis uera miscerent, nisi agno lupum uelarent, nisi angelus Satane transfiguraret se in angelum lucis , procul dubio non seducerent animas innocentes, quia deprehensi, et cogniti uitarentur. ueniunt ergo in uestimentis ouium, cum sint lupi rapaces ; et in aureo calice sub nectaris specie uenenum lethale propinant.

Mortui uero sunt qui iacent in mortalibus culpis, spirituali uita priuati; siue cum puella que mortua  iacebat in domo , quando peccatum cogitationis adhuc latet in corde; siue cum adolescente qui efferebatur mortuus extra portam, quando peccatum locutionis iam procedit ex ore; siue cum Lazaro qui fetebat quatriduanus in monumento , quando peccatum operationis in consuetudine frequentatur. Sed hos omnes languores ille curat et sanat, de quo euangelista testatur: »Omnes qui habebant infirmos uariis languoribus ducebant ad Iesum, et curabantur omnes .« Maiora sunt ista miracula que nunc fiunt spiritualiter, quam illa que corporaliter tunc fiebant. Nam plus est animam curari quam corpus, cum et anima sanari non possit nisi consentiat corpus, corpus autem possit sine consensu sanari anime. Quod et  Pharisei cognouisse uidentur: Quis est hic, qui etiam peccata dimittit? quasi, non solum corpora sanat sed etiam animas.

Illud autem non est similiter transeundum quod pauperes euangelizari dicuntur. Ut is autem uenisse demonstretur qui de se dixerat per prophetam: »Spiritus Domini super me, euangelizare pauperibus misit me .« In quo non solum magistri benignitas commendatur, qui non contemnebat inopes et abiectos. Unde discipulorum notatur nobilitas qui tales erant, id est humiles corde, ut doctrinam mererentur accipere salutarem; iuxta quod ueritas ait: »Confiteor tibi Pater, Domine celi et terre, quia abscondisti hec a sapientibus et reuelasti ea  paruulis .« Pauperes ergo non solum casu sed sensu euangelizantur in Christo; ut illos euangelistas constituat, non quidem potentes et sapientes in seculo, sed humiles et abiectos, quoniam infirma mundi elegit Deus ut fortia queque confundat; ne forte crederent homines quod euangelica doctrina per sapientiam huius mundi fuisset inuenta, uel per potentiam huius seculi propagata. Et beatus, inquit, qui non fuerit scandalizatus in me. Apostolus ait: »Predicamus Iesum Christum, et hunc crucifixum, Iudeis quidem scandalum, gentibus autem stultitiam .« Stultum enim reputabant gentiles philosophi, quod unus et idem credebatur esse Deus et homo, mortalis et immortalis, simplex et compositus, eternus et temporalis.  Sed stultam fecit Deus sapientiam sapientium, et prudentiam prudentium reprobauit ; quoniam argumentum a contrariis, quia diuinum preualet sacramentum. Et ideo uerior uidetur illa sententia, postquam asseritur quod ex affirmatiua non sequitur negatiua. Iudei uero usque hodie scandalizantur, cum audiunt quod Deus sit flagellatus, crucifixus et mortuus, dedignantes audire quod Deus indigna pertulerit cum ex eo debeat a nobis dignius uenerari, quod ipse indigniora pro nobis dignatus est sustinere. Hic est ergo lapis offensionis et petra scandali , positus in ruinam et in resurrectionem multorum, super  quem omnis edificatio constructa crescit in templum sanctum in Domino. Qui uero ceciderit super lapidem istum, confringetur; et super quem  ceciderit lapis iste, conteret cum, iehsu Christus Dominus noster, qui est super omnia benedictus in secula seculorum. Amen.



SERMO uI DOMINICA TERTIA IN ADuENTU DOMINI. De quatuor naturalibus mentis affectibus; de gaudio bonorum et malorum, cordis et carnis: et in prosperis et aduersis quid sit agendum.


 Gaudete in Domino semper, iterum dico, gaudete: modestia uestra nota sit omnibus hominibus; Dominus enim prope est .

Sacrosanctum Redemptoris nostri aduentum, quem antiqui fideles cum ingenti desiderio exspectauerunt, nos cum magno gaudio debemus celebrare; quia quem illi exspectauerunt promissum, nos celebramus exhibitum. Nam lex per Moysen data est, gratia et ueritas per Iesum Christum facta est  Gaudium uero cordis, tam ore quam opere debemus exprimere, sed modeste. Propter quod dicit Apostolus: Gaudete in Domino semper: iterum dico, gaudete. Modestia uestra nota sit omnibus hominibus: Dominus enim prope est. Docet ergo in quo debeamus gaudere, cum dicit: In Domino;  quam diu, cum dicit, Semper; qualiter, cum dicit: Modestia uestra nota sit omnibus hominibus. Ac si dicat, modeste. Quare? Quia Dominus prope est. Nota singula diligenter; quia nichil est in eis, quod suauem non redoleat intellectum. Ergo gaudete in Domino semper. Nostis, ut credimus, quia sepe uidistis, quod Romanus pontifex, tam in Quadragesima, quam in Aduentu aufrigiata mitra non utitur, nisi tantum in illa mediana Dominica Quadragesime, quando cantatur ad introitum, Letare Hierusalem; nec non in mediana Dominica de Aduentu, quando cantatur ad introitum, Gaudete in Domino semper. Utrumque officium, gaudium et exsultationem commemorat, letitiam et iucunditatem inducit. Cuius rei causam et rationis mysterium uobis  ad presens pretermittimus assignare; quoniam in preteritis nos meminimus assignasse. Gaudete in Domino semper, iterum dico gaudete.

Quatuor sunt naturales mentis affectus: dolor, gaudium, timor et spes. Dolor et gaudium de presenti, timor et spes de futuro. Dolor et timor de malo, gaudium autem et spes de bono. Attendite quomodo ista quatuor sibi inuicem colligantur. Nam duo prima sunt de presenti, duo ultima de futuro. Primum et tertium sunt de malo, secundum et quartum de bono.

Hinc homines metuunt, cupiunt, gaudentque dolentque.
Ista sunt due mole, superior et inferior; inter quas moli debet anima Christiana. De quibus in  lege precipitur: »Non accipies loco pignoris superiorem et inferiorem molam .« Inter gaudium siquidem et dolorem, tanquam inter duas molas, in hac mortali uita uersari debemus; ut uidelicet dolor temperet gaudium, ne dissoluamur; gaudium uero dolorem, ne confundamur. Nimius enim dolor, immoderatus uidelicet et continuus, mentem confundit; nimium uero gaudium, immoderatum similiter et continuum, mentem dissoluit. Propter quod dicitur:

Interpone tuis interdum gaudia curis.
Quod caret alterna requie durabile non est.
Audi gaudium nimium quod dissoluit: »Cithara et lyra et tympanum et uinum in conuiuiis uestris .« Ecce gaudium et letitiam, occidere uitulos  et iugulare arietes, comedere carnes et bibere uinum. »Comedamus et bibamus, cras enim moriemur .« Audi dolorem nimium, qui confundit: »Omnes manus dissoluentur, et cor hominis tabescet: tortiones et dolores tenebunt, quasi parturiens dolebunt .« Inter has ergo molas uersari nos Apostolus docet: »Gaudete cum gaudentibus, flete cum flentibus .« Et alius iterum ait: »In die bonorum non immemor sis malorum .«

Cum igitur nobis aliqua prosperitas euenit, prouidendum est nobis, ne dissoluti nimium gaudeamus: memores eius semper quod legitur: »Risus dolore miscetur, et extrema gaudii luctus occupat .« Nouerat hoc ille qui dixerat:  »uersa est in luctum cithara mea, et organum meum in uocem flentium .« Et ideo cum dixisset Apostolus: Gaudete in Domino semper, adiunxit: Modestia uestra nota sit omnibus hominibus. Ac si diceret: »Exsultate cum modestia, letamini cum mensura, et ipsa nota sit omnibus, quatenus luceat lux uestra coram hominibus, ut uidentes opera uestra bona glorificent Patrem uestrum qui in celis est ;« ut cortina cortinam trahat, et »qui audit, dicat: ueni .«

Similiter cum aliqua nobis contingat aduersitas, prouidendum est nobis, ne confusi nimium doleamus, memores eius semper quod dicitur: »Ad uesperam demorabitur fletus, et ad matutinum letitia ;« quia post tempestatem tranquillum  facit . Nouit hoc ille qui dixit: »Conuertisti planctum meum in gaudium mihi; concidisti saccum meum et precinxisti me letitia, ut cantet tibi gloria mea, et non compungar .« Nam

Grata superueniet, que non sperabitur hora.

Item inter spem et timorem, tanquam inter duas molas uersari debemus, ut uidelicet timor temperet spem, ne presumamus; spes uero timorem, ne desperemus.


Inter utrumque uola, medio tutissimus ibis.

Ex nimio timore desperauit ille qui dixit: »Maior es iniquitas mea, quam ut ueniam merear .« Ex nimia uero spe presumpsit ille, qui »dixit in corde suo: Non requiret Deus .« Ergo gaudete in Domino semper, id est, quidquid boni feceritis ex hilaritate cordis, cum corporis letitia  faciatis; non ex tristitia, neque ex necessitate. »Hilarem enim datorem diligit Deus ,«

et super omnia uultus
Accessere boni.
Nam et Psalmographus ait: »Delectare in Domino, et dabit tibi petitiones cordis tui .«

Porro cum dolor et gaudium sint contraria, et semper gaudendum sit, iuxta quod monet Apostolus dicens: Gaudete in Domino semper, nunquam est ergo dolendum: cum contraria simul esse non possint. Quid est ergo quod dicit Psalmista: »Pauper et dolens ego sum, et salus tua Deus suscepit me. ,« et quod Dominus ait: »Beati qui fletis quia ridebitis ?« uerum gaudere de uno et dolere de alio, non sunt contraria. Et ideo simul  possumus et gaudere de bono, et dolere de malo. Quanquam quod dicitur: Gaudete in Domino semper, non ad continuum actum, sed ad continuum habitum referatur; imo sicut de magno gaudio fletus sepe procedit, ita de magno fletu sepe nascitur gaudium. Ut cum anima de peccatis suis compungitur et conteritur, suspirat et plorat, continuo accepta spe uenie sanatur et illustratur, dilatatur et iucundatur, ut dicere ualeat cum Propheta: »Secundum multitudinem dolorum meorum in corde meo, consolationes tue letificauerunt animam meam .« Sicut enim »non est pax ossibus a facie peccatorum ,« quia ignis rationis nunquam exstinguitur; »sic  omnis gloria filie regis ab intus ,« quia »gloria nostra hec est, testimonium conscientie nostre .« Gaudeamus igitur non in hoc seculo, sed in Domino. Secundum quod alibi dicit Apostolus: »Qui gloriatur, in Domino glorietur .« Idem quoque monet Psalmista: »Gaudete iusti in Domino, rectos decet collaudatio .« Et alibi: »Letabitur iustus in Domino, et sperabit in eo, etc. .« Mali quippe gaudent in seculo; beati uero in Deo gaudent. Isti gaudent de spiritualibus et eternis, illi uero de carnalibus et mundanis; isti de uirtutibus, illi de uitiis. De istis legitur: »Exsultabunt sancti in gloria, letabuntur in cubilibus suis. Exsultationes Dei in gutture eorum; et gladii ancipites in manibus  eorum .« De illis dicitur. »Letantur cum malefecerint, et exsultant de rebus pessimis ,« et »gloriatur in malitia, qui potens est in iniquitate .« uerum istorum gaudium est perpetuum, iuxta quod legitur: »Petite et accipietis, ut gaudium uestrum sit plenum et gaudium uestrum nemo tollet a uobis .« Illorum uero gaudium momentaneum, iuxta quod legitur: »Tenent tympanum et citharam et gaudent ad sonitum organi, ducunt in bonis dies suos, et in puncto ad inferna descendunt .« O quot hodie sunt tales in mundo, quos nullum tangit gaudium de spiritualibus et eternis, sed tantum de carnalibus et mundanis. Talis erat ille, qui dicebat anime sue in Euangelio: »Anima, habes  multa bona reposita in annos plurimos, requiesce, comede, bibe, epulare.« Sed attende quid Dominus dixerit illi: »Stulte, hac nocte animam tuam repetunt a te: que autem parasti, cuius erunt ?« Diues enim ille, qui epulabatur quotidie splendide, »sepultus est in inferno .« Nos ergo fratres et filii gaudeamus, non in hoc seculo, sed in Domino, id est in his que spectant ad meritum et ad premium, ad gratiam uel ad gloriam, ad uirtutem uel salutem. De his que spectant ad meritum gaudebant apostoli, de quibus legitur quod »ibant apostoli a conspectu concilii gaudentes, quoniam digni habiti sunt pro nomine Iesu contumeliam pati .« Hinc Iacobus admonet, dicens:  »Omne gaudium existimate, fratres mei, cum in tentationes uarias incideritis .« De his autem que spectant ad premium, gaudebant illi, quibus Christus dicebat: »Gaudete et exsultate, quoniam merces uestra copiosa est in celis ,« unde propheta dicebat: »Ego autem in Domino gloriabor, gaudebo in Domino Iesu meo .« Propter hec duo gaudia, unum quod habetur de meritis, et alterum quod habetur de premiis, repetit Apostolus, dicens:

Gaudete in Domino semper, iterum dico gaudete; uel propter geminum gaudium, cordis et carnis. De quo dicit Psalmista: »Cor meum et caro mea exsultauerunt in Deum uiuum « Exsultat cor, cum purgatur ab illicitis desideriis; exsultat  caro, cum mundatur ab illicitis operibus; quia non est impiis gaudere dicit Dominus , »nec est pax ossibus meis a facie peccatorum meorum .«

Gaudeamus igitur, fratres, in Domino, quia Dominus prope est. Propinquus sane secundum aduentum in carne, iuxta quod legitur: »Prope est ut ueniat tempus eius, et dies eius non elongabitur .« Propinquus secundum aduentum in mentem, iuxta quod legitur: »Prope est Dominus omnibus inuocantibus eum .« Propinquus secundum aduentum ad mortem, quia »breues dies hominis sunt, numerus mensium eius apud te est. Homo natus de muliere, breui uiuens tempore, repletur multis miseriis; qui quasi flos egreditur et  conteritur, et fugit uelut umbra, et nunquam in eodem statu permanet .« Nam »precisa uelut a texente uita mea, dum adhuc ordirer, succidit me .« Propinquus secundum aduentum ad iudicium; quia »nouissima hora est ,« et nos sumus »in quos fines seculorum deuenerunt .«---»uigilate ergo, quia nescitis diem neque horam «---»Sicut enim fulgur exit ab oriente et patet usque in occidentem, ita erit aduentus Filii hominis .« Quoniam »hora qua non putatis, Filius hominis ueniet .« Sed quoniam gaudendum  est ex eo, quod Dominus propinquus est nobis ad mortem, uel ad iudicium, nunquid non ex utroque magis timendum est quam gaudendum. Timendum quidem, sed his qui non diligunt aduentum eius; his autem, qui aduentum eius diligunt, est gaudendum. Unde dicebat Apostolus: »Cupio dissolui et esse cum Christo .« Et iterum: »Saluatorem exspectamus Dominum Iesum Christum, qui reformabit corpus humilitatis nostre, configuratum corpori claritatis sue .« Quod ipse nobis et uobis prestare dignetur, qui est super omnia Deus benedictus in secula.



SERMO uII. IN EADEM DOMINICA  .


 Ego baptizo uos aqua, medius autem uestrum stetit quem uos nescitis; ipse baptizabit uos Spiritu sancto et igne. Hic est qui post me uenturus est, et ante me factus est, quia prior me erat, cuius non sum dignus corrigiam calceamentorum soluere .

Apostolica sedes que, disponente Domino, cunctorum fidelium mater est et magistra, consueuit in hac mediana Dominica de aduentu, sicut et in mediana Dominica Quadragesime, cuiusdam noue letitie noua quedam insignia demonstrare, non solum in officio uerum etiam in ornatu. Ibi namque concinit ad introitum: Letare, Hierusalem, et conuentus facite omnes qui diligitis eam; hic concinit ad introitum: Gaudete in Deo semper, iterum dico, gaudete . Tunc gestat Romanus pontifex aureum  florem ad similitudinem rose, nunc autem gerit infulam et casulam ex auro et gemmis ornatam. Illius facti rationem frequenter edidimus, huius uero facti intentionem modo dicemus. Sane diximus uobis si bene recolitis, quod quatuor sunt Redemptoris aduentus, quos Ecclesia celebrat in quatuor Dominicis de Aduentu, quorum duo ualde deterrent, et duo ualde demulcent. Deterret aduentus ad iudicium et aduentus ad mortem; demulcet aduentus in carnem et aduentus in mentem, quia prius conturbari et postea consolari; iuxta quod inquit Psalmista: »Secundum multitudinem dolorum meorum in corde meo; consolationes tue letificauerunt animam meam .« Idcirco  prius Ecclesia celebrat duos aduentus qui terrent, ut de tristitia nos transferat ad letitiam, et de timore ad amorem.

In prima ergo Dominica ultimus celebratur aduentus, et in ultima primus; secundus in tertia, et tertius in secunda; quod per euangelia que leguntur in collectis colligitur euidenter. Prima namque Dominica legitur illud euangelium in quo dicitur: Erunt signa in sole et luna et stellis, etc. ; per quod aduentus ad iudicium declaratur. Secunda  uero Dominica legitur illud euangelium in quo dicitur: Tu es qui uenturus es an alium exspectamus?  per quod designatur aduentus ad mortem. In Dominica uero tertia legitur euangelium in quo dicitur: Qui post me uenturus est ante me factus est, per quod exprimitur aduentus in carnem. Quarta uero Dominica legitur euangelium in quo dictum est: Factum est uerbum Domini super Ioannem Zacarie filium in deserto, per quod innuitur aduentus in mentem. In hac ergo mediana Dominica celebratur aduentus in carnem, de quo precipue gaudere debemus, propter reconciliationem humani generis. Huc pertinet illud quod Ioannes Baptista premittit: Ego Baptizo uos aqua, medius autem uestrum stetit quem uos nescitis; ipse baptizabit uos Spiritu sancto  et igne. Ad sublimationem humane nature pertinet illud quod Ioannes Baptista subiungit: Hic est qui post me uenturus est, et ante me factus est, cuius non sum dignus corrigiam calceamentorum eius soluere. Ideoque nos monet Apostolus dicens: »Gaudete in Domino semper,« propter reconciliationem humani generis, »iterum dico: gaudete ,« propter sublimitatem humane nature.

Ait ergo Ioannes: Ego baptizo uos aqua, medius autem uestrum stetit, quem uos nescitis; ipse baptizabit uos in Spiritu sancto et igni. Duplex igitur baptismus, in aqua uidelicet et in igne, sed in aqua materiali et in igne spirituali. Aqua et igne mundatur corpus, uterque baptismus sanctificatur in  spiritu. De illo namque Dominus ait: »Nisi quis renatus fuerit ex aqua et spiritu, non intrabit in regnum celorum .« De isto autem Ioannes Baptista testatur: Baptizabit uos in Spiritu sancto et igne. Sicut enim homo nascitur secundum naturam ex femina, sed de uiro, quia uir fecundat feminam ut concipiat; ita secundum gratiam homo ex aqua nascitur, sed de Spiritu, quia Spiritus aquam sanctificat ut purificet. Nam »quod natum est ex carne caro est, et quod nascitur ex spiritu spiritus  est .« Hic ignis est caritas, de qua Dominus ait: »Ignem ueni mittere in terram, et quid uolo nisi ut accendatur?«  Per hunc ignem peccata purgantur, iuxta quod ait Dominus: »Dimissa sunt ei peccata multa quoniam dilexit multum .« Charitas enim operit multitudinem peccatorum. Ioannes ergo bapizabat in aqua materiali, quia mundabat carnem exterius; Christus autem baptizabat in igne spirituali, quia purgabat mentem interius. Ille baptizabat exterius tanquam homo, iste baptizabat interius tanquam Deus.

Est autem triplex baptismus, in aqua et in sanguine et in lacrymis; in aqua regenerationis, in lacrymis compunctionis et in sanguine passionis. De primo  Dominus ait: »Nisi quis renatus fuerit ex aqua et Spiritu sancto, non intrabit in regnum celorum .« De secundo ait Psalmista: »Lauabo per singulas noctes lectum meum, lacrymis meis stratum meum rigabo .« De tertio testatur Ioannes: »Isti sunt qui uenerunt ex tribulatione, et lauerunt stolas suas in sanguine Agni .« Nullus autem istorum emundat, nisi per Spiritum sanctum igne caritatis fuerit calefactus. Nam sine caritate baptismus in aqua reputatur figmentum, baptismus in lacrymis debet reputari lamentum, baptismus in sanguine debet reputari tormentum. Cur baptizabat Ioannes, si non baptizabat in Spiritu sed in aqua? Duabus ex causis: prima, ut  precursoris ordinem adimpleret, quia sicut preiuit Christum nascendo et moriendo, ita precurreret baptizando et predicando; secunda, ut per suum baptismum assuefaceret ad baptismum suscipiendum, quia de simili ad simile facile pertransitur. Natura ignis hec est, ut non solum sensibilia, sed etiam insensibilia calefaciat. Et propter hanc causam Ioannes baptismum Christi comparat igni, quia baptismus Christi non solum iam credentes purificat, sed etiam nondum credentes emundat.

Per hoc illorum confunditur error, qui dicunt quod paruulis baptismus non prodest. uolentes autem hoc per auctoritatem Euangelii comprobare: Ait, dicunt, Christus apostolis: »Euntes in mundum uniuersum predicate Euangelium omni creature:  qui crediderit et baptizatus fuerit, saluus erit; qui uero non crediderit, condemnabitur .« Paruulus enim baptizatus, qui non credit, damnatur. Preterea cum peccatum non possit dimitti nisi per caritatem; paruulus igitur qui non diligit, non potest a peccato per baptismum mundari. Porro »ceci sunt tales duces cecorum ;« non attendentes quod aliud est originale peccatum quod semper sine consensu contrahitur, et aliud actuale peccatum quod sine consensu nunquam committitur. Illud ergo quod sine consensu contrahitur, sine consensu remittitur. Illud autem quod non potest sine consensu contrahi, non potest sine consensu remitti. Cum ergo paruuli non teneantur nisi ex originali peccato, sine omni consensu possunt  per uim baptismi ab illo peccato mundari. Absit enim ut hodie minoris sit efficacie baptismus quam olim fuit circumcisio! Nam sicut olim de illa lex diuina clamabat: »Anima cuius preputii caro circumcisa non fuerit, peribit de populo suo ;« ita modo de isto sacramento intonat Euangelium: »Nisi quis renatus fuerit ex aqua et Spiritu sancto, non introibit in regnum Dei .« Sicut ergo per circumcisionis mysterium olim tam paruuli quam adulti damnationis periculum euitabant, ita modo per sacramentum baptismi tam paruuli quam adulti regni celorum introitum assequuntur. Auctoritates ergo predicte quibus heretici abutuntur, non loquuntur de paruulis, sed solummodo de adultis; quod patet ex eo quod paruuli  non habent multitudinem peccatorum, nec paruulis Euangelium predicatur.

Hactenus audistis quod pertinet ad saluationem humani generis, audite modo quod pertinet ad sublimationem humane nature: Qui post me, inquit, uenturus est, ante me factus est. Ac si diceret: Qui mihi succedit tempore, precedit me dignitate, quoniam qui de celo uenit super omnes est. Ex hoc loco quidam sumpserunt quidem occasionem errandi, dicentes sed mentientes quod Christus est angelus incarnatus, unus uidelicet de magnis seraphim, qui secundum humanam naturam in terra passus est propter homines, et secundum angelicam naturam in ere passus est propter angelos; ut, secundum  Apostolum, repararet ea que in celis et que in terra sunt, id est lapsum angelicum et casum humanum. Aiunt enim quod tres tantum sunt rationabiles nature, diuina uidelicet, angelica et humana. Si Christus autem non fuit factus ante Ioannem secundum naturam diuinam, neque secundum humanam naturam, restat igitur quod Christus fuerit factus ante Ioannem secundum naturam angelicam, quoniam in principio temporis fuit cum mundo creatus; nam ceua sunt ista tria, uidelicet angelus, mundus et tempus. Errant omnino non intelligentes Scripturam neque uirtutem Dei. Cum enim angelus non sit immensus, profecto non existit ubique; non igitur in celo simul et in terra. Unde is de quo narratur dixit: »Nemo ascendit in  celum nisi qui de celo descendit, Filius hominis qui est in celo ;« non est angelus sed est Deus, qui de se dicit: »Celum et terras ego impleo .« Et qui de se dicit ad Patrem: »Clarifica me, Pater, apud temetipsum claritate quam habui antequam mundus fieret .« Nam »in principio erat uerbum, et uerbum erat apud Deum, et Deus erat uerbum .« Sicut ergo uerbum est factum caro, nec tamen simpliciter est factum; ita Christus est factus ante Ioannem, nec tamen simpliciter factus, prelatus Ioanni; quoniam aduerbium istud ante non designat precedentiam temporis sed precellentiam dignitatis, sicut ipsemet Ioannes exponit: Ante me, inquit, factus est, quia prior me erat. Altera enim expositio est alterius,  quod apertius ostendit cum subdidit: Cuius non sum dignus corrigiam calceamenti soluere.

Quanta sit precursoris humilitas, quantaque sublimitas Redemptoris, ex hoc loco perpenditur manifeste. Nam, licet Ioannes existimaretur tam magnus, ut putaretur a pluribus esse Christus, ipse tamen reputat se tam paruulum ut ad soluendam corrigiam calceamentorum eius existimet se esse indignum. Sed certe »qui se humiliat exaltabitur, et qui se exaltat humiliabitur ;«---»Deus enim superbis resistit, humilibus autem dat gratiam .« Nam omnis uallis implebitur, et omnis mons et collis humiliabitur. »Excelsus Dominus et humilia respicit, et alta de longe cognoscit .« Sane sicut tres persone  sunt in una substantia, uidelicet Pater, uerbum et Spiritus sanctus, ita tres substantie sunt in una persona, uidelicet deitas, corpus et anima, que mystice designantur per pedem, calceamentum, et caligam. Nam, sicut calceamentum uelat pedem et caligam; ita caro uelat deitatem et animam. Et sicut pes calceamento coniungitur caliga mediante; sic deitas, anima mediante, coniungitur carni. Mediat autem anima inter diuinitatem et carnem non solum per unionem, uerum etiam per naturam. Nam deitas est penitus simplex, quoniam et caret compositione partium, et caret concretione proprietatum. Corpus autem est omnino compositum, quoniam habet compositionem  partium, et habet concretionem proprietatum; anima uero partim est simplex quia caret compositione partium, ut diuinitas, et partim composita quoniam concretionem proprietatum habet ut corpus. De hoc calceamento dicit Dominus per Psalmistam: »In Idumeam extendam calceamentum meum ,« id est gentibus ostendam incarnationem meam.

uerum cum in hoc calceamento diuerse sunt corrigie, quoniam in Christo diuerse sunt uniones, uidelicet unio Deitatis ad animam, unio Deitatis ad carnem, unio carnis ad animam, quid est quod Ioannes tantum unam corrigiam commemorat et non plures? Salua uero fidei maiestate potest hoc modo probabiliter responderi, quod cum huius calceamentum  sit corpus assumptum, et due sint corporis uniones, una uidelicet qua corpus coniungitur anime, et altera qua corpus coniungitur Deitati, ea tantum est inscrutabilis que corpus Deitati coniungit in unitate persone Ideoque Ioannes ad soluendam unam tantum corrigiam calceamenti asserit se indignum. Sed desinamus scrutari scrutinium, in quo plurimi defecerunt; quoniam »accedit homo ad cor altum, et exaltabitur Deus ;« et inuestigator maiestatis opprimetur a gloria; suppliciter exorantes unigenitum Dei Filium Iesum Christum, quatenus de merito fidei nos transferat ad premium spei, qui cum Patre, etc.



SERMO uIII. DOMINICA PRIMA POST EPIPHANIAM.


 Die tertia nuptie facte sunt in Cana Galilee, et erat ibi mater Iesu. uocatus est autem et iehsu et discipuli eius ad nuptias .

»Quia spiritus est qui uiuificat, caro non prodest quidquam ,« pretermissis carnalibus nuptiis, de spiritualibus disseramus, ut per ea que sunt carnaliter facta, ea que sunt spiritualiter facienda monstremus. Celebrantur igitur iste nuptie inter spiritum hominis, et gratiam conditoris, quando uidelicet diuina gratia rationali spiritui coniungitur. Et ne tanquam steriles maledicantur a Deo, filios et filias ex se gignunt, id est affectus et actiones, siue desideria sancta et opera iusta. De uxore simul et prole. Psalmista dicit ad uirum et patrem: »Uxor tua sicut uitis abundans in lateribus domus  tue. Filii tui sicut nouelle oliuarum in circuitu mense tue .« Has nuptias expertus fuerat, qui dixit: »Gratia Dei sum, id quod sum, et gratia in me uacua non fuit, sed gratia Dei semper in me manet .« Inueniuntur igitur inter spiritum et gratiam tria bona coniugii, uidelicet fides, proles et sacramentum. Cum enim audis: Gratia Dei sum id quod sum, intellige fidem,  que spectat ad honestatem. Cum audis, gratia eius in me uacua non fuit, intellige prolem, que spectat ad fecunditatem. Gratia eius in me manet, intellige sacramentum, quod spectat ad infirmitatem. Inter filios autem et filias tanquam inter fratres et sorores illud nuptiale conuiuium celebratur, quod moraliter inter fratres et filias B. Iob singulis consueuerat celebrari . Unde nuptie iste in Cana Galilee referuntur facte fuisse, quoniam ibi fuit uir zelo caritatis et amore salutis, homo conuertitur et transmigrat ab errore ad caritatem, et a uitiis ad uirtutes. Cana quoque zelus, et Galilea transmigratio interpretatur ex Hebraico in Latinum. Bene dicuntur he nuptie die tertia facte fuisse, quia primus dies exstitit ante legem, secundus sub lege,  tertius post legem. Primus fuit cognitio uirtutis in lege nature, secundus in lege Scripture, tertius in lege gratie. »Lex autem per Moysen data est, gratia et ueritas per Iesum Christum facta est .«

Die ergo tertia nuptie facte sunt in Cana Galilee. Et erat mater Iesu ibi. Inuitatus est autem ad nuptias ipse, et discipuli eius. In hoc loco moraliter  dicitur sermo diuinus, quoniam »ipse erat in principio apud Deum, et Deus erat uerbum .« Discipuli eius honesti mores intelliguntur, quoniam sermo diuinus tanquam magister instruit et informat. Mater Iesu intelligitur fides catholica, de qua sermo diuinus nascitur et procedit. He sunt persone, que nuptiis istis interfuisse leguntur, scilicet sermo diuinus tanquam magister; honesti mores, tanquam discipuli; fides catholica, tanquam mater. Sponsa quippe pro parte sua uocat ad nuptias uirtutes gratuitas, sponsus naturales affectus. Non solum autem iste persone, uerumetiam architriclinus interfuisse narratur. Et in hoc coniugio inuenitur triclinium, id est tres mense, uidelicet anime naturalis uis rationalis, uis irascibilis, uis concupiscibilis.  Prima, que discernit inter bonum, secunda que respuit malum, tertia que appetit bonum. Ista namque sunt tria munera  que naturales philosophi Christo moraliter obtulerunt, scilicet aurum, quod propter splendorem rationabilitatem signat; thus, quod propter honorem signat concupiscibilitatem; myrrham, que propter amaritudinem irascibilitatem figurat. In hoc ergo triclinio quasi architriclinus presidet pars rationis superior, que proprie synderesis appellatur.

Cum autem uinum in hoc conuiuio defecisset, mater Iesu dixit ad illum: uinum non habent. Et ille respondit: Quid mihi et tibi est, mulier? nondum uenit hora mea. uinum in hoc loco propter feruorem  signat caritatem, de qua sponsa dicit in Canticis: »Introduxit me in cellam uinariam, et ordinauit in me caritatem .« uinum illum abundat in principio nuptiarum, quia caritas in initio conuersionis feruescit. Sed interdum deficit istud uinum, quia caritas aliquando frigescit, quod nonnunquam contingit ex dispensatione diuina, ut uicissitudo uenientis et recedentis spiritus ostendatur, qui, »ubi uult spirat, et uocem eius audis, et neseis unde uenit, aut quo uadit .« Siue quia »septies in die cadit uir iustus, et fortior resurgit .« Unde permisit Dominus cadere Petrum, ut fortior resurgeret, et negationem ternam confessione purgaret .

Deficiente uino, dicit mater Iesu ad eum: uinum  non habent. Quia cum caritas refrigescit, et fides suggerit et suadet, ut sermo diuinus instruendo et exhortando caritatem accendat.

Et dicit ei iehsu: Quid tibi et mihi est mulier? nondum uenit hora mea. uerbum istud non ex indignatione, sed ex discretione procedit. Ac si diceretur manifestius: Sustineri debet ad tempus, ut propter causas predictas caritas remissa tepesceret, quatenus cum tempus aduenit opportunum, fortius accedatur. Nam mala aure in lectis aureis uerbum prolatum in tempore suo.

Dixit ergo mater Iesu ministris: Quidquid dixerit uobis, facite. Quia fides iubet, ut fiat quidquid iusserit sermo diuinus.

Erant autem ibi lapidee sex hydrie posite secundum  purificationem Iudeorum, capientes singule metretas binas uel ternas. Sex hydrie sunt sex opera que Dominus in iudicio commendabit: »Esuriui, et dedistis mihi manducare; sitiui, et dedistis mihi bibere; hospes eram, et collegistis me; nudus eram, et cooperuistis me; infirmus eram, et uisitastis me; in carcere eram, et uenistis ad me .« Dicuntur autem hydrie lapidee non propter duritiam, cum opera misericordie non sint dura, sed propter firmitatem, cum misericordia sit origine periculum  impugnabile sacramentum, dicente Scriptura, quod ipsa »super scutum potentis et lanceam aduersus Niniuem pugnabit .« Pertinet enim ad illos lapides, de quibus dicit Apostolus: »Alius superedificat argentum, aurum et  lapides pretiosos .« Unde bene sex hydrie propter purificationem Iudeorum dicuntur ibi fuisse posite; quia purificatio intelligitur satisfactio confidentium. Nam Iudei confidentes interpretantur, et adcon fidentes per sex opera misericordie satisfaciende peccatis . Capiunt autem iste sex hydrie singule metretas binas uel ternas; quoniam sex opera misericordie, quedam duas, et quedam tres distinctiones admittunt. Triplex est enim cibus aut potus, materialis, sacramentalis et doctrinalis. De materiali dicit Apostolus: »Si esurierit inimicus tuus, ciba illum; et si sitit, potum da illi .« De sacramentali ueritas ait: »Caro mea uere est cibus, et sanguis meus uere est  potus .« De doctrinali Sapiens protestatur: »Cibauit illum pane uite, et intellectus, et aqua sapientie salutaris potauit illum .« Itaque tribus modis pascere debemus esurientem, eisdem tribus modis sitientem potare, uidelicet alimento nature, sacramento Eucaristie, documento Scripture. Duplex est autem infirmitas, scilicet cordis et corporis. Una quidem pena, altera culpa. De prima Dominus ait: »Infirmitas hec non est ad mortem ;« de secunda dicit Apostolus: »Ideo inter uos multi infirmi et imbecilles, et dormiunt multi .« Infirmum ergo corpore uisitamus, cum eum corripimus in spiritu lenitatis. Similiter duobus modis debemus incarceratum adire; quia duplex est carcer, unus corporis, et  alter cordis. De carcere corporis Euangelista testatur, quod Herodes uinxit Ioannem, et posuit in carcerem . De carcere cordis dicit Psalmista: »Educ de carcere animam meam .« Similes distinctiones inuenire poteritis in Scripturis super hospitalitate ac nuditate. Hydrie capiunt metretas binas uel ternas, Hydria uero impletur aqua, cum misericordia consummatur, ut cum datur esurienti cibus, sitienti potus, aut nudo uestitus. De hac aqua secundum effectum dicit Scriptura: »Sicut aqua exstinguit ignem, ita eleemosyna exstinguit peccata .« Propter quod Dominus ait: »Date eleemosynam, et ecce omnia munda sunt uobis .« Hydria uero usque ad summum impletur, cum opus misericordie  ad perfectionem perducitur. Certe cum misericordia sine caritate largitur, refrigerat quidem accipientem, sed non facit [al. satiat] donantem. Et ideo tunc est aqua solummodo, et non uinum; quoniam, ut inquit Apostolus, »si distribuero omnes facultates meas in cibos pauperum, caritatem autem non habeam, nichil mihi prodest .« Sed cum misericordia exhibetur ex caritate, tunc aqua fit uinum, quoniam exhibitio misericordie fit operatio caritatis, et que prius fuit rigida, tunc fit calida; que prius fuit tepida, tunc fit sapida; que prius fuit pallida, tunc fit fulgida, sic moraliter aqua fit uinum. Corpus quod est in se naturaliter pium, fit ex caritate meritorium, non tam mercedis eterne quam retributionis eterne. Ministri  ergo qui hydrias implent aqua, liberalitas et hilaritas, que opera misericordie administrant. De quibus ait Apostolus: »Unusquisque prout destinauit in corde suo, non ex tristitia aut necessitate. »Hilarem datorem diligit Deus .« Et iterum: »Qui preest in sollicitudine, qui miseretur in hilaritate .« Alius autem dicit: »Non differas bene facere, quia spes que differtur, affligit animam .« Et iterum: »Cor inopis ne afflixeris, et ne protrahas datum angustianti .« Eis ergo dicit iehsu: Implete hydrias aqua.

Et cum impleuissent eas, adiecit: Haurite nunc, et ferte architriclino. Ut autem gustauit architriclinus aquam uinum factum, nesciebat unde esset, ministri  autem sciebant, qui hauserant aquam, uocat sponsum architriclinus, et dicit ei: Omnis homo primo uinum bonum ponit, etc. Tunc fit quod dictum est. Ministri iubentur haurire et ferre architriclino, ut rationabiliter feruorem caritatis approbet et commendet; quia caritas rationalis minime per se comprehendit unde sit caritas, quam Deus in homine solus operatur; quia caritas non est ex libero arbitrio, sicut dicit naturalis philosophus, sed ex Deo tantum, sicut fidelis catholicus profitetur. Et ob hoc architriclinus tanquam minus intelligens gratie sacramentum, inquit ad sponsum: Omnis homo primo bonum uinum ponit. In primo melius uinum debet ponere in fine ; quoniam »qui perseuerauerit  usque ad finem, hic saluus erit ,« quamuis hoc specialiter possit referri ad hereticos et hypocritas, qui sanam doctrinam et bona opera exhibent a principio, et cum homines inebriati fuerint, id est per ipsos illecti, tunc id quod deterius est uirus erroris et malitie fermentum apponunt. Animalis igitur homo sic faciat. Tu uero qui spiritualis existis, seruasti uinum bonum usque adhuc, id est caritatis feruorem custodisti; quia debito caritatis quanto plus soluitur, tanto magis debetur. Hoc igitur initium signorum que fecit iehsu in Cana Galilee, quoniam inter opera gratie primum obtinet locum conuersio peccatoris, et tunc de aqua fit uinum, quia de peccatore fit iustus  quasi de frigido calidus, de insipido sapiens, de pallido rubens. Sciendum est quod in his nuptiis sponsus est Spiritus sanctus, sponsa, gratia. iehsu, sermo diuinus, et discipuli eius mores honesti; mater Iesu, fides catholica; architriclinus qui presidet in triclinio, rationalis que preeminet inter uirtutes animi naturales. Cana Galilee conuersio peccatoris; et dies tertia, tempus gratie; aqua, misericordia; uinum, caritas. Deficit enim uinum, cum caritas refrigescit . Sex hydrie sunt sex opera, que Christus in iudicio commendabit, que dicuntur lapidee non propter duritiam inflexibilem, sed propter inexpugnabilem firmitatem. Capiunt ergo singule hydrie metretas binas uel ternas; quoniam singula opera duas uel tres  distinctiones admittunt. Ministri namque sunt liberalitas et hilaritas, que opera misericordie administrant. Aqua fit uinum, cum effectus misericordie caritatis informatur affectu. Architriclinus autem approbat uinum, quando ratio caritatem commendat. uerumtamen unde sit, nescit; quia rationalis per se originalem causam uere caritatis ignorat, quantum ministri qui hauserunt, quia per haustum gratie intelligunt ueritatem.

Animalis autem, id est hereticus uel hypocrita, primum bonum uinum portat, id est sanam doctrinam uel honestam exhibet uitam, ut cum inebriati fuerint homines ad faciendum illis illecti, ratio in quod deterius est uirus erroris uel malitie fermentum, apponat. Hoc est igitur initium signorum  quod facit iehsu in Cana Galilee, quando iustificat impium, conuertit iniquum et reuocat peccatorem. Et propterea credunt in eum discipuli eius. Ad has nuptias celebrandas hodiernam stationem apud sanctum Spiritum salubriter instituimus, in quo tanquam in Cana Galilee, in loco scilicet ubi zelus transmigrandi de uitiis est ad uirtutes, posite sunt sex hydrie, id est instituta sunt sex opera misericordie, que sunt: pascere esurientem, potare sitientem, colligere hospitem, uestire nudum, uisitare infirmum, adire incarceratum. Et est ibi mater Iesu, quoniam ibi memoria gloriosissime matris Christi recolitur, in cuius honore ipsa est Ecclesia dedicata. Inuitatur autem et filius eius  iehsu cum discipulis suis ad has nuptias salutares, quoniam effigies Iesu Christi a ministris Ecclesie ad hunc locum hodie uenerabiliter deportatur, ut eius gloria fidelibus populis, qui conueniunt ad has nuptias pietatis et misericordie celebrandas desiderabiliter, demiraretur. Ne quis ergo famelicus ab his nuptiis reuertatur, uniuersi qui hac in tentatione conueniunt, ut de cetero liberalius et hilarius se exhibuerint salubriter celebrare, de iniunctis penitentiis unus remittatur annus ad ampliorem obtinendam indulgentiam peccatorum, ut sic aquam conuertat in uinum sponsus Christus, qui est benedictus in secula seculorum. Amen.



SERMO IX. DOMINICA IN SEPTUAGESIMA. De graui iugo super filios Adam, in ingressu, progressu et egressu; et de occupatione honesta et utili.


 Occupatio magna creata est omnibus hominibus, et iugum graue super filios Adam, a die exitus de uentre matris eorum, usque in diem sepulture in matrem omnium .

Mater omnium hominum terra est, et eadem terra est omnium hominum sepultura. Propterea quod Iob dicebat: »Nudus egressus sum de utero matris mee, nudus reuertar illuc .« In uerbis autem propositis circa statum humane conditionis tria precipue considerare debemus: ingressum, progressum, et egressum. De progressu premittitur: Occupatio magna creata est omnibus hominibus; de ingressu subiungitur: A die exitus de uentre matris eorum; de egressu concluditur: Usque in diem sepulture in matrem omnium. Circa quemlibet  uero statum considerare debemus quod interponitur: Et iugum graue super filios Adam. Graue quidem est in ingressu, grauius est in progressu, grauissimum in egressu. Merito ergo flebat et dicebat propheta: »Quare de uulua matris egressus sum, ut uiderem laborem et dolorem, et consumerentur in confusione dies mei?«  Formatus est enim homo de terra, conceptus in culpa, natus ad penam. Agit praua, que non licent; turpia, que non decent; uana, que non expediunt; fiet cibus ignis, esca uermis, massa putredinis. Ecce quam graue iugum creatum est super filios Adam, a die exitus de uentre matris eorum, usque in diem sepulture in matrem omnium. Exponam id planius,  edisseram id plenius, ostendens de quo factus est homo, quid faciat homo, quid futurus sit homo. Formatus homo de puluere, de luto, de cinere: quodque uilius est, de spurcissimo semine conceptus, in pruritu carnis, in feruore libidinis, in fetore luxurie: quodque deterius est, in labe peccati: natus ad laborem, timorem et dolorem, quodque miserius est, ad mortem. Agit praua, quibus offendit Deum, offendit proximum, offendit se ipsum. Agit turpia, quibus polluit famam, polluit personam, polluit conscientiam. Agit uana, quibus negligit seria, quibus negligit utilia, negligit necessaria. Fiet cibus ignis, qui semper urit et ardet inexstinguibilis; esca uermis, qui semper rodit et comedit immortalis; massa putredinis, que semper  fetet et sordet horribilis. Si mihi non creditis, Scripture credatis. »Formauit, inquit, Dominus Deus hominem de limo terre .« Propter quod ipse dicit ad Deum: »Memento, queso, quod sicut tutum feceris me, et in puluerem reduces me.«  Et Deus inquit ad ipsum: »Cinis es, et in cinerem reuerteris.«---»Comparatus sum, inquit, luto, et assimilatus sum fauille et cineri .« Audistis enim de quo formatus est homo, sed audite de quo conceptus. »Quis, inquit, potest facere mundum de immundo conceptum semine?« »Ecce in iniquitatibus conceptus sum, et in delictis peperit me mater mea .« Nemo mundus a sorde peccati, nec infans unius diei, qui natus est super terram. Audite ergo ad quid natus est homo. »Auis, inquit, nascitur ad uolatum, et homo natus est ad laborem .«

»Cuncti dies eius laboribus et erumnis pleni sunt: nec requiescit per noctem mens eius. Homo natus de muliere, breui uiuens tempore, repletur multis  miseriis. Qui quasi flos egreditur et conteritur, et fugit uelut umbra, et nunquam in eodem statu permanet .« Talis ergo factus est homo.

Sed audite quod faciat homo: »Gloriantur, inquit, cum malefecerint, et exsultant in rebus pessimis .« Propterea tradidit illos Deus »in reprobum sensum, ut faciant ea que non conueniant,« non expediunt, »repletos omni iniquitate, malitia, fornicatione, auaritia, nequitia, ceterisque uitiis et peccatis ,« que Paulus enumerat ad Romanos. »uidens itaque Deus quod multa malitia hominum esset in terra, et cuncta cogitatio cordis intenta esset ad malum omni tempore, penituit eum quod hominem fecisset in terra, tactusque  dolore cordis intrinsecus: Delebo, inquit, hominem quem creaui .« Ecce quid fecit homo.

Sed audite quid fiat: »Exibit, inquit, spiritus eius, et reuertetur in terram suam: in illa die peribunt omnes cogitationes eorum «---»Auferes spiritum eorum et deficient, et in puluerem suum reuertentur .«---»Qui quasi putredo consumendus est, et quasi uestimentum quod comeditur a tinea .«---»Homo putredo, filius hominis uermis ,« uindicta carnis impii, uermis et ignis. »uermis, inquit, eorum non morietur et ignis eorum non exstinguetur .« Et »dabit Dominus Deus ignem et uermes in carnes eorum, ut urantur et sentiant  usque in sempiternum .« uere ergo occupatio magna creata est omnibus hominibus, et iugum graue super filios Adam. Beati tamen qui occupantur in bonis, quia de bonis transibunt ad optima. Miseri uero qui occupantur in malis, quia  de malis transibunt ad pessima. Beati quoque qui iugum Christi portant, quod est graue in principio, sed semper in fine suaue. Miseri uero qui iugum diaboli portant, quod suaue est in principio, sed in fine semper est graue. Hanc autem humane conditionis miseriam considerat et deplorat Ecclesia, gemens et lacrymans ad introitum, cum propheta lugens et recolens lapsum humanum: »Circumdederunt me, inquit, gemitus mortis, dolores inferni circumdederunt me .« Ne uero pre nimio dolore desperet, statim in graduali misericordiam commemorat Conditoris: »Auditor, inquit, in opportunitatibus, in tribulatione sperent in te qui nouerunt nomen tuum; quoniam non dereliquisti querentes te, Domine .«

 Occupationem autem honestam et utilem Dominus indicat in Euangelio, conducens in uineam operarios, ut reddat illis mercedem ;  et Apostolus inhonestam et inutilem occupationem in epistola edocet euitare: »Nescitis, inquit, quod hi qui in stadio currunt, omnes quidem currunt, sed unus accipit brauium: Sic currite, ut comprehendatis. Ego autem sic curro, non quasi in incertum; sic pugno, non quasi erem uerberans,« etc.  Inter iugum et iugum Propheta distinguit in tractu: »De profundis clamaui ad te, Domine, Domine, exaudi uocem meam. Si iniquitates obseruaueris, Domine, Domine, quis sustinebit?«  Ecce iugum diaboli graue, de quo dicitur per prophetam: »Computruit iugum a facie olei,« unde mox subditur: »Quia apud te propitiatio est, et propter legem tuam sustinui te, Domine .« Ecce iugum Christi suaue, de  quo ueritas inquit: »Iugum meum suaue est, et onus meum leue .«



SERMO X. IN EADEM DOMINICA.


 Simile est regnum celorum homini patrifamilias, qui exiens primo mane conduxit operarios in uineam suam .

Hec parabola, fratres karissimi, est plena non  terrore, sed pietate; non desperatione, sed confidentia; non amaritudine, sed dulcore; non ira, sed gratia; non odio, sed amore. Quia licet multi sint uocati, pauci uero electi, fuerunt tamen nouissimi primi. Ne quis ergo desperet, quia diu multumque peccauit, misericors Deus, quia neminem uult perire de omni etate, alios ad sui cultum adducit uocans ad uineam quosdam in pueritia, quosdam in adolescentia, quosdam in iuuentute, quosdam in senectute, quosdam in senio, quibus in communi pro merito temporali reddet premium sempiternum. Ut autem efficacius reuocet peccatores a uitiis ad uirtutes, sepe tardius uenientes remunerat eque. Ut cum, illi qui conuertuntur in senectute  uel in senio, prius uocantur ad gloriam, quam hi qui in pueritia conuertuntur. Qui quoniam eque diligunt, eque merentur etsi minus laborant; quoniam uis merendi non penes laborem, sed penes caritatem existit. Paterfamilias in hoc loco intelligitur Deus Pater; uinea, Ecclesia; operarii, iusti. Conuentio facta operariis ex denario diurno, promissio facta iustis de premio sempiterno. Quinque hore, quinque etates intelliguntur: mane pueritia, tertia adolescentia, sexta iuuentus, nona senectus, undecima senium, et ita sero est finis uite. Forum autem est seculum; otiosi, desides; pondus et estus, labor et sollicitudo; procurator uinee, homo Christus iehsu.

Congrue uero per has horas diei etates hominis  distinguuntur. Sic sol primo mane usque ad tertiam horam tepet, a tertia usque ad sextam calet, a sexta usque ad nouam feruet, et ex tunc calor remittitur a nona usque ad undecimam, et ab undecima  usque sero, donec sol faciat occasum: ita calor naturalis in pueritia tepet, in adolescentia calet, in iuuentute feruet, et extunc remittitur usque in senectutem et senium, donec homo uergit in mortem. Est ergo paterfamilias, Deus Pater uniuerse conditor creature, qui creaturas suas disponit, et regit in domo. Hic primo mane exiit conducere operarios in uineam suam cum in prima etate puero gratie sue rorem infundit, et in Ecclesia sua fideliter operatur. uinea namque Domini Sabaoth domus Isrel est, in hac uinea uitis est Christus, et palmites sunt fideles. »Sicut autem palmes non potest facere fructum a semetipso, nisi manserit in uite, sic nec fideles, nisi in Christo  manserint. Qui uero manet in eo, hic fert fructum multum, quia sine ipso nichil potest facere. Si quis autem in ipso non manet, mittetur foras sicut palmes, et arescet, et colligent eum, et in ignem mittent et ardet .«

Egressus autem circa horam tertiam, uidit alios stantes in foro otiosos, et dicit illis: Ite et uos in uineam meam, et quod iustum fuerit, dabo uobis. Deus quippe fidelibus suis non solum quod iustum est, reddet, uerum etiam supra quam iustum est, donat; quia »non sunt condigne passiones huius temporis ad futuram gloriam que reuelabitur in nobis .« Semper eum remunerat supra meritum, et citra merita punit. De primis autem non dicitur quod fuerint otiosi, quoniam ante pueritia  non est tempus merendi, unde nichil infanti ad meritum imputatur. Sed de ceteris dicitur, quod steterint otiosi, quoniam in ceteris etatibus negligentia imputatur ad culpam. Otiositas enim est inimica uirtutibus, sed uitiis amica. Unde Dauid, qui semper fuit uictor in bello, tandem est uictus in otio, adulterium pariter et homicidium perpetrando. Quia uero damnabilior est otiositas in decrepito quam in ceteris, cum ille sit amplius morti uicinus, idcirco in undecima hora sub quadam exaggeratione subiungitur: Quid hic statis tota die otiosi? Quia nemo nos conduxit. Certe nemo uenit ad Filium, nisi Pater traxerit illum; quia non est uolentis neque currentis, sed Dei miserentis. Sed nec est de talibus desperandum, quoniam dicit  illis: Ite et uos in uineam meam. Nam »quacunque hora peccator conuersus fuerit, et ingemuerit, omnium iniquitatum eius non recordabor .« Et alibi dicit: »Quia siue in prima, uel in secunda, uel in tertia uigilia uenerit, et ita inuenerit, beati sunt serui illi .«

Cum autem sero factum esset, dixit Dominus uinee procuratori suo. Sero est finis uite; procurator uinee, homo Christus iehsu, cui Deus Pater Ecclesiam procurandam commisit. Ei ergo Dominus ait: uoca operarios, et redde illis mercedem suam, quia Pater omne iudicium dedit Filio , qui reddet unicuique post mortem iuxta opera sua, incipiens a nouissimo usque ad primos. uocare operarios  ad mercedem, est accipere iustos ad requiem. Tarde siquidem uenit, et parum laborauit latro pendens in cruce, cito tamen et multum accepit. Qui cum dixit: »Memento mei, Domine, dum ueneris in regnum tuum,« statim audiuit: »Hodie eris mecum in paradiso .« Quia uero his, que frequentius fiunt, similitudines adaptantur, idcirco dicitur, ut a nouissimis usque ad primos incipiat; quoniam cum conuertuntur ad Dominum adolescentes et senes, uel iuuenes et decrepiti, prius admittuntur ad premium senes, quam uel decrepiti uel iuuenes, quia secundum cursum nature citius moriuntur isti quam illi.

Cum ergo uenissent, qui circa horam undecimam uenerant, acceperunt singulos denarios. Sane denarius,  qui ualet decem nummos usuales, intelligitur in hoc loco premium sempiternum, qui redditur pro legis Decalogo temporaliter obseruato. uel quia denarius profert imaginem regis, idcirco gloriam sempiternam denario comparat, in qua regem suum isti uidebunt, non iam per speculum in enigmate, sed facie ad faciem sicuti est , cum similes ei erimus in ipsius imagine transformati , quia »fulgebunt iusti sicut sol in regno Patris eorum .« Iuxta quod ait Apostolus: »Saluatorem exspectamus Dominum Iesum Christum qui reformabit corpus humilitatis nostre configuratum corpori caritatis sue .«

uenientes autem et primi, arbitrati sunt, quod plus essent accepturi. Acceperunt autem et singulos  ipsi denarios. Et accipientes murmurarunt aduersus patrem familias, dicentes: Hi nouissimi una hora fecerunt, et pares illos nobis fecisti, qui portauimus pondus diei et estus. Pondus laboris et estus carnis precipue et principaliter portant adolescentes et iuuenes, pondus diei et estus portant, qui grauantur et uruntur in hac uita pro Deo, sicut Apostolus, qui dicebat: »Quis infirmatur, et ego non infirmor? quis scandalizatur, et ego non uror?«  Qui uero non laborat in Ecclesia secundum uoluntatis diuine, sed potius euangelizatur in seculo secundum desiderium carnis, hic non est operarius in uinea, sed otiosus in foro. Solent autem in hoc loco multe fieri questiones: quomodo uerum sit, quod accipientes murmurarent  aduersus patrem familias, cum accipientes denarium intelliguntur beati, qui accipiunt requiem pro labore, a quibus est omnis murmuratio relegata, maxime contra Deum, cuius laudibus incessanter insistunt. Iuxta quod legitur: »Beati qui habitant in domo tua, Domine, in secula seculorum laudabunt te .« Sed neque tales mouentur inuidia contra proximos. Et quomodo arbitrati sunt, quod plus essent accepturi, cum nullus fallatur in prima , quia beatus est ille, cui omnia optata succedunt. Preterea quomodo potest esse, quod oculus alicuius beati sit nequam, cum in prima nulla sit prauitas, sed perfectissima rectitudo? Cum et Apostolus: »Unusquisque merce dem accipiet secundum suum laborem .«  Quomodo non amplius recipiet, qui amplius laborabit? Scriptum est enim: »Reddet Deus mercedem laborum sanctorum suorum.« Ab his autem questionum angustiis facile liberatur, qui diuersos modos loquendi nouit distinguere in Scripturis. Hic sane locus per hypothesin intelligitur, ac si apertius diceretur: Ponatur quod accipientes uellent murmurare aduersus patrem familias dicentes: Hi nouissimi una hora fecerunt, et pares illos nobis fecisti, qui portauimus pondus diei et estus; certe pater familias sic posset eorum murmur iuste comprimere: Amice, non facio tibi iniuriam: nonne ex denario conueni tecum? Tolle quod tuum est, et uade. Quasi diceret: Accipe premium, et ascende  premiatus ad celum, quia non habebis contra me iustam materiam murmurandi, cum debitam tibi mercedem exsoluam.

uolo autem huic nouissimo dare sicut et tibi. Annon licet mihi facere quod uolo? an oculus tuus nequam est, quia ego bonus sum? Quasi dicat: Nonne licet mihi de bonitate supplere huic, quod minus ei competit ex labore? In eo namque quod duobus impariter laborantibus, sed pariter diligentibus, par premium elargitur, euidentius sanctitatis quam equitatis circa unum effectus elucet. Ex eo autem quod plurimi murmurarunt, moraliter instruit, quod cum multitudo delinquit, non est inchoanda correctio simul ab omnibus, sed diuisim ab uno, licet sit impossibile quod accipiens denarium remunerationis  eterne murmuraret contra Dominum, aut quod eius oculus sit nequam. Sicut autem in legitima facultate seponitur impossibile gratia disponendi, sicut et in hoc loco impossibile ponitur per similem causam, ut uerum ostendatur, quomodo iuste ualeat responderi. Patet itaque quod sic erunt nouissimi primi, et primi nouissimi, unde nullus omnino desperet siue de diuturnitate peccati tanquam non possit consuetudo mutari; quia Deus non solum pueros, adolescentes, iuuenes, uerum etiam senes et decrepitos uocat ad penitentiam ut conuertantur et resipiscant; siue pro magnitudine peccatorum, tanquam non possit impius digne satisfacere de peccatis, quia Deus etiam parum laborantes multum remunerat. Nec illud  deterreat ultra modum, quod multi sunt uocati, pauci uero electi, quoniam in hac paucitate magna est multitudo; quia tot saluandi sunt ex hominibus, quot fuerunt angeli. Iuxta quod legitur: »Constituisti terminos gentium secundum numerum angelorum Dei.« Sed dicuntur pauci respectu malorum, quia »stultorum infinitus est numerus  , et peruersi difficile corriguntur.« Licet autem ex eo quod est premittitur, quia sic erunt primi nouissimi et nouissimi primi. Protinus uidetur inferri quod multi sunt uocati de quibus dicitur: uoca operarios, et redde illis mercedem suam. Inde electi, de quibus subiungitur, quod accipientes denarium celestis beatitudinis, non possunt intelligi nisi beati, qui uniuersaliter sunt electi. Ad illam perfectam sententiam hec conclusio debet inferri, qua dicitur: Quod in omnem terram euangelice predicationis sonus exiuit , sed non omnes Christi Euangelio credunt. Qui uero non credit, iam iudicatus est; unde cum plures sunt increduli quam fideles, absque dubio multi sunt uocati, pauci electi, cum et de fidelibus multi damnentur,  hi scilicet, qui fidem operibus abnegant; quia »melius est uiam ueritatis non agnoscere; quam post agnitionem retroire .« Ab istorum ergo numero nos excipiat dispensator uinee iehsu Christus, qui cum Patre et sancto Spiritu uiuit et regnat Deus in secula seculorum. Amen.



SERMO XI. IN DIE CINERUM SEU CAPITE IEIUNII. De ieiunii dignitate, et utilitate: triplici solemni ieiunio, uidelicet quatuor temporum, quadragesime, et uigiliarum; de modo ieiunii, orationis unguento, et eleemosynarum largitione.


 Tu cum ieiunaueris, unge caput tuum, et faciem tuam laua .

Dignitas ieiunii multipliciter commendatur: a loco, tempore, ab auctore. Fuit enim ieiunium preceptum a Deo, preceptum Ade, preceptum in principio, preceptum in paradiso: »De ligno scientie boni et mali ne comedas: quacunque die comederis, morte morieris .« Primum ergo preceptum, quod Deus intulit homini, de ciborum exstitit abstinentia. Quod donec ipse custodiuit, fideliter perstitit. Ubi uero transgressus est, mortaliter corruit. Unde per eius contrarium intelligi potest, quam bonum sit ieiunium. Omnis enim anima, quecunque se non humiliauerit in ipso ieiunii die, exterminabitur de populo suo .

 Utilitas ergo ieiunii multiplicius assignatur. Legitur enim ieiunium ualuisse ad iram Dei placandam et ueniam impetrandam: ad penam uitandam, et nequitiam exstirpandam; ad munditiam retinendam, et ignorantiam repellendam; ad uictoriam consequendam et gratiam obtinendam. ualet ergo ieiunium ad iram placandam, secundum quod Daniel orauit Dominum in ieiuniis, panem desiderabilem non comedens, carnesque et uinum non gustans: »Auertatur, inquit, obsecro, ira tua a  ciuitate tua Hierusalem, et a monte sancto tuo. Placare, Domine, attende et fac, ne moreris. Adhuc ipso loquente, ecce uir Gabriel tetigit eum in hora sacrificii uespertini, et nuntiauit preces eius exauditas a Domino .«

ualet etiam ad ueniam impetrandam, secundum quod ad predicationem prophete uiri Niniuite predicauerunt ieiunium: »Homines et iumenta, boues et oues, et pecora non gustauerunt quidquam aut biberunt. Et uidit Deus opera eorum, quia conuersi essent cito a uia sua mala, et misertus est super malitia quam locutus est, ut faceret eis .«

ualet ad penam uitandam, secundum quod Esther  ad consilium Mardochei tribus diebus et tribus noctibus ieiunauit, et extunc ad  regem ingressa impetrauit reuocationem sententie, quam Aman protulerat aduersus Iudeos, ut uniuersi perirent.

ualet ad nequitiam exstirpandam, secundum quod ueritas inquit in Euangelio: »Hoc genus demoniorum non eiicitur, nisi in oratione et ieiunio .« Lunaticus enim ille stridebat, spumabat, et arescebat: stridebat per iracundiam, spumabat per luxuriam, arescebat per ignauiam. Quare? Spiritus iracundie, spiritus luxurie, spiritus  ignauie, per orationem et ieiunium expelluntur.

ualet ad munditiam retinendam, secundum quod Daniel et tres pueri proposuerunt non pollui de mensa regis, neque de uino potus ipsius, et rogauerunt principem eunuchorum, ne contaminarentur; comederunt legumina, et biberunt aquam, et apparuerunt uultus eorum meliores .

ualet ad ignorantiam expellendam, secundum quod Paulus fuit in conuersione tribus diebus et tribus noctibus non uidens, et non manducans neque bibens. In quo triduo creditur Euangelium didicisse a Spiritu sancto . Unde gloriatur fuisse se theodidactum, dicens: »Neque ab homine, neque per hominem illud accepi, neque didici,  sed per reuelationem Iesu Christi .«

ualet ad uictoriam consequendam, secundum quod cetere tribus pugnantes aduersus Beniamin pro uxore Leuite, secundo succubuerunt in prelio; donec peracto ieiunio preualentes, tribum illam pene penitus deleuerunt .

ualet ad gratiam obtinendam, secundum quod Spiritus sanctus in die Pentecostes super apostolos ieiunos descendit, Petro testante: »Non sunt hi ebrii, cum sit hora diei tertia .«

Quia uero longum esset ex sacris Scripturis singulas uirtutes ieiunii numerare, illud potissimum attendamus, quod per temporale ieiunium meremur eternum conuiuium. Iuxta quod ueritas ait:  »Beati qui nunc esuritis, quia saturabimini .« Edemus enim et bibemus super mensam eius in regno suo, si sic a cibis ieiunemus in corpore, ut et a uitiis ieiunemus in mente. Aliter enim ad modicum ualet ieiunium, sicut Dominus Iudeis improperans, ait: »Cum ieiunaretis per septuaginta annos, nunquid ieiunastis mihi?«  Et alibi: »Neomenias uestras et ieiunium uestrum odiuit anima mea .« Et iterum: Ecce ad lites et contentiones ieiunatis, et percutitis pugno impie, et omnes debitores uestros repetitis, etc.  Magnum ergo et salutare ieiunium est a uitiis declinare. De quo Dominus per prophetam: »Sanctificate ieiunium ,« et alibi: »Hoc est ieiunium, quod elegi, dissolue colligationes impietatis,  solue fasciculos deprimentes,« etc.  Sic ieiunauerunt apostoli. De quibus ait Dominus: »Non possunt filii sponsi lugere, quandiu cum illis est sponsus. uenient autem dies cum auferetur ab eis sponsus, et tunc ieiunabunt .«

Triplex est autem solemne ieiunium, quod generaliter indicit Eccleisa. Primum, in quatuor temporum obseruantia; secundum, in quadragesimalium abstinentia; tertium in festiuitatum uigilia. Quodlibet eorum certis temporibus, certisque diebus, certis rationibus, certisque causis est institutum.

Que singula diligenter inuestigare nos conuenit, ut non solum quid fiat, sed qualiter fiat, et quare  fiat, ex ordine cognoscamus. Primum ergo ieiunium est, quod agitur in quatuor Temporum obseruantia, tribus de causis quater in anno fit sub trinario: uidelicet, ad prosequendum imperium agitur, ad delendum peccatum, et ad exprimendum mysterium. Ad prosequendum imperium agitur hoc ieiunium, quia preceptum est legis, quod ante legem legitur obseruatum , ut ex omnibus Deo primitie persoluantur. Hoc autem preceptum etiam ad tempus extenditur, ut sicut quatuor sunt anni tempora, et in quolibet tempore sunt tres menses, ita nos pro primitiis quatuor uicibus ieiunemus in anno, et in qualibet uice tribus diebus ad gloriam Trinitatis. Hoc quadripartitum ieiunium principium habuit ex ueteri Testamento, sicut legitur  in propheta: »Ieiunium quarti, et ieiunium quinti, et ieiunium septimi, et ieiunium decimi, domui Isrel uertetur in dies festos .« Nunc autem conuenientius ieiunatur, in Martio scilicet, et in Iunio, in Septembri et Decembri. In Martio namque fuit mundus conditus et redemptus: »Et uerbum caro factum est, et habitauit in nobis .« In Iunio lex fuit condita, et sanctuarium institutum, et precursor natus est Saluatoris. In Septembri expiatio facta fuit, et propitiatio impetrata, et mater orta est Redemptoris. In Decembri mundatum fuit templum et dedicatum, et natus est unigenitus Creatoris.

Ad delendum peccatum agitur hoc ieiunium; ut  sicut quatuor modis peccamus sub ternario, ita quatuor uicibus sub ternario ieiunemus.

Primo modo peccamus in Patrem, peccamus in Filium, peccamus in Spiritum sanctum. In Patrem peccamus per impotentiam et fragilitatem, in Filium peccamus, per ignorantiam et simplicitatem; in Spiritum sanctum peccamus, per duritiam et malignitatem. Patri namque appropriatur potentia, Filio sapientia, Spiritui sancto benignitas; quibus contraria sunt impotentia, ignorantia et malignitas. Hinc ueritas inquit in Euangelio: »Qui peccat in Patrem, remittetur ei; qui in Filium, remittetur ei; qui in Spiritum sanctum, non remittetur ei, neque in hoc seculo, neque in futuro .«

 Secundo modo peccamus transgrediendo legem nature, transgrediendo legem Scripture, et transgrediendo legem gratie. Hoc est triplex illud silentium, de quo legitur: »Dum medium silentium tenerent omnia, et nox in suo cursu medium iter perageret, omnipotens sermo tuus, Domine, de celis a regalibus sedibus uenit .« Primum namque silentium incepit, quando Cain interfecit Abel ; secundum incepit, quando sedit populus manducare et bibere, et surrexerunt ludere ; tertium erit uel forte iam est, quoniam superabundauit iniquitas, et refriguit caritas multorum .

Tertio modo peccamus in corde, peccamus in ore, peccamus in opere. Hi sunt tres mortui, quos  Dominus suscitauit, in domo, in porta, in monumento. Mors in domo est, peccatum in cogitatione; mors in porta est, peccatum in locutione; mors in monumento est, peccatum in actione.

Quarto modo peccatum distinguitur in peccatum originale, in peccatum ueniale, et in peccatum mortale. Hi sunt, serpens, mulier et uir. Serpens, id est concupiscentia, suggerit originaliter; mulier, id est sensualitas, comedit uenialiter; uir, id est ratio, consentit mortaliter. Isti sunt quatuor quadrantes, de quorum ultimo Dominus dicit: »Non exiet hinc, donec reddat nouissimum quadrantem , id est donec soluat in pena quod commisit in culpa. Ad exprimendum mysterium agitur hoc ieiunium, quia sicut numerus ascendit  ab unitate ad unitatem, si quater fiat multiplicatio ad ternarium: sic anima conscendit de uirtute in uirtutem, si quater agat ieiunium per ternarium. Fiat ergo prima multiplicatio ter unum, tria; fiat secunda, ter tria, nouem; fiat tertia multiplicatio, ter nouem, uiginti septem; fiat quarta multiplicatio, ter uiginti septem, octoginta unum. Ecce per talem multiplicationem, numerus ab unitate ascendit ad unitatem, significans quod per tale ieiunium anima conscendit »de uirtute in uirtutem, donec uideat Deum deorum in Sion .« Hec autem multiplicatio bene competit anime propter quatuor sui status, quibus quatuor iste multiplicationes conueniunt. Primus est status creationis, secundus est status uegetationis; tertius est status  operationis, quartus est status resolutionis. Primo statui conuenit prima multiplicatio, que ab unico profluit in ternarium; quoniam in statu creationis, anima suscipit et unitatem essentie, et ternarium potentiarum, id est uim irascibilem, uim concupiscibilem et uim rationabilem. Secundo statui conuenit secunda multiplicatio, que a ternario ascendit ad nouenarium; quoniam in statu uegetationis, anima suscipit officium regendi corpus humanum, quod secundum naturalem contemperantiam influit et defluit per nouem foramina, id est per duos oculos, duas aures, duas nares, unum os, et duos inferiores meatus. Tertio statui conuenit tertia multiplicatio, que a nouem ad uiginti ascendit;  quoniam in statu operationis anima uisibiles et corporales actiones exercet, que per uiginti septem congrue designantur, qui numerus est solidus. Et habet triplicem dimensionem, ad similitudinem hominis, id est ad longitudinem et latitudinem et spissitudinem. Quarto statui conuenit quarta multiplicatio, que post octoginta redit ad unitatem; quoniam in statu resolutionis anima post uarietatem uite presentis, reuertitur ad puritatem nature. Nam »corpus quod corrumpitur, aggrauat animam .« Per octoginta namque terminus uite presentis accipitur, dicente Propheta: »Si in potentatibus octoginta anni, et amplius eorum, labor et dolor .« Ecce quibus rationibus Quatuor Tempora ieiunamus.

 Secundum uero ieiunium, quod agitur in quadragesimalium abstinentia, tribus de causis semel in anno, sub quadragenario celebratur. Propter trinum exemplum, propter diuinum preceptum, et propter numeri sacramentum.

Propter exemplum ergo ieiunamus quadraginta diebus, quia Christus, Moyses, et Elias totidem ieiunauerunt, ante legem, sub lege, post legem. Hoc est in principio legis, in medio et in fine. Ante legem Moyses ieiunauit, qui accepturus legem ascendit in montem, et fuit ibi cum Domino quadraginta diebus, panem non comedens, et aquam non bibens . Sub lege ieiunauit Elias, qui in fortitudine cibi unius panis ambulauit per desertum quadraginta diebus, usque ad montem  Dei Oreb . Post legem ieiunauit Christus, qui statim post baptismum assumptus est a spiritu in desertum, et ieiunauit ibi quadraginta diebus et quadraginta noctibus, et postea esuriit . Hinc forte apparuerunt discipulis Moyses et Elias in transfiguratione loquentes cum Christo .

Quadragenarius enim numerus sanctus est in Scripturis . Nam Deus in diluuio XL diebus et XL noctibus aquas effudit abyssi . Nuntii Moysi XL diebus terram explorauerunt promissam Isreli . Isrel XL annis angelorum pane nutritus est in deserto. Ionas subuersionis Niniue XL dierum spatio prophetauit . Christus quoque post resurrectionem quadraginta  diebus remansit in terris . Hoc autem tempore potius quam alio ieiunamus, ut sicut exemplum imitatur exemplar, ita ieiunium Christiani ieiunium Christi sequuntur. Et sicut hoc tempore abundantiam humorum membra laxantur ad malum, ita per abstinentiam ciborum membra restringantur ad bonum. Et sicut hoc tempore per esum illiciti cibi Adam descendit in mortem, ita per abstinentiam liciti cibi Christianus ascendat ad uitam, ut compatienti Christo compatiamur . Quia si uolumus conregnare, oportet et compati. Licet »non sunt condigne passiones huius temporis ad futuram gloriam, que reuelabitur in nobis ;« ut et mundati per abstinentiam,  puriores accedamus ad Eucaristiam, quam si »quis indigne manducat, iudicium sibi manducat et bibit, non diiudicans corpus Domini .«

Propter preceptum uero ieiunamus quadraginta diebus, quia Deus in lege precepit, ut ex omnibus decime persoluantur, quod preceptum usque ad tempus extenditur. Habet enim annus solaris trecentos sexaginta quinque dies et quadrantem; quorum decime sunt triginta sex dies et dimidius, et decima pars quadrantis. Ut autem quadragenarius numerus compleatur dierum, additur decima decime, quam ex precepto legis minores leuite, summo sacerdoti reddebant . Ecclesia quoque decimam temporis decimans Christo, qui est pontifex futurorum bonorum, sacerdos in eternum  secundum ordinem Melchisedech , de triginta et quinque diebus accepit pro decima decime tres dies, et dimidium ad complendum quadragenarium. Et quia non restabat adhuc decimare, nisi unum diem et quadrantem, et decimam partem quadrantis, ideo distulit cum missa ieiunium usque ad noctem in Sabbato sancto paschali, secundum quod dicitur in Collecta: Deus qui hanc sacratissimam noctem, etc. Propter sacramentum quoque ieiunamus XL diebus. Et quadragenarius numerus est superabundans, et ex suis partibus aggregatus ascendit ad quinquagenarium. Cuius partes aggregate sunt septem, uicenarius, denarius, octonarius, quinarius, quaternarius, binarius, et unitas, que aggregate reddunt quinquagenarium.  Quinquagenarius autem quietem et remissionem significat, propter quinquagenarium iubileum in quo debita remittebantur, et omnia quiescebant . Ieiunamus ergo XL diebus, per hoc significantes, quia sicut quadragenarius numerus ex suis partibus aggregatis pertingit ad quinquagenarium, ita quadragesimale ieiunium cum suis partibus congregatis perducit ad quietem et remissionem eternam.

Sunt enim septem partes spiritualis ieiunii, uidelicet, a septem capitalibus uitiis abstinere, a quibus tanquam a septem fontibus cetera uitia oriuntur. His ergo per ieiunium arefactis, ceteri uitiorum riuuli desiccantur. Ecce quibus rationibus Quadragesimam ieiunamus. Tertium quoque ieiunium,  quod agitur in festiuitatum uigilia, tribus de causis indicitur. Sed ut compendiose pertranseam, id solum ad presens notandum est, quod Deus in lege precepit , ut in precipuis solemnitatibus omnes in Hierusalem ascenderent ad orandum; nec apparerent in conspectu Domini uacui, sed offerrent. Nos igitur in precipuis solemnitatibus ascendentes Hierusalem, id est in Ecclesiam ad orandum, ne appareamus in conspectu Domini uacui, et preter alias oblationes etiam ieiunium dierum offerimus.

Primum ergo ieiunium, est ieiunium primitiarum, secundum est ieiunium decimarum, tertium est ieiunium oblationum. In primo ieiunio, primitias mensium Deo reddimus; in secundo ieiunio,  decimam anni persoluimus; in tertio uero ieiunio, dierum oblationes Deo tribuimus. Ecce quibus temporibus, quibus diebus, quibus rationibus, quibusque causis ieiunare debemus. Quia uero Deus magis attendit modum in facto, quam factum in modo, magisque considerat, quomodo aliquid fiat, quam quod aliquo modo fiat: ipse nos instruit, quomodo ieiunare debemus: Tu, inquit, cum ieiunas, unge caput tuum, et faciem tuam laua, unge caput tuum, id est exhilara mentem unguento orationis. Et laua faciem tuam, id est conscientiam tuam munda aqua miserationis. Cum ergo ieiunas, roga simul et eroga. Sunt enim precipue tria uitia, scilicet uana gloria, gula, et auaritia, de quibus primus Adam tentatus est et deuictus; de eisdem secundus Adam  tentatus est et diuicit. His autem opposite sunt tres principales uirtutes, oratio, ieiunium et eleemosyna, que sibi merito coniunguntur, quoniam his duabus uirtutibus, quasi duabus alis, ieiunium uolat ad Deum. Unde cum ueritas premisisset in Euangelio de oratione et eleemosyna, statim subdidit de ieiunio.

Sed ualde cauendum est ne forte dum ieiunamus, sub occasione ieiunii tria predicta uitia committamus. Quidam enim ieiunant ex uana gloria, quidam ex gastrimargia, quidam ex auaritia. Primi sunt hypocrite, ieiunando mendaces, secundi sunt gulosi, ieiunando uoraces, tertii sunt cupidi, ieiunando tenaces. Primi ieiunant, ut occultetur exterius, quod continetur interius: extra simulant sanctitatem, sed intus conseruant iniquitatem: nolentes apparere  quod sunt, sed uolentes apparere qui non sunt. Exterminant enim facies suas, ut appareant hominibus ieiunantes. Sed amen dico uobis, quia receperunt mercedem suam. Secundi sunt gulosi, qui ieiunant ut magis comedant, edentes rarius, ut edant auidius: non ad necessitatem, sed superfluitatem; non ut sustentent naturam, sed ut prouocent gulam. At esca uentri, et uenter escis. Deus autem et hunc et hanc destruet. Tertii ieiunant, ut quod subtrahunt uoluptati reponant cupiditati, gulam euacuant, ut crumenam adimpleant; sed thesaurizant, et ignorant cui congregent illud . De taliter ieiunantibus scriptum est: »Ecce in die ieiunii uestri inuenitur uoluntas uestra, etc. .

Tu autem cum ieiunas unge caput tuum, unguento  orationis. Per unguentum enim oratio designatur, secundum illud:

Ne tibi deperdant morientes figmata musce.
   Ferueat assidue pectoris olla tui.
Musce morientes perdunt suauitatem unguenti , id est importune cogitationes tollunt deuotionem orationis.

Hoc autem unguentum ex uariis speciebus conficitur: aliis pertinentibus ad substantiam orandorum, aliis pertinentibus ad modum orantium. Ad substantiam orandorum pertinent septem species. He sunt septem petitiones, que continentur in oratione Dominica, per quas duo principaliter expetuntur, scilicet bonorum adeptio et malorum remotio.

 Bonorum autem quedam sunt eternalia, quedam temporalia. Aeternalia petuntur in premium, spiritualia petuntur in meritum, temporalia petuntur in sustentaculum. De eternalibus dicitur: Adueniat regnum tuum. De spiritualibus dicitur: Fiat uoluntas tua, sicut in celo et in terra. De temporalibus subditur: Panem nostrum quotidianum da nobis hodie. Malorum autem alia sunt preterita, alia sunt presentia, alia sunt futura. Preterita sunt dolenda, presentia sunt uincenda, futura sunt precauenda. De preteritis dicitur: Dimitte nobis debita nostra. De futuris additur: Ne nos inducas in tentationem. De presentibus subditur: Sed libera nos a malo. Hec sunt illa que debemus orare, sed omnia propter beatitudinem, dicente  Domino: »Petite et accipietis, ut gaudium uestrum sit plenum .« Unde his septem speciebus admiscende sunt alie species septem, id est septem beatitudines, quas ipse Christus enumerat in Euangelio: »Beati pauperes spiritu, quoniam ipsorum est regnum celorum .« He species discretionis pistillo teruntur in mortariolo memorie, ne durum conficiatur unguentum, id est ne oratio fiat in peccatum. Sunt enim qui aliud orant, quam debent. Et sunt qui aliter orant, quam debeant. Aliud quam debebat, orabat mater filiorum Zebedei, que ad suggestionem filiorum accedens ad Iesum orauit et petiit: »Domine, dic, ut hi duo filii mei sedeant, unus ad dexteram tuam, et alius ad sinistram in regno tuo. Propterea Dominus respondit  illis: »Nescitis quid petatis .« Aliter quam debebat, orabat Phariseus, qui ascendens in templum ut oraret, hoc apud se orabat: »Domine, gratias ago tibi, quia non sum sicut ceteri hominum, raptores, iniusti, adulteri, sicut etiam hic publicanus. Ieiuno bis in Sabbato, decimas do omnium que possideo.« Propter quod Dominus specialiter intulit: »Omnis qui se exaltat, humiliabitur, et qui se humiliat, exaltabitur .«

Ad modum orantium pertinent septem species. He sunt septem uirtutes: fides, spes, caritas, iustitia, fortitudo, prudentia, temperantia. His etiam admiscende sunt septem alie species. He sunt septem dona gratie septiformis, que Isaias enumerat  dicens: »Requiescet super eum Spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini .« Omnes he species deuotionis balsamo condiuntur in uasculo sapientie, que est odor suauissimus Domino per quam incensum dignum offertur in odorem suauitatis.

Sunt enim multi qui multum orant, sed negligenter et indeuote, quod Dominus prohibet: Cum, inquit, oratis, nolite multum loqui, sicut ethnici faciunt. Putant enim in multiloquio exaudiri. Tales cum orant, aliud loquuntur in ore, et aliud meditantur in corde. De quibus conuenienter accipitur quod Dominus ait: »Populus hic labiis me honorat,  cor autem eorum longe est a me .« De talibus dicitur: »In ore suo benedicebant, et in corde suo maledicebant.« In ore benedicunt, quia loquuntur eloquia ueritatis; sed in corde suo maledicunt, quia »meditantur inania uanitatis .« Aliter orauerunt Moyses et Susanna, qui clamauerunt ad Dominum cum tribularentur, et de necessitatibus eorum liberauit eos. Clamauerunt enim, non tam uocis intentione, quam cordis deuotione, dicente Propheta: »Delectare in Domino, et ipse dabit tibi petitiones cordis tui .« Expedit tamen ut cordis deuotione, oris pronuntiatio comitetur. Nam quod facit flatus carboni, pronuntiatio facit deuotioni. Audi per Prophetam: »Ad ipsum ore meo clamaui, et exsultaui sub lingua mea  .« Hoc unguentum conficiendum est in secreto quodam cubili, id est in secretario conscientie. Iuxta quod Dominus dicit: Cum oraueris, intra in cubiculum tuum, et clauso ostio, ora Patrem tuum. Claudendum est ostium, ne musce morientes subintrent, que perdant suauitatem unguenti . Nam »ingreditur mors per fenestras nostras .« Si sic orauerimus, tunc obtinebimus quod Dominus ait: »Quecunque petieritis in oratione credentes, accipietis .« Et iterum: »Quidquid petieritis Patrem in nomine meo, fiet uobis .« Cum ergo ieiunas, unge caput tuum unguento orationis. Sed et laua faciem tuam. Laua aqua miserationis. Per aquam enim eleemosyna designatur, secundum illud: »Sicut aqua  exstinguit ignem, ita eleemosyna exstinguit peccatum .« Unde et eleemosyna dicitur, non solum ab elimino, sed ab heli, quod est Deus, et moys, quod est aqua. Inde eleemosyna, quasi eleemosyna, id est aqua Dei. Quia per eleemosynam macule peccatorum abluuntur a Deo.

Hec aqua diuiditur in tres fontes. Quorum primus manat ex corde, secundus manat ex ore, tertius manat ex opere. Eleemosyna quippe tripliciter erogatur. Ex corde, per compassionem; ex ore, per correptionem; ex opere, per largitionem. De compassione cordis dicit Apostolus: »Quis infirmatur, et ego non infirmor? Quis scandalizatur, et ego non uror? .« Peccata proximorum, frixoria sunt iustorum. De correptione oris Dominus ait:  »Si peccauerit in te frater tuus, corripe eum inter te et ipsum solum. Si te audierit, lucratus eris fratrem tuum .« De largitione operis inquit propheta: »Frange esurienti panem tuum, et egenos uagosque induc in domum tuam .« Singuli uero fontes in duos riuulos diuiduntur. Quorum primus decurrit ad nos, secundus decurrit ad proximos. Eleemosyna siquidem danda est ordinate. Primo nobis, secundo proximis. Crudelis enim et fatuus, qui alii compatitur, et sibi non miseretur qui alium castigat, et se non emendat; qui alii subuenit, et se decipit. Econtra percipitur: »Miserere; anime tue placens Deo .«---»Eiice primo trabem de oculo tuo, et tunc educes festucam de  oculo fratris tui .«---»Cum uideris nudum, operi eum, et carnem tuam ne despexeris .« Si sic dederimus eleemosynas, tunc sane merebimur quod Dominus ait: »Date eleemosynam, et ecce omnia munda sunt uobis .« Eleemosyna quidem maximam fiduciam prestat apud Altissimum.

Cum ergo, karissimi, ieiunamus, ungamus caput nostrum oleo deuote orationis, et lauemus faciem nostram aqua pie miserationis, illo misericorditer concedente, cuius uerba sunt optimis unguentis fragrantia, qui est fons uite aque uiue salientis in uitam eternam , Dominus iehsu Christus, qui est Deus benedictus in secula. Amen.



SERMO XII. IN EODEM DIE CINERUM. De tribus colligationibus impietatis, nimirum hereticorum, peccatorum et damnatorum: de tribus funiculis peccatorum, quibus clerici ut plurimum detinentur ligati, et de dissolutionibus colligatorum.


 Hoc est maius ieiunium quod elegi: dissolue colligationes impietatis, solue fasciculos deprimentes .

Si digne uolumus obseruantiam ieiuniorum celebrare, hoc ieiunium pre ceteris obseruemus, de quo Dominus loquitur per prophetam: Hoc est maius ieiunium quod elegi: dissolue colligationes impietatis, etc.

Tres colligationes impietatis legimus in Scripturis, hereticorum, peccatorum et damnatorum. Colligationes hereticorum, sunt falsa dogmata. Colligationes peccatorum, sunt praua opera. Colligationes damnatorum, sunt eterna supplicia.

De colligationibus hereticorum ait meretrix in parabolis: »Intexui funibus lectulum meum, straui  tapetibus pictis ex Aegypto .« Meretrix enim, id est heretica prauitas, intexit lectulum suum, id est doctrinam suam confinxit funibus. id est deceptionibus subtilibus quidem, sed tortis; ut eius castigatio sit quasi funiculus triplex qui difficile rumpitur, contextus de theologicis auctoritatibus, de rhetoricis floribus et de dialecticis argumentis. Sacras autem auctoritates peruertit, sophisticas argumentationes inducit, rhetoricos sermones exornat; simplices fallit, ut uagos alliciat, ut incautos seducat. De talibus enim dicit Propheta in psalmo: »Quoniam que perfecisti, destruxerunt .« Testimonia quippe sacre Scripture, que Spiritus sanctus perfecit, heretici destruunt,  dum illa peruertunt. Porro Scriptura docente didicimus, quod qui sophistice loquitur, odibilis est. »Non est enim illi data a Domino gratia; sed omni sapientia defraudatus est .« Scriptum est enim: »Perdam sapientiam sapientium, et prudentiam prudentium reprobabo .« Presertim eorum, qui ueritatem Dei detinent in mendacio. Quorum predicatio non est in ostensione spiritus et uirtutis, sed in persuasibilibus humane sapientie uerbis. Isti sunt caupones, qui secundum prophetam aquam uino commiscent, qui fel draconum  in aureo calice Babylonis propinant, qui circumeunt mare et aridam, ut unum proselytum faciant . Isti sunt ille uulpecule, de quibus sponsa dicit in Canticis: »Capite nobis  uulpes paruulas, que demoliuntur uineas .« Quarum caudas Samson ad inuicem colligauit, ignem apponens ut incenderet segetes Philisthinorum . Sed ecce iam publice docent et predicant libere, ita quod nisi colligationes eorum cito  fuerint dissolute, timendum est nobis, ut non solum infirma, sed et pars sincera trahatur. Dissoluamus ergo colligationes impietatis; quoniam hoc est maius ieiunium quod elegit Dominus.

De colligationibus peccatorum inquit propheta: »ue qui trahunt peccata quasi longam restem! « Hec quoque restis connectitur ex tribus funiculis. De quibus Ioannes apostolus ait: »Quidquid est in mundo, aut est concupiscentia carnis, aut concupiscentia oculorum, et superbia uite .«

Concupiscentia carnis, ad uoluptates; concupiscentia oculorum, ad opes; superbia uite pertinet ad honores. uoluptates autem luxuriosum faciunt, opes auarum, honores superbum. His tribus funiculis  nos clerici precipue colligamur. Funiculus enim luxurie, peccatis exigentibus, ita nos detinet alligatos, ut non erubescamus mulierculas in domibus publice retinere, de quibus alique nuper fuerunt turpiter capte et uiolenter abstracte, grauiter flagellate, in magnam clericorum infamiam, multum opprobrium sacerdotum. Nobis autem dicitur per prophetam: »Mundamini, qui fertis uasa Domini .« Nam et in ueteri sacerdotio, lotis manibus et pedibus, omnia sacerdos feminalia induebat . Certe, cum Dauid fugeret persecutionem Saul, uenit cum suis in Nobe ad Abimelech sacerdotem, postulans sibi dari uel quinque panes ad esuriem expellendam. Cui sacerdos respondit:  »Non habeo panes laicos ad manum, sed tantum panem sanctum; si mundi sunt pueri, maxime a mulieribus, manducent .« Quia panem sanctum digne manducare non possunt, nisi qui mundi sunt a coitu mulierum. Turpe dictu, sed turpissimum actu: dici liceat, ut agi non libeat. Quidam nocte filium ueneris agitant in cubili, mane filium uirginis offerunt in altari. Nocte uenerem amplexantur, mane uirginem uenerantur. At si uerum est, imo quia uerum est, quod dicit Apostolus: »Fornicatores et adulteri regnum Dei non possidebunt .«

Sed et funiculus auaritie peccatis exigentibus ita nos detinet alligatos, et ut multi nostrum non erubescant mercari, non timeant fenerari, a propheta  usque ad sacerdotes omnes, auaritie student et a maiore usque ad minorem omnes faciunt dolum . Dominus autem facto flagello, uendentes et ementes eiecit de templo, es negotiatorum effudit, et mensas nummulariorum euertit . Auarus  enim sacerdos, non Deo seruit, sed idolo. Nam, ut inquit Apostolus: »Auaritia est idolorum seruitus .« Scriptum est enim: »Nihil est auaro scelestius, et nichil est iniquius quam amare pecuniam .« Quia »radix omnium malorum est cupiditas .« Ex hac radice procedit, quod subditorum peccata palpamus; quasi »canes muti, non ualentes latrare ,« ne forte subtrahant nobis oblationes, decimas atque primitias. Ex hac radice procedit, quod alienos parochianos seducimus, et inuadimus parochias alienas, mittentes falcem in messem alienam, et transgredientes terminos quos posuerunt patres nostri, ut nobis ex eleemosynis questus accrescat.

Sed et funiculus superbie, peccatis exigentibus,  ita nos detinet alligatos, ut iam magis uelimus superbi quam humiles apparere, incedentes extento collo, eleuatis oculis, erecta ceruice, magnificantes fimbrias, phylacteria dilatantes, querentes primos recubitus in cenis, primas cathedras in synagogis, et uocari ab hominibus rabbi . Sic iam ornati prodimus, ut magis sponsi quam clerici uideamur. Qui mollibus uestiuntur in domibus regum sunt . Iustus autem elegit abiectus esse in domo Domini, magis quam habitare in tabernaculis peccatorum . Non in ueste pretiosa dicit Apostolus . Nam »diues ille qui induebatur purpura et bysso, sepultus est in inferno .« Tanta est superbia clericorum,  ut nunquam ad satisfactionem priores possint humiliari, non imitantes eum qui dicit: »Discite a me, quia mitis sum et humilis corde ,«---»qui non uenit ministrari, sed ministrare ;« sed illum, qui posuit sedem suam ad aquilonem, ut esset similis Altissimo .«---»Qui est rex super omnes filios superbie .« Isti sunt fasciculi deprimentes, de quibus cum propheta dixisset: Dissolue colligationes impietatis, consequenter adiunxit: Solue fasciculos deprimentes. Impietas enim super talentum plumbi sedere describitur. Propter quod alibi legitur: »Iniquitates mee supergresse sunt caput meum, et sicut onus graue grauate sunt super me . Nam »impius cum uenerit in profundum uitiorum, contemnit  .« Dissoluamus ergo colligationes impietatis; quoniam hoc est maius ieiunium quod elegit Altissimus.

De colligationibus damnatorum Dominus inquit in Euangelio: »Colligite primum zizania, et alligate ea in fasciculos ad comburendum .«

Sed et iste funiculus connectitur ex tribus funiculis, qui sunt: obscuritas tenebrarum, acerbitas penarum, diuturnitas miseriarum.

Ignis enim gehenne semper ardebit, et nunquam lucebit; semper uret, et nunquam consumet; semper afficiet et nunquam deficiet. »Ligatis, inquit, manibus et pedibus, mittite eum in tenebras exteriores, ubi erit fletus et stridor dentium .«---»Ibi erit uermis qui non moritur, et ignis qui non exstinguitur .«---»Dimittite me, dicit Iob, ut plangam paululum dolorem meum, antequam uadam ad terram tenebrosam et opertam mortis caligine, terram miserie et tenebrarum, ubi umbra mortis, et nullus ordo, sed sempiternus horror inhabitat .« Tantam enim in penis reprobi sustinebunt angustiam, ut nichil cogitare ualeant preter penas: sed illuc dirigent impetum cogitationis, ubi sentient uim doloris, Salomone dicente: »Nec opus, nec ratio, nec scientia, nec sapientia est apud inferos, quo tu properas . Si iustus uix saluabitur, impius et peccator ubi parebunt? Audite Ioannem in Apocalypsi dicentem: »In diebus illis querent homines mortem,  et non inuenient eam. Desiderabunt enim mori, et fugiet mors ab illis .«---»Dies illa, dies ire, dies tribulationis et angustie, dies calamitatis et miserie, dies tenebrarum et caliginis, dies nebule et turbinis, dies tube et clangoris .« Dissoluamus ergo colligationes impietatis, quoniam hoc est maius ieiunium quod elegit Altissimus.

Quia uero non sufficit medicos causam infirmitatis agnoscere, nisi studeant medicinam salutis afferre, postquam species colligationum ostendimus, etiam modos dissolutionum dicamus. Dissoluamus ergo colligationes hereticorum, per fidelem doctrinam. Colligationes peccatorum, per humilem penitentiam.

 Colligationes damnatorum, per finalem perseuerantiam. Apostolus enim inquit ad Timotheum: »Attende tibi et doctrine, insta in illa. Hoc enim faciens, et te ipsum saluum facies, et eos qui te audiunt. Spiritus enim manifeste dicit, quia in nouissimis temporibus discedent quidam a fide, attendentes spiritibus erroris et doctrinis demoniorum, in hypocrisi loquentes mendacium, et cauteriatam habentes conscientiam, prohibentes nubere et abstinere a cibis, quos Deus creauit .« Qualiter autem sit hec colligatio dissoluenda, statim docet Apostolus, dicens: »Quia omnis creatura Dei bona est, et nichil reiiciendum .« Nam »uidit Deus cuncta que fecit, et erant ualde bona  .« Dissoluamus ergo colligationes hereticorum, per fidelem doctrinam: quoniam hoc est maius ieiunium quod elegit Dominus. Porro »quacunque hora peccator conuersus fuerit et ingemuerit, uita uiuet, et non morietur, ait Dominus. Nolo, inquit, mortem peccatoris, sed ut conuertatur, et uiuat .« Peccatum autem quod per penitentiam non dissoluitur, suo pondere statim ad aliud trahit. Et sic efficitur restis illa, de qua dicit propheta:« ue, qui trahunt peccatum quasi longam restem! . Propter quod Petrus apostolus ait: »Penitemini igitur et conuertimini, ut deleantur uestra peccata .« Dissoluamus igitur colligationes peccatorum, per humilem penitentiam; quoniam hoc est maius ieiunium quod  elegit Altissimus. Quia uero canis reuersus ad uomitum , est homo rediens ad peccatum, si iuxta sententiam ueritatis »dimissa sunt tibi peccata, uade, et amplius noli peccare ;« quoniam »qui perseuerauerit usque in finem, hic saluus erit .« Hinc est quod Ioseph inter  fratres talarem tunicam habuisse describitur , et cauda hostie in altari iubetur offerri. Dissoluamus igitur colligationes damnatorum per finalem perseuerantiam, ipso prestante, qui est super omnia benedictus Deus in secula seculorum. Amen.



SERMO XIII. DOMINICA PRIMA IN QUADRAGESIMA. De tribus tentantibus, Deo scilicet, et demone, et homine; et de quibus diabolus Christum tentauerit, circa que tamen docet septem esse obseruanda; item de astutia diaboli unde comprobetur, et de causis tentationum.


 Ductus est iehsu in desertum a spiritu, ut tentaretur a diabolo; et eum ieiunasset quadraginta diebus et quadraginta noctibus, postea esuriit .

Tres sunt qui tentant: Deus, demon et homo. Sed Deus tentat semper ad bonum, demon semper tentat ad malum , Homo uero quandoque tentat ad bonum, quandoque tentat ad malum. Deus semper tentat ad bonum, quia semper bonus est. Demon semper tentat ad malum, quia semper est malus. Homo uero quandoque tentat ad bonum, quandoque tentat ad malum, etc., quia quidam bonus est, et quidam malus est. »Deus enim intentator malorum est. Unusquisque enim tentatur a sua concupiscentia abstractus et illectus .«

De his tribus personis statim dicitur in principio:  Ductus est iehsu in desertum a spiritu, ut tentaretur a diabolo. Ductus est iehsu, ecce homo. A spiritu, ecce Deus. Ut tentaretur a diabolo, ecce demon. Illuc enim eum Spiritus duxit diuinus, ubi cum erat malignus spiritus tentaturus. Ad ieiunandum duxit illum Spiritus diuinus, sed ad tentandum sumpsit eum spiritus malignus. Deus autem tentat, ut probet; demon tentat, ut fallat; homo tentat, ut inuestiget. De primo dicitur: »Proba me, Domine, et tenta me ;« de secundo legitur: »Cur Satanas tentauit cor tuum? « de tertio scribitur: »Tenta nos, obsecro, diebus decem .«

Demon autem principaliter tentat, per uoluptates,  per opes et per honores. »Nam quidquid est in mundo, aut concupiscentia carnis est, aut concupiscentia oculorum, aut superbia uite .« Concupiscentia carnis, ad uoluptates; concupiscentia oculorum, ad opes; superbia uite, pertinet ad honores. In uoluptatibus, tentat per gulam et per luxuriam; in opibus, tentat per cupiditatem et auaritiam; in honoribus, tentat per superbiam et iactantiam. De his tribus diabolus tentauit Iesum, de gula uidelicet, auaritia et iactantia. De gula tentauit, cum ait: Si Filius Dei es, dic ut lapides isti panes fiant; de iactantia tentauit, cum dixit: Si Filius Dei es, mitte te deorsum; de auaritia  uero tentauit, cum inquit: Hec omnia tibi dabo, si cadens adoraueris me.

Attende diligenter astutiam tentatoris. Tentat enim ex diuersis causis, in diuersis locis, diuersis modis. De gula, de iactantia, de auaritia. In deserto, in templo, in monte. Suggerendo, argumentando, et promittendo. Suggerendo cum dicit: Dic ut lapides isti panes fiant; argumentando, cum intulit: Scriptum est enim: Quia angelis suis mandauit de te, et in manibus tollent te, ne forte offendas ad lapidem pedem tuum . Promittendo, cum inquit: Hec omnia tibi dabo, ut quem ex una causa non poterat, ex alia causa seduceret. Quem in uno loco non peterat. in alio loco deciperet. Quem non poterat uno modo,  falleret alio. Sed nullo modo profecit, quia Christus semper repulit tentatorem et superauit omnino. Non per sublimitatem potentie, sed per auctoritatem Scripture. Per hoc nos docens et instruens, ut quoties nobis graues tentationes emergunt, recurramus ad testimonia Scripturarum. In quibus inuenimus et speculum quod miremur, et exemplum quod imitemur.

Porro circa tentationem huius, septem precipue considerare debemus, que docet nos euangelista notare, uidelicet personam, locum et tempus, causam et modum et ordinem, et qui post omnia sequitur, finem. Personam scilicet que tentatur; Quia iehsu est ductus a spiritu, ut tentaretur a diabolo;  locum, ubi tentatur; quia ductus est in desertum; tempus, quando tentatur; quia cum ieiunasset quadraginta diebus et quadraginta noctibus; causam, ex qua tentatur, quia postea esuriit; modum, in quo tentatur; quoniam accedens tentator dixit ei: Si Filius Dei es, dic ut lapides isti panes fiant; ordinem, secundum quem ipse tentatur, quoniam assumpsit eum diabolus in sanctam ciuitatem, statuens eum super pinnaculum templi. Et iterum assumpsit eum in montem excelsum ualde, ostendens ei omnia regna mundi; finem, ad quem tentatur; quia reliquit eum diabolus et accesserunt ad eum angeli, et ministrabant ei.

 Circa quodlibet istorum duo quedam debemus distinguere. Circa primum debemus attendere personam tentatoris, et personam tentati; quia ductus est iehsu a spiritu, ut tentaretur a diabolo. iehsu ergo tentatur, et diabolus tentat. Circa secundum debemus notare locum solitarium, et locum assiduum; quoniam intra desertum assumpsit eum in montem excelsum. Et intra ciuitatem statuit supra pinnaculum templi. Circa tertium debemus attendere tempus post baptismum, et tempus etiam post ieiunium. Quia cum baptizatus fuisset, tunc, ut dicit euangelista, ductus est iehsu in desertum, ut tentaretur, et ieiunauit quadraginta diebus et quadraginta noctibus. Circa quartum debemus notare causam potestatis, ex qua ieiunauit; et causam  infirmitatis, ex qua esuriit. Circa quintum debemus attendere modum tentandi secundum qualitatem nature. Quia cum iehsu esuriisset, suggessit ei diabolus: Dic, inquiens, ut lapides isti panes fiant. Et secundum auctoritatem Scripture, quia cum suggessit ut mitteret se deorsum, adiicit: Scriptum est enim: Quia angelis suis mandauit de te, et in manibus tollent te, ne forte offendas ad lapidem pedem tuum. Circa sextum debemus notare ordinem. Quia post gulam tentauit de iactantia, et post iactantiam tentauit de auaritia. Nam cum assumpsisset eum in sanctam ciuitatem, et statuisset eum supra pinnaculum templi, ac illi dixisset: Si Filius Dei es, mitte te deorsum: iterum assmpsit  eum in montem excelsum ualde, et ostendit ei omnia regna mundi et gloriam eorum, et dixit ei: Hec omnia tibi dabo, si procidens adoraueris me. Circa septimum debemus attendere recessum spiritus maligni. Quia tunc reliquit eum diabolus, et accesserunt benigni spiritus, quoniam accesserunt angeli et ministrabant ei. Ecce licet in superficie simplex appareat textus euangelice lectionis, latet tamen sub cera fauus, sub cortice nucleus, sub spica frumentum.

Eruderemus itaque puteum, quia altus est , et hauriamus aquam in gaudio de fontibus Saluatoris . Tentauit ergo non qualiscunque tentator, sed ipse diabolus, qui super omnes tentatores malignos probatur astutus, et ex subtilitate nature et ex  antiquitate temporis, et ex assiduitate fallendi. Ex subtilitate nature, iuxta quod ei dicitur: »Tu signaculum similitudinis, plenus sapientia et perfectus decore in paradiso Dei fuisti .« Ex antiquitate temporis, quia prima est creatura, non quod cunctas precesserit, sed quam nulla precessit, iuxta quod dicitur: »Quomodo cecidisti, Lucifer, qui mane oriebaris?«  Ex assiduitate fallendi, quoniam »aduersarius uester diabolus, tanquam leo rugiens circuit semper querens quem deuoret .« Hic ergo tentator tam subtilis, callidus et antiquus, tentauit non hominem qualemcunque, sed ipsum Iesum, ductum a spiritu ut tentaretur a diabolo, non peccatorem, sed Saluatorem. »Qui peccatum non fecit  nec inuentus est dolus in ore eius .« Precaueat sibi ergo peccator, quia tentatus est ipse Saluator; nec sit iustus omnino securus, quia tentatus est ipse Deus. Sed non desperet homo quilibet cum tentatur, quia tentatus est pro nobis ipse Saluator, ut sua tentatione uinceret nostram, qui sua morte nostram peremit.

Tentauit autem non in foro, sed in deserto; non in triuio, sed in templo; non in ualle humili, sed in monte sublimi. Idem ipse qui tentauit in paradiso, tentauit in eremo. Sed in paradiso tentauit primum Adam, et deuicit . In eremo tentauit secundum Adam, et deuictus est. Quia »non est potentia, non est sapientia, non est consilium contra Deum .« Non sit ergo monachus  securus in claustro, non sit eremita securus in solitudine, quia tentatus est Adam in paradiso, quia tentatus in deserto iehsu.

Tentauit etiam non post conuiuium, sed post ieiunium; non post peccatum, sed post baptismum; quia magis insistit, satagit et laborat, ut seducat tam magnum quam paruum, tam iustum quam impium, sapientem quam fatuum; ut in seductione magni, seducantur et parui; et in seductione iusti, seducantur et impii; in seductione sapientis, seducantur et fatui. Scriptum est enim: »Quia sub umbra dormit, et in secreto calami, in locis humentibus; absorbet fluuium et non mirabitur; habet enim fiduciam, quod influat Iordanis in os eius .« Cum enim quis ab errore ad ueritatem,  a uitiis ad uirtutes, et a diabolo ad Christum conuertitur, tunc maiores contra se tentationes et grauiores in se persecutiones perpetitur. Unde filios Isrel in deserto, post exitum de Aegypto, Amalecite grauiter leguntur impugnasse . Propterea Sapiens monet et hortatur: »Fili, cum accesseris ad seruitutem Dei, prepara cor tuum ad tentationem .« Ecce dubium est, si quis hic tentationem non habuerit, in futuro quis scit si saluabitur. Ab hac igitur tentatione maligna, uel potius ab huius tentatione maligni, nulla persona excipitur, nullus locus excluditur, nullum tempus discernitur; ubique dolus et laqueus, ubique fouea et tendicula.

 uere tentatio est uita hominis super terram . Annon uere tentatio? cum multiplices hostes undique semper insidientur ut capiant, persequantur ut perimant, demon et homo, mundus et caro. Demon cum uitiis, homo cum bestiis, mundus cum elementis, caro cum sensibus. Propterea plorat et clamat Apostolus: »Infelix ego homo, quis me liberabit de corpore mortis huius? .« Et Psalmista dicebat: »Educ de carcere animam meam, ad confitendum nomini tuo, Domine .« Diabolus enim causas idoneas ad tentandum, et assumit inuentas, et inuenit assumendas. Ad tentandum quippe de gula, causam idoneam assumpsit inuentam; quia cum ieiunasset iehsu quadraginta diebus et quadraginta noctibus,  et postea esuriisset, accessit ad eum tentator, et ait: Dic ut lapides isti panes fiant: intendens illi si posset per nimiam auiditatem edendi trahere ad peccatum, sicut olim Esau, qui famem sustinere non sufferens, pro lentis edulio uendidit primogenita .

Nos ergo, fratres et filii, caueamus astutiam tentationis, ne forte cum ieiunamus, per nimiam auiditatem edendi trahamur ad culpam. Quia non solum in uariis ferculis et lautis cibariis, sed in hora preuenta, et in appetitu immoderato peccatur. Unde non ait: Dic ut lapides isti carnes fiant, aut pisces, ne forte in cibis lautis et uariis deprehendatur facilius astutia tentatoris; sed dixit: Dic ut lapides isti panes fiant, ut si famis impatiens lapides mutaret  in panes, nimia deprehenderetur auiditas comedendi. Attendant hoc illi, qui uarios exquirendo sapores, substantiam conuertunt in accidens, et naturam in artem, ut prouocent et reuocent appetitum.

Ad tentandum uero de auaritia causam idoneam assumendam inuenit; quia duxit illum diabolus in montem excelsum, et ostendit ei omnia regna mundi et gloriam eorum, et ait: Hec omnia tibi dabo, si cadens adoraueris me. Attendite diligenter insidias inimici. Ut enim traheret illum ad casum, in montem excelsum assumpsit; quia quanto maior excellentia tanto grauior est ruina. Et ut excitaret et inuitaret concupiscentiam oculorum, ostendit et promisit omnia regna mundi et gloriam eorum. Sed  cum prius tentasset, neque seduxisset de uitio corporali, hoc est de gula, rursus tentat de uitio spirituali, hoc est de auaritia. Dominus autem contra defectum carnis, uirtutem mentis obiecit; respondens secundum auctoritatem Scripture, quod non in solo pane uiuit homo, sed in omni uerbo, quod procedit de ore Dei. Et contra cupiditatem et auaritiam, que secundum Apostolum, »seruitus est idolorum ,« diuinam opposuit seruitutem,  secundum auctoritatem Scripture respondens: Dominum Deum tuum adorabis, et illi soli seruies , id est soli Deo seruitutem adorationis impendes.

Ad tentandum etiam de iactantia causam assumpsit idoneam, et congruum locum inuenit. Quoniam assumpsit eum in sanctam ciuitatem, et statuit eum supra pinnaculum templi, dicens: Si Filius Dei es, mitte te deorsum. Duo sunt de quibus homines se magis consueuere iactare, dignitas et scientia. Doctores de scientia, sacerdotes de dignitate. Ideoque de iactantia tentaturus, statuit eum supra pinnaculum templi, qui locus est proprius doctorum et sacerdotum. Et quoniam qui se iactant, laudem humanam desiderant, et expetunt humanum  fauorem, idcirco de iactantia tentaturus, eum non in locum desertum, sed in ciuitatem sanctam assumpsit, ut cum fauoris applausu ab hominibus laudaretur. Ut autem persuaderet facilius quod dicebat, propheticum protulit testimonium, sed illud ad alienum sensum peruertit, ut spiritus erroris hereticam instrueret prauitatem.

Porro cum ex diuersis causis, in diuersis locis, diuersis modis tentasset, nec profecisset, confusus abcessit. Quia reliquit eum diabolus, et accesserunt angeli et ministrabant ei. Quid autem ministrabant angeli, an cibum esurienti? Sed quidquid ei angeli ministrauerunt, moraliter nos instruimur, quia si tentationes diaboli curauerimus caute repellere,  profecto nobis angeli ministrabunt.

Oremus ergo, fratres et filii, Dominum nostrum Iesum Christum, ut qui tentatoris superauit astutias, ipse nos liberet ab insidiis tentatoris, nec nos permittat in tentationem induci, sed si quando forte tentatio nos apprehendat humana, non permittat usque ad consensum tentari : qui cum Patre et Spiritu sancto uiuit et regnat Deus, per omnia secula seculorum. Amen.



SERMO XIu. IN SABBATO QUATUOR TEMPORUM. Christi transfiguratio, et discipuli tres quid designent; de uestimentis Christi, de multiplici transfigurationis comprobatione, de casu bonorum et malorum diuerso.


 Assumpsit iehsu Petrum et Iacobum et Ioannem fratrem eius, et ducit illos in montem excelsum seorsum, et transfiguratus est ante eos .

Quia fidelis est Dominus in promisso, ideo quod promisit, adimpleuit. Promiserat enim apostolis dicens: »Sunt quidam de hic stantibus, qui non gustabunt mortem, donec uideant Filium hominis uenientem in regno suo ,« id est in ea claritate, in qua peracto iudicio apparebit in  regno. Sed ecce promissum impleuit, quia post sex dies assumpsit iehsu Petrum, et Iacobum, et Ioannem fratrem eius, et ducit illos in montem excelsum seorsum, et transfiguratus est ante eos. Sex enim sunt dies, in quibus oportet hominem operari; septimo autem die requieuit Deus ab omni opere, quod patrarat . Recte igitur hec transfiguratio post dies sex facta fuisse narratur, quia glorificatio futura promittitur in requie post laborem,  tanquam in septenario post senarium . Et propter eamdem causam bene Lucas dicit: Post dies octo . quoniam hec transfiguratio in octaua resurrectionis etate promittitur ad futura. Quamuis et secundum litteram non discordet, quod post sex dies secundum Mattheum et Marcum, et post octo secundum Lucam huiusmodi transfiguratio facta fuisse docetur: cum illi medios dies tantum commemorent, iste uero et primum premisit, et ultimum quo compleuit, adiunxit.

In transfiguratione uero iehsu non substantiam assumpte carnis amisit, sed gloriam future resurrectionis ostendit. Sed ante omnia potest queri, qualis fuerit illa uisio: utrum spiritualis, an potius corporalis. Quedam spiritualis esse uidetur, quia  secundum quod discipuli erant somno grauati. uerum in somno non apparet uera uisio, sed tantum imaginaria; et ideo, uisio illa non uidetur corporalis, sed spiritualis. Preterea cum Moyses ueraciter esset mortuus , si tunc corporaliter apparebat, uidetur ergo quod surrexisset cum uero corpore; aut iterum fuit mortuus, et sic fuit contra iustitiam sine culpa.

Punitur, quia quelibet mors est pena; aut perpetuo mansit uiuus, et ita Christus contra uerbum Apostoli ; non fuit primitie dormientium, quia non surrexit primus immortalis et impassibilis. Econtra uidetur quod illa uisio fuit corporalis, quia sacra Scriptura manifeste distinguit  inter spiritualem uisionem et corporalem. Euangelium uero spiritualem uisionem commemorat, tunc perhibet eam factam in somno uel in excessu, quemadmodum angelus apparuit Ioseph dicens: »Ioseph fili Dauid, noli timere, accipe Mariam coniugem tuam .« Expresse dicitur quod in somnis apparuit, cum Petrus uidit celum apertum, et descendens uas quoddam, uelut linteum magnum quatuor initiis submitti de celo in terram. Expresse dicitur »quod cecidit super eum mentis excessus .« Quando uero corporalem uisionem commemorat, tunc narrat rem gestam: quemadmodum ubi dicitur, quod angelus Domini stetit iuxta pastores, et claritas Dei circumfulsit illos, et  timuerunt timore magno . Et ubi dicitur, quod magi uidentes stellam in Oriente, uenerint Ierusalem, dicentes: »Ubi est qui natus est Rex Iudeorum? « Preterea nisi uisio ista uera, procul dubio non fuisset uerum signum glorificationis future, quoniam uerum non recte signatur per falsum. Quid ergo dicemus? utique quod hec uisio exstitit corporalis; quia sicut corporales assumpsit discipulos, et adduxit ad montem illos corporaliter: transfiguratus est ante eos, et in ueritate resplenduit facies eius sicut sol, et uestimenta eius facta sunt alba sicut nix. Licet ergo Petrus, et qui cum illo erant, essent somno grauati, non tamen uisionem istam in somno uiderunt; quia sicut idem euangelista testatur, euigilantes uiderunt maiestatem  eius et duos uiros, qui stabant cum illo. Moyses uero siue corpus ereum sumpserit, sicut angeli, cum apparent hominibus; siue ueraciter resurrexerit, procul dubio rediit, unde uenerat. Et si dicatur eum obiisse, mors illa non fuit pena; quia ex illa nullum sensit dolorem. Sicut autem post resurrectionem ad instruendam fidem, etiam in corpore immortali, signa mortalitatis exhibuit, quando lateris aperturam, et locum clauorum ostendit; sic et propter assertionem fidei ante resurrectionem immortalitatis signa in corpore mortali monstrauit. Quia resplenduit facies eius sicut sol, et uestimenta eius facta sunt alba sicut nix.

uerum quia mirum erat et mirabile quod monstrabat, ut firmius crederetur, uoluit illud multiplici  testimonio comprobare. De celo scilicet et de terra, de paradiso et de inferno. A Deo, et homine; a uiuis, et mortuis; per preteritos, et presentes; per legem, et prophetas, quoniam apparuerunt eis Moyses et Elias, cum ipso loquentes. Et ecce nubes lucida obumbrauit illos, et uox de nube dicens: Hic est Filius meus dilectus, in quo mihi bene complacui: ipsum audite. uox de nube perhibuit testimonium ueritati de celo. Discipuli autem in monte fuerunt testes ueritatis in terra. Moyses de inferno, quia nondum Christus eduxerat uinctos suos de lacu, in quo non erat aqua . Elias de paradiso, in quo cum Enoch usque ad tribulationem ultimam futuram per Antichristum creditur permansurus.

 A Deo Patre uox illa processit: Hic est Filius meus dilectus. Ab homine Petro uerbum illud exiuit: Domine, bonum est nos hic esse. uiuus erat Elias, mortuus Moyses. At ille uiuus erat, sed morietur; iste uero mortuus, sed uicturus. Ambo tamen presentes erant, is ut legifer, hic ut propheta; ut rei mire mirabile testimonium perhiberent. Per illos, ut per preteritos; per apostolos, ut per presentes perhibetur testimonium ueritati. Quoniam et qui preibant et qui sequebantur clamabant, dicentes: »Hosanna Filio Dauid, benedictus qui uenit in nomine Domini .« Tres apostoli et duo prophete fuerunt adhibiti, quia secundum legem diuinam »in ore duorum uel trium testium stat omne uerbum .«

 Petrus autem uisionis gloria, uel potius uisione glorie delectatus aiebat: Domine, bonum est nos hic esse. Sed Petrus uidens glorificatam humanitatem, tanto afficitur gaudio, ut nunquam uelit ab eius intuitu separari: quid de illis putandum est, qui diuinitatem glorificantem aspiciunt, cum quanto gaudio semper illi desiderant inherere? »Nec oculus uidit, nec auris audiuit, nec in cor hominis ascendit, que preparauit Deus diligentibus se .« In eo uero quod addidit: Si uis, faciamus hic tria tabernacula, tibi unum, Moysi unum, et Elie unum, nesciebat, ut ait alius euangelista , quid diceret. Quia non est necessarium taberculum, ubi secundum Apocalypsin Ioannis, »Deus omnipotens est templum et agnus .« Et  quia gloriam que promittitur post resurrectionem in celo, redditam esse putabat ante resurrectionem in terra, sed perterritus et attonitus, uel magis in exstasi positus, et in excessu translatus, nesciebat cogitare futura, quem presentia delectabant. Unde reprehendi non meruit, aut etiam increpari. Sed adhuc ipso loquente, ecce nubes lucida, non obscura; non enim est conuentio lucis ad tenebras, neque Christi ad Belial ; obumbrauit eos, ut ostenderet uisionem huiusmodi non esse ueritatem future glorificationis, sed umbram, ut per umbram ueniretur ad ueritatem, quasi per speciem ad rem, et per fidem ad speciem.

Porro quare factum sit hoc miraculum, et cur hoc mirabile sit ostensum, ostenditur, cum infertur:  Hic est Filius meus dilectus, in quo mihi bene complacui: ipsum audite. Ac si diceret manifestius: Ego, qui dixeram: »Penitet me fecisse hominem ,« ecce nunc dico: Hic est Filius meus dilectus, in quo mihi bene complacui. Hic ergo, non alius filius est, non seruus meus, non alienus; dilectus, non maledictus, in quo mihi complacui, non displicui, et ideo ipsum audite, non contradicite.

Et audientes discipuli ceciderunt in faciem suam, et timuerunt ualde. Boni namque cadunt in faciem, mali uero retrorsum. De bonis autem cadentibus dicitur: »Ceciderunt in facies suas et adorauerunt Dominum .« De malis uero cadentibus legitur: »Abierunt retrorsum, et ceciderunt in  terram .« Isti cadunt in faciem, per humiliationem; illi cadunt retrorsum, per auersionem. Isti quo cadunt, intelligunt; illi quo cadunt, ignorant. »Beatus tamen qui semper est pauidus .« Quia »timor Domini peccatum expellit .« Hinc propheta dicit ad Dominum: »A timore tuo concepimus, Domine, et peperimus spiritum salutis .«

Audientes ergo discipuli testimonium deitatis, et maiestatis gloriam intuentes, ceciderunt et timuerunt; quia »accedet homo ad cor altum, et exaltabitur Deus ,« et inuestigator maiestatis opprimetur a gloria . Unde propheta: »Domine, audiui auditionem tuam, et timui ;« consideraui opera tua, et  expaui. Ex eo autem precipue timuerunt, quod cum Petrus quasi comparasset Iesum Moysi et Elie, dicendo: Si uis, faciamus hic tria tabernacula, tibi unum, Moysi unum, et Elie unum, audientes postea uocem de nube dicentem: Hic est Filius meus dilectus, in quo mihi bene complacui; et intelligentes ipsum Deum esse, Dei Filium Iesum Christum, tanquam errauerunt, timore perterriti ceciderunt. Sed ne pre timoris magnitudine desperarent, accessit iehsu, et tetigit eos, dixitque illis: Surgite, et nolite timere. Accessit, et tetigit; quia per se surgere non ualebant. »Sine me, inquit, nichil potestis facere .«

Leuantes autem oculos suos, neminem uiderunt, nisi solum Iesum. Nam si Moyses et Elias perseuerassent  cum ipso, uox Patris uideretur incerta, cui potius testimonium protulisset. Scio fratres et filii, quod uos delectat expositio litteralis, sed puto quod magis spiritualis expositio delectabit. Et ideo si litteram diligenter audistis, spiritum diligentius audiatis. Assumpsit ergo iehsu Petrum, et Iacobum et Ioannem, et duxit illos in montem excelsum, etc.

Tres isti discipuli designaut tres ordines fidelium in Ecclesia, prelatos, continentes et coniugatos. Hi sunt Ne, Daniel, et Iob, quos Ezechiel uidit in uisione saluandos . Sed secundum euangelicam ueritatem, »duo sunt in agro, duo in lecto, et duo in mola; quorum unus assumetur, et alter relinquetur .« Quoniam  de quolibet ordine quidam assumuntur ad gloriam, et alii relinquuntur ad penam. Non enim locus sanctificat hominem, sed homo locum. Tres ergo discipulos assumpsit iehsu, et duxit eos in montem excelsum; quia tres ordines fidelium accepit Dominus, et adduxit in celum; sed non omnes de omnibus; quia ducit illos seorsum, id est diuisim, »sicut pastor segregat oues uel agnos ab hedis ,« ut tollatur impius, ne uideat gloriam Dei, que promittitur et datur in celo , quia »Dominus in celo sedes eius ,« Qui dicit: »uolo, Pater, ut ubi ego sum, illic sit et minister meus .«

Quod autem transfiguratus est ante eos significat quod uidemus nunc per speculum in enigmate,  tunc autem uidebimus facie ad faciem, sicuti est , quando de figura transferemur ad ueritatem, et de fide producemur ad speciem.

Et resplenduit facies eius sicut sol, uestimenta autem eius facta sunt alba sicut nix. uestimenta Christi sunt uniuersi fideles, de quibus ad ipsum dicitur per prophetam: »His omnibus uelut uestimento uestieris .« Et ad quos Apostolus dicit: »Quotquot in Christo baptizati estis, Christum induistis .« Et ideo non solum facies Christi resplenduit sicut sol, sed etiam uestimenta eius facta sunt alba sunt nix. Quemadmodum, inquit Apostolus, »Saluatorem exspectamus Dominum Iesum Christum, qui reformabit corpus humilitatis  nostre, configuratum corpori claritatis sue .« Porro, quanta est differentia inter claritatem solis, et niuis candorem, tanta est differentia inter gloriam capitis, et glorificationem membrorum. Duplex autem glorificationis est species: una spiritus, et altera corporis. Una qua glorificatur corpus, et altera qua glorificatur spiritus; quia, secundum prophetam , de manu Domini recipiemus duplicia. Totus igitur homo in stola mentis et stola carnis gloriam obtinebit. Quia uero corpus constat ex quatuor elementis, terra, aqua, igne et ere, ad stolam corporis quatuor proprietates pertinere dicuntur, claritas, subtilitas, agilitas et impassibilitas. Et quia spiritus tres habet naturales uirtutes, uim rationabilem, uim irascibilem  et uim concupiscibilem, ad stolam spiritus tres asseruntur proprietates spectare, cognitio, dilectio et delectatio. Has et illas commemorat et commendat Sapiens ille, qui ait: »Fulgebunt iusti, et tanquam scintille in arundineto discurrent: et regnabit Dominus illorum in perpetuum .« His uerbis proprietates glorificati corporis designat. Ac si diceret: Fulgebunt clari, et tanquam scintille subtiles in arundineto discurrent agiles. Et regnabit Dominus illorum in perpetuum, et ipsi cum Domino impassibiles. Consequenter autem glorificari spiritus proprietates assignat. Qui confidunt in illo, intelligent ueritatem, et fideles in dilectione acquiescent ei; quia donum et pax est electis Dei. Intelligent ueritatem, ecce cognitio. Fideles in dilectione,  ecce dilectio. Pax est electis, ecce delectatio. Ut autem Dominus in apostolis circa mercedem glorificationis eterne erigeret spem, astrueret fidem et accenderet caritatem; in seipso utramque stolam, et utriusque proprietates exhibuit: Quia resplenduit facies eius sicut sol, ecce corporis stola. Non enim simpliciter dixit: Resplenduit, sed addidit, sicut sol. Nam ille quatuor proprietates inueniuntur in sole: claritas in substantia, quia ignea est, et lucida, impassibilitas in natura, quia perpetua consistit et incorrupta: subtilitas in radio, quia sine obstaculo penetrat uitrum: agilitas in motu,  quia uno die discurrit ab Oriente in Occidentem. Has etiam proprietates in mortali corpore Christus ostendit; subtilitatem, quando nascebatur de uirgine ; agilitatem, quando gradiebatur super aquas ; claritatem, quando transfigurabatur in monte ; impassibilitatem, quando manducabatur in cena . Proprietates autem glorificati spiritus commendantur, cum dicitur: Hic est Filius meus dilectus, ecce dilectio. In quo mihi bene complacui, ecce delectatio. Ipsum audite, ecce cognitio. Nam et ipse dicebat: »Quecunque audiui a Patre meo, nota feci uobis .« Deus enim quanto magis cognoscitur, tanto magis diligitur; quanto magis diligitur, tanto magis delectat.

 Nos ergo, fratres et filii, si cupimus glorificationis stola uestiri, de ualle ascendamus ad montem, ut nostra conuersatio sit in celis , iuxta quod monet Apostolus dicens: »Que sursum sunt querite, non que super terram ,« non inhiantes terrenis, sed adherentes celestibus; ut ascendamus »de uirtute in uirtutem, donec uideamus Deum deorum in Sion ,« prestante Domino nostro Iesu Christo, qui est super omnia Deus benedictus in secula. Amen.



SERMO Xu. DOMINICA TERTIA IN QUADRAGESIMA. Aquosa loca in quibus immundus spiritus requiescit: de tribus scopis, quibus conscientie domus mundatur, et tribus ornamentis, quibus ornatur; et de septem uitiis capitalibus.


 Cum immundus spiritus exierit ab homine, ambulat per loca inaquosa, querens requiem et non inueniens, dicit: Reuertar in domum meam unde exiui. Et cum uenerit, inuenit eam scopis mundatam et ornatam. Et tunc uadit et assumit septem alios spiritus nequiores se, et ingressi habitant ibi. Et tunc fiunt nouissima hominis illius peiora prioribus .

Sepe necessitas impedit quod requirit utilitas, quod ipse nunc experiri compellor. Requirit enim utilitas, ut his sacris diebus frequentius solito, per exhortationes sermonum debeam populos admonere, sed impedit hoc necessitas, quia preter solitum, imo plus solito, multis et magnis sum occupatus negotiis, ut nullum mihi sit otium otiosum.  Quid ergo? Facere nolim quod queo, quia quod uelim facere nequeo? Absit! Est aliquo prodire tenus si non datur ultra. Nam et Apostolus ait: »Lac uobis potum dedi, non escam .« Dicam ergo: Cum immundus spiritus exierit de homine ambulat per loca inaquosa.

Circa immundum spiritum tria notare debemus,  que docet nos ueritas ipsa notare, uidelicet egressum, progressum et regressum; egressum ab homine; progressum per loca; regressum ad domum. De primo dicitur: Cum immundus spiritus exierit de homine; de secundo subditur: Ambulat per loca inaquosa; de tertio uero additur: Reuertar, inquit, in domum meam unde exiui. Egressus est semper homini bonus; regressus semper est homini malus. Progressus autem interdum est homini bonus, interdum est malus. Bonus, cum tentationi non acquiescitur, malus autem, cum consentitur. uideamus ergo quid prouenit de egressu, quid euenit de progressu, quid aduenit de regressu. Cum immundus, inquit, spiritus exierit ab homine, tunc domus scopis mundatur et ornatur. Ecce quid prouenit  de egressu. Ambulat per loca inaquosa, querens requiem, sed non inuenit. Ecce quid euenit de progressu. Tunc uadit et assumit septem alios spiritus nequiores se, et ingressi habitant ibi. Ecce quid aduenit de regressu. Procuremus itaque diligenter egressum, ut domus nostra scopis mundetur et ornetur. Caueamus autem prudenter progressum,  ut immundus spiritus querens requiem non inueniat. Timeamus uehementer regressum, ne sint nouissima nostra peiora prioribus. Intrat ergo spiritus immundus per culpam, sed exit per penitentiam; ingreditur per uitium, sed exit per uirtutem. Nam egressus uitii, uirtutis operatur ingressum. uel potius uirtutis ingressus, uitii operatur egressum. Quia »non est conuentio lucis ad tenebras, neque Christi ad Belial .«---»Dimissa sunt, inquit, ei peccata multa, quoniam dilexit multum .«

Cum autem immundus spiritus exierit de homine, tunc ambulat per loca inaquosa, sed querit in eis requiem, et non inuenit. Aquosa loca, sunt corda luxuriosa, in quibus concupiscentie luxus exuberat.  De hac enim aqua patriarcha Iacob dixisse legitur ad Ruben: »Effusus es sicut aqua, non crescas, quia ascendisti cubile patris tui .« Nam et aque furtiue dulciores sunt, et panis absconditus est suauior .« In his locis aquosis immundus spiritus requiescit, Iuxta quod legitur: »Sub umbra dormit, in secreto calami, in locis humentibus .« Loca uero inaquosa sunt corda casta, que caritatis igne flammescunt; in quibus non malignus sed benignus spiritus requiescit, iuxta quod legitur: »Super quem, inquit, requiescet spiritus meus, nisi super humilem et quietum, et trementem sermonem meum? « Ambulat ergo spiritus immundus  per inaquosa loca, fiduciam habens, ut Iordanis influat in os eius . »Circuit enim querens quem deuoret .« Sed querens in eis requiem et non inueniens, dicit: Reuertar in domum meam unde exiui. Non enim est mirum si spiritus mendacii mentiatur, aut si spiritus presumptionis presumat. Adhuc enim domum dicit esse suam, de qua exiuit; que non est iam spiritus immundi, de qua spiritus est eiectus immundus. Hec domus est conscientia. De qua dicit Psalmista: »Perambulabam in innocentia cordis mei, in medio domus mee .«

Cum in hanc uenerit domum, de qua per penitentiam est egressus, inuenit eam scopis mundatam et ornatam. Mundatam eiectis uitiis, ornatam introductis  uirtutibus. Tribus autem scopis domus ista mundatur: scopa compunctionis in corde, scopa confessionis in ore, scopa satisfactionis in opere. Scopa compunctionis mundatur cor a labe contagionis inique, scopa confessionis mundatur cor a sorde locutionis peruerse, scopa satisfactionis mundatur opus a feditate consuetudinis praue. Tribus etiam ornamentis ornatur, donis, uirtutibus et operibus; de quibus inquit Propheta: »Astitit regina a dextris tuis in uestitu deaurato, circumamicta uarietate .« Ornatur enim uarietate donorum, spiritu sapientie et intellectus, spiritu consilii et fortitudinis, spiritu scientie et pietatis, et spiritu timoris Domini . Ornatur et uarietate uirtutum, fide, spe et caritate,  iustitia, fortitudine, prudentia, temperantia. Ornatur quoque uarietate operum: oratione, ieiunio, eleemosyna, et presertim illis operibus pietatis, que Dominus in iudicio commendabit: »Esuriui, et dedistis mihi manducare; sitiui, et dedistis mihi bibere, etc. .«

Tunc immundus spiritus, quasi non possit solus domum istam irrumpere, uadit, et assumit septem alios spiritus nequiores se. Ideo nobis describitur immundi spiritus astutia, ut studeamus adhibere cautelam. Certe, cum non potest unum seducere, tentat ut seducat alium. Quia cum immundus spiritus exierit ab homine, ambulat per loca inaquosa. Cum uno modo seducere nequit, tentat ut alio modo seducat. Quia querens requiem et non inueniens, dicit:  Reuertar in domum meam unde exiui. Cum solus non potest seducere, tentat ut seducat cum aliis, quia uadit et assumit septem alios spiritus nequiores se, et ingressi habitant ibi. uerbi gratia supponatur exemplum: cum spiritus luxurie eiectus ab homine, uidet eum continentia preditum, honestate preclarum, ita ut difficile sit eum de carnis fragilitate seduci, ad alias artes recurrit, aliasque fraudes excogitat. Et primo, spiritum simulationis assumens, tentat per hypocrisim, ut seducat; secundo, spiritum fauoris assumens, tentat per uanam gloriam, ut decipiat; tertio, spiritum ambitionis assumens, tentat per cupiditatem, ut fallat; quarto, spiritum elationis assumens, tentat per superbiam, ut seducat;  quinto, spiritum presumptionis assumens, tentat per arrogantiam, ut decipiat; sexto, spiritum ostentationis assumens, tentat per iactantiam, ut seducat; septimo, spiritum dissolutionis assumens, tentat per superfluitatem, ut fallat. Et sic demum spiritus luxurie reuertitur, et subintrat. Et fiunt nouissima hominis illius peiora prioribus. Non solum, quia imputantur peccata dimissa, sed quia superinducuntur admissa.

Sed nec sic desperandum est, quia iehsu septem demonia eiecisse legitur  de Maria, id est uel septem uitia principalia, que significata sunt per septem gentes, que de terra promissionis fuerunt eiecte; quibus opponuntur septem petitiones, septem uirtutes et septem dona: uel potius uitia  spiritualia simul et corporalia, que per septenarium designantur, propter ternarium et quaternarium, in quibus componitur septenarius. Ternarius enim refertur ad spiritum, qui tres habet naturales uirtutes: uim rationabilem, ut discernat inter bonum et malum; uim irascibilem, ut fugiat malum; uim concupiscibilem, ut appetat bonum. Quaternarius autem refertur ad corpus, quod constat ex quatuor elementis, terra, aqua, igne et ere; ut septem demonia intelligantur eiecta, quando uitia corporalia et spiritualia sunt dimissa. Corporalia, ut gastrimargia, luxuria. Spiritualia, ut ira, inuidia, etc.

Satagamus ergo, fratres et filii, ne sicut canes reuertamur ad uomitum . Quia »nemo  mittens manum suam ad aratrum, et respiciens retro, aptus est regno Dei .« Nam et uxor Lot, quia retro respexit, legitur in statuam salis fuisse conuersa . Quia uero ex nostra  fragilitate defecimus, beatorum martyrum Stephani et Laurentii merita imploremus, ut ipsi pro nobis intercedant ad Dominum Iesum Christum, qui est super omnia Deus benedictus in secula. Amen.



SERMO XuI. FERIA u POST PRIMAM DOMINICAM QUADRAGESIMAE. De Christi iustitia, potentia, misericordia, prudentia, uigilantia et doctrina: de febribus Synagoge quibus detinetur, et de simplici, duplici, continua et interpollata febri: denique de egritudinis uarietatibus.


 Surgens iehsu de synagoga, introiuit in domum Simonis. Socrus autem Simonis tenebatur magnis febribus .

Multa nobis et magna circa Redemptorem nostrum in hac euangelice lectionis serie commendatur, iustitia, potentia, misericordia, prudentia, uigilantia et doctrina. Iustitia, quia surgens de synagoga, intrauit in domum Simonis; potentia, quia stans super eam imperauit febri, et dimisit illam. Misericordia, quia manus singulis superponens, curabat eos; prudentia, quia increpans demonia clamantia et dicentia: Quia tu es Filius Dei uiui, non sinebat ea loqui; uigilantia, quia et aliis ciuitatibus oportet me, inquit, euangelizare regnum Dei; doctrina, quia erat predicans in synagogis Galilee.

 Surgens ergo de synagoga, intrauit in domum Simonis, quoniam infideles deseruit, et ad fideles accessit. Synagogam propter perfidiam reprobauit, et Ecclesiam propter obedientiam preelegit. Simon autem interpretatur obediens; cuius domus est uniuersalis Ecclesia, quam ei Dominus gubernandam commisit. »Tu es, inquit, Petrus, et super hanc petram edificabo Ecclesiam meam .« Cuius obedientiam Dominus commendat et commemorat per prophetam: »Populus, inquit, quem non cognoui, seruiuit mihi, in auditu auris obediuit mihi .« Nihil iustius, quam ut Dominus infideles et inobedientes abiiciat; fideles autem et obedientes assumat. »Quoniam humilia respicit, et  alta a longe cognoscit .«---»Superbis resistit, humilibus autem dat gratiam .« Propter quod alibi apostoli leguntur dixisse Iudeis: »Quia repulistis uerbum Dei, et indignos uos fecistis uite eterne, ecce conuertimur ad gentes .« Unde si nolumus abiici, sed assumi, infidelitatem, et inobedientiam studeamus abiicere; fidem autem et obedientiam assumere studeamus. Quia »fides sine operibus mortua est «, et opera sine fide non uiuunt.

Socrus autem Simonis tenebatur magnis febribus. Quam prius dixerat Synagogam, modo Simonis socrum appellat. Socrus enim est mater uxoris. Mater autem Ecclesie, que uxor est Simonis, sacramentaliter sibi coniugio copulata, intelligitur Synagoga,  iuxta quod ipsa dicit in Canticis: »Filii matris mee pugnauerunt aduersum me « Nam de Synagoga nati sunt primum [al. primitiui] fideles, de qua secundum carnem et ipse Christus traxit originem. Propter quod et ipse dicebat: »Quia salus est ex Iudeis .« Postquam ergo Christus a Synagoga surrexit, deserens eam propter perfidiam, tunc ipsa socrus Simonis cepit magnis febribus detineri. Non dixit: febre, sed febribus, ut intelligatur non una tantum, sed multis febribus laborasse. Synagoga quippe duabus precipue febribus detinetur, erroris uidelicet et inuidie. De prima dicit Psalmus: »Quoniam errauerunt a uentre, locuti sunt falsa .« De secunda dicit euangelista , quod per inuidiam tradiderunt  eum. Febris erroris de frigido procedit humore. Iuxta quod legitur: »Facta sunt encenia in Hierosolymis, et hiems erat .« Hiems erroris et infidelitatis et ignorantie. Unde quando Petrus negauit , calefaciebat se ad ignem, quia frigus erat. Febris autem inuidie, de calido procedit humore, iuxta quod legitur: »Super eos cecidit ignis, et non uiderunt solem .« Ignis inuidie, indignationis et odii. »Nam, exarsit ignis in synagoga eorum, et flamma combussit peccatores .« O quam graui torquetur inuidia Synagoga, quando uidet Ecclesiam habere regnum et sacerdotium, templum et altare, legem et prophetiam! Quoniam ablatum est ei regnum  Dei, et datum genti facienti fructus eius . Tam grandi tamen detinetur errore, ut nec sic intelligat ueritatem. »Cognouit bos possessorem suum, et asinus presepe domini sui: Isrel autem me non cognouit, et populus insipiens non intellexit .«

His ergo febribus socrus Simonis, id est Synagoga tenetur; sed qui sunt in domo fideles, orant pro ipsa, petentes, ut Deus auferat uelamen de cordibus eius, ut Iesum Christum, qui est ueritas, agnoscat. Ipse uero precibus fidelium inclinatus, stans super eam, ad Patris uidelicet dextram exaltatus; quoniam »exaltauit illum Deus, et dedit ei nomen, quod est super omne nomen, ut in nomine Iesu omne genu flectatur, celestium, terrestrium  et infernorum, et omnis lingua confiteatur quia Dominus iehsu Christus in gloria est Dei Patris .«

Imperauit febri, et dimisit illam. Non quod febris tanquam res sensibilis aut rationabilis intellexerit; sed quod de ipsa suum beneplacitum adimpleuerit. »Qui dixit, et facta sunt; mandauit, et creata sunt .« Nam »omnia quecunque uoluit Dominus fecit, in celo et in terra, in mari et in omnibus abyssis .« Nihil potentius, quam quod eius imperium insensibilia quoque sentiant et obediant imperanti.

Unde continuo surgens ministrabat illis. Licet enim naturale sit febricitantibus, incipiente sanitate lassescere, et egritudinis molestiam persentire, miraculum  tamen uicit naturam. Quia sanitas que Dei datur imperio, tota simul et integra redit. Et ideo continuo surgens ministrabat illis; ut in hoc miraculum alludat mysterio. Quia sanitas anime tota simul et integra restituitur. Scriptum est enim, quia »totum hominem sanum fecit in Sabbato .« Hoc autem implebitur, »quando plenitudo gentium intrabit ad fidem, et tunc omnis Isrel saluus fiet .« Quoniam »in diebus illis saluabitur Iuda ,« »et reliquie Isrel salue fient .« Sciendum est autem, quod quedam febris simplex, quedam duplex, quedam continua, et quedam interpolata. Simplici febre laborat, qui unico uitio molestatur. Sicut multi sunt, qui a ceteris abstinentes, luxuria inquinantur.  Nam quod Iacobus apostolus ait: »Quicunque in uno offendit, factus est omnium reus ,« sane debet intelligi, sic uidelicet, quod quicunque in uno offendit, unum de mandatis diuinis transgreditur, factus est omnium reus, id est amittit caritatem, sine qua cetera non implentur. Nam »finis precepti caritas est .« Et perfectio legis est caritas .

Duplici uero febre laborat, qui multis uitiis irretitur, ut mulier illa peccatrix, de qua Dominus legitur  septem demonia eiecisse; non quod, qui habet unum uitium, habeat uniuersa, sicut qui habet unam uirtutem, habet uniuersas. Nam secus est in inuio, quam in uia. Omnes enim uirtutes  sibi inuicem suffragantur, sed quedam uitia sibi inuicem aduersantur, ut prodigalitas et auaritia, desperatio et presumptio. Continua febre laborat, quicunque in uitio perseuerat. Et hec febris uelut acuta mortalis existit. De qua Dominus ait: »Moriemini in peccatis uestris .« Et de hac forte Ioannes apostolus ait: »Est peccatum ad mortem, non pro eo dico ut quis oret .«

Interpolata uero febre laborat, qui quandoque penitet de peccato, sed ad illud reuertitur tanquam canis ad uomitum ; et talis quandoque quotidiana, quandoque tertiana, quandoque quartana febre laborat; secundum quod facile, uel facilius, uel facillime penitens relabitur in peccatum. Nemo tamen desperet, quia rogauerunt  illum pro ea, et imperauit febri, et dimisit illam. Certe que suis meritis curari non poterat, alienis precibus est sanata. Et ideo cum quis aliquo graui peccato laborat, recurrat ad Ecclesiam, ut oret pro illo. Scriptum est enim, quia »iehsu ut uidit fidem illorum, ait paralytico: Dimittuntur tibi peccata tua .«

Cum sol autem occidisset, omnes qui habebant infirmos uariis languoribus, ducebant illos ad eum, et curabantur omnes. Sol iustitie Christus est, qui »illuminat omnem hominem uenientem in hunc mundum .« De quo dicit Propheta: »Sol cognouit occasum suum .« Hic sol occubuit, quando Christus, inclinato capite, spiritum emisit . uerum antequam sol occubuisset,  pauci fuerunt sanati, quoniam pauci ante mortem Christi sunt ad fidem conuersi. Propter quod ipse dicebat: »Singulariter sum ego donec transeam .«---»Cum autem exaltatus fuero a terra, omnia traham ad meipsum,« quia: »Nisi granum frumenti cadens in terram mortuum fuerit, ipsum solum manet. Si autem mortuum fuerit multum fructum affert .« Et ideo cum sol occubuisset, omnes qui habebant infirmos uariis languoribus, ducebant illos ad Iesum, et curabat eos.

Languores mentis sunt uitia. Tot ergo sunt uarietates languoris, quot sunt species uitiorum. Enumeremus ergo pauca de multis, ad edificationem multorum. Quidam patiuntur dolores, quidam tumores,  quidam calores, et quidam furores. Item quidam sunt ceci, quidam sunt surdi, quidam sunt muti, et quidam sunt claudi. Rursus, quidam sunt leprosi, quidam hydropici, quidam paralytici, et quidam lethargici. Graues sunt egritudines iste, sed omnes per Dei gratiam sunt curabiles.

Dolor cordis est odium, de quo legitur: »Concepit dolorem, et peperit iniquitatem .« Grauis est iste languor; quoniam »qui odit fratrem suum, homicida est .« Tumor animi est superbia. De quo legitur: »Scientia inflat, caritas autem edificat ;« id est scientia sine caritate facit hominem superbire. Sed et grauis est iste languor, quoniam »initium omnis peccati est  superbia .« Calor spiritus est luxuria. De qua dicit propheta: »Omnes adulterantes, quasi clibanus succensus a coquente .« Et iste languor est grauis, quia fornicatores et adulteri regnum Dei non possidebunt . Furor cordis est ira, de qua legitur: »Fel draconum uinum eorum, et furor aspidum insanabilis .« Et iste languor est grauis; »quoniam ira uiri iustitiam Dei non operatur .«

Porro, quicunque habent infirmos, ducunt illos ad Iesum, ut sanentur a Saluatore: quia non est aliud nomen datum sub celo, in quo oporteat homines saluos fieri , respiciant ad serpentem eneum pendentem in ligno, qui percussi sunt ab ignitis serpentibus, ut sanentur . Ceci  sunt, qui carent lumine ueritatis, de quibus legitur: »Sinite, ceci sunt, et duces cecorum .« Si cecus cecum duxerit, ambo in foueam cadent . Surdi sunt, qui preceptis Dominicis obedire contemnunt, de quibus dicitur: »Sicut aspidis surde et obturantis aures suas, que non exaudiet uocem incantantium, et ueneficia que incantantur a sapiente .« Muti sunt, qui a laude tacent diuina, iuxta quod legitur: »Obmutui, et humiliatus sum, et silui a bonis .« Claudi sunt, qui non gradiuntur per semitam mandatorum, iuxta quod legitur: »Quousque claudicatis in duas partes? si Dominus est Deus, sequimini eum .«

Sed omnes qui habent infirmos, ducant illos ad  Iesum, ut sanentur a Saluatore: quia neminem despicit, nullum abiicit. Salus, inquit, populi mei ego sum. »uenite ad me omnes qui laboratis et onerati estis, et ego uos reficiam, et inuenietis requiem animabus uestris .«---»Omnis enim qui uenit ad me, non eiiciam foras .«

Heretici sunt leprosi, qui in una parte sunt integri, et in alia parte sunt corrupti: quia sub specie ueritatis, uirus falsitatis infundunt. Cupidi sunt hydropici, qui quanto plus bibunt, tanto plus sitiunt: ad instar fornacis, qui quanto plura ligna recipit, tanto plura consumit. Paralytici sunt actibus dissoluti. Lethargici sunt beneficiorum ingrati.  Sed nec isti desperent, securi ueniant ad Iesum ut curentur; quia »uere languores nostros ipse tulit, et dolores nostros ipse portauit: percussus est propter iniquitates nostras, attritus propter scelera nostra. Disciplina pacis nostre super eum, et liuore eius sanati sumus . Exibant autem demonia a multis, clamantia et dicentia, quia tu es Filius Dei. Et increpans non sinebat ea loqui. Porro cum dicat  Apostolus: »A quocunque predicetur Christus, gaudeo, sed et gaudebo ,« quare prohibebat demonia dicere ueritatem? Nonne firmius est testimonium, quod profertur ab aduersario? Tribus quidem de causis: prima, ut doceret nos fugere uanam gloriam, ne uidelicet humani fauoris delectemur applausu; secunda, ut doceret nos hereticam prauitatem uitare, quatenus hoc exemplo inhibeamus hereticis, ne predicent etiam ueritatem. Quia fel draconum propinant in aureo calice Babylonis . Tertia, ne qua demones spiritus falsitatis, ueritatem dicere credentur. In quo moraliter edocemur, ne laudari uelimus a fallacibus et mendacibus; quorum laudatio magis redundat ad iniuriam quam ad honorem.

 Illud autem, quod subditur: Quia sciebant ipsum esse Christum, sane debet intelligi, ne uideatur contrarium ei quod dicit Apostolus, quia »si cognouissent, nunquam Dominum glorie crucifixissent ,« quod a quibusdam exponitur de demonibus. Hi si cognouissent Christum esse Dominum glorie, nunquam eum suggestione maligna crucifixissent. Nam hoc est mysterium absconditum a seculis, reuelatum autem principibus et potestatibus per Ecclesiam . Distinguantur itaque tempora, et concordat Scriptura. Demones enim quandoque credebant, quandoque dubitabant. Nam cum uidebant eum humanos sustinere defectus, dubitabant de ipso, quemadmodum legitur; quod cum  ieiunasset quadraginta diebus et quadraginta noctibus, et postea esuriisset, accedens tentator dixit ei: Si Filius Dei es, dic ut lapides isti panes fiant . Cum autem uidebant eum operari miracula, credebant de ipso quod Filius Dei esset. Quemadmodum alibi dixisse leguntur: »Iesu Nazarene, quare uenisti ante tempus torquere nos? Scimus quia Sanctus Dei es .



SERMO XuII. DOMINICA QUARTA IN QUADRAGESIMA. De Christi potentia, sapientia, et benignitate; de duobus miraculis et eorum expositione; de uita contemplatiua et actiua, denique de duobus Testamentis et populis.


 Est puer unus hic, qui habet quinque panes hordeaceos et duos pisces. Sed hec quid sunt inter tantos? 

Tria nobis precipue circa Redemptorem nostrum in hac euangelice lectionis serie commendantur; potentia, et sapientia, et benignitas. Potentia, in miraculo; sapientia, in mysterio; et benignitas, in officio. Quid enim potentius, quam res augmentare paruissimas sine additamento uel nutrimento? quid sapientius, quam causas figurare profundas sine dicto uel scripto? quid benignius, quam turbas saturare famelicas, sine prece uel pretio? Et certe  quos spiritualiter pauerat cibo doctrine, pascit etiam corporaliter alimento nature; ut qui refecerat spiritum, alat et corpus.

Hoc autem miraculum de multiplicatione panum et piscium, ex quibus Dominus multitudinem populi satiauit, bis legitur operatus. Sed inter primum et secundum miraculum multa et magna differentia est. uaria quidem, sed non contraria; diuersa, sed non aduersa. In primo quippe miraculo de quinque panibus hordeaceis et duobus piscibus, quinque millia hominum saturauit, et de fragmentis que superauerant, discipuli duodecim cophinos impleuerunt.  In secundo uero miraculo de septem panibus et paucis piscibus, quatuor millia uirorum refecit, et de fragmentis impleuerunt apostoli septem sportas . In primo miraculo distinguitur quales panes fuerunt, et quot pisces; in secundo uero miraculo, neque hoc exprimitur neque illud. In primo miraculo puer unus quinque panes hordeaceos et duos pisces habebat; in secundo uero miraculo septem panes et paucos pisces discipuli habuerunt. In primo miraculo discubuerunt quinque millia hominum super fenum; in secundo uero miraculo discubuerunt quatuor millia hominum super terram.

Plena sunt omnia diuinis mysteriis et celesti dulcedine redundantia: si tamen diligentem habeant  inspectorem, qui norit sugere mel de petra, oleumque de saxo durissimo . Eruderemus itaque puteum quoniam altus est, et hauriamus aquam in gaudio de fontibus Saluatoris .

Sane due sunt uite, duo sunt populi, et duo sunt Testamenta: contemplatiua uidelicet, et actiua, Iudaicus et gentilis, Nouum et uetus. Actiue uite deseruiunt quinque sensus. Iudaicus populus habet duodecim prophetas, duodecim tribus et duodecim patriarchas. uetus Testamentum in quinque libris et duabus tabulis continetur. Porro et contemplatiue uite deseruiunt septem dona. Gentilis populus habet septem Ecclesias, septem angelos et septem diaconos. Nouum Testamentum consistit in quatuor Euangeliis. Ad primum ergo miraculum, per quod  de quinque panibus hordeaceis et duobus piscibus, quinque millia hominum sunt satiata, et de fragmentis que superauerant duodecim cophini sunt impleti, ad uetus pertinet Testamentum, cum quinque libris Mosaicis et duabus tabulis legis. Similiter actiua uita cum quinque sensibus et Iudaicus populus cum duodecim prophetis, duodecim tribubus et duodecim patriarchis.

Ad secundum uero miraculum, per quod de septem panibus et paucis piscibus quatuor millia hominum sunt refecta, et de fragmentis que superauerant septem sporte replete, pertinet uita contemplatiua, cum septem donis, et quibusdam uirtutibus. Gentilis populus cum septem Ecclesiis, septem diaconibus et septem angelis. Ac Nouum Testamentum  cum quatuor Euangeliis. Ecce telam sermonis breuiter sumus orsi; si tamen eam sufficienter texere ualeamus. Postulemus igitur a Domino sapientiam, qui dat omnibus affluenter et non improperat , si forte clauis Dauid aperire dignetur, que claudit et nemo aperit, aperit et nemo claudit . Quinque panes hordeacei sunt quinque libri ueteris Testamenti. Et duo pisces sunt due tabule legis diuine, ut metonymice accipiatur continens pro contento. Puer unus qui habebat quinque panes et duos pisces, est Moyses, qui exhibuit quinque libros et duas tabulas. Purus quidem in se, sed populum instituens puerilem. Medulla »hordei sub duro cortice tegitur, et spiritus legis sub  dura littera occultatur. Quia littera occidit, spiritus autem uiuificat .« uideamus unde illi panes hordeaci fuisse describuntur. Franguntur autem huiusmodi panes, cum exponuntur. Et tunc reuera multiplicantur, ut possint multitudinem esurientis populi saturare. Porro dupliciter exponuntur, litteraliter, secundum historiam; et spiritualiter, secundum allegoriam. Nam liber Ezechielis monstratus, scriptus erat intus et foris . Fregit ergo Dominus duos pisces et quinque panes, quando aperuit discipulis sensum, ut intelligerent Scripturas . Gratias egit, quando inquit ad Patrem: »Confiteor tibi Pater, Domine celi et terre, quoniam abscondisti hec a sapientibus, et reuelasti ea paruulis .« Benedixit, quando  legem Mosaicam approbauit: »Si crederetis, inquit, Moysi, crederetis et mihi: de me enim ille scripsit .« Iussit apponi, quando docuit legem ueterem uenerari, protestans, quia non uenit legem soluere, sed adimplere . uerum de quinque panibus hordeaceis et duobus piscibus, quinque millia hominum saturantur; quia de quinque libris ueteris Testamenti, et duabus tabulis legis diuine, secundum litteralem expositionem historie reficiuntur homines animales actiuam uitam ducentes; cui deseruiunt quinque sensus: uisus, auditus, odoratus, gustus et tactus, quales sunt carnales Iudei, qui sensibilia tantum appetunt, et corporeis solummodo sensibus delectantur. Unde, quoniam »animalis homo non percipit ea que Dei  sunt; spiritualis autem omnia diiudicat ,« de fragmentis que remanent, duodecim cophini cumulantur. Quia de subtilioribus legis mysteriis, que animales homines non percipiunt, spirituales uiri replentur, sensum capientes duodecim prophetarum, qui non carnaliter, sed spiritualiter sunt locuti.

Audistis expositionem primi miraculi, audiatis etiam expositionem secundi, ne dicere ualeatis: »Paruuli petierunt panem, et non erat qui frangeret eis ,« quamuis non ego frangam, sed ille, quem in fractione panis discipuli cognouerunt . Septem panes, sunt septem precipua dona Spiritus septiformis, que enumerat Isaias dicens : »Requiescet super eum spiritus  sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini.« Pauci pisciculi, sunt alie minores uirtutes, ad contemplationis tamen epulas necessarie. Hos panes et pisces habebant discipuli. De quibus legitur: »Quia repleti sunt omnes Spiritu sancto, et induti sunt uirtute Spiritus ex alto .« Panes isti creduntur fuisse non hordeacei, sed triticei. Quia panem de celo dedit eis, frumentationem misit eis in abundantiam . Panes igitur de frumento sunt dona quibus uiri contemplatiui fruuntur. Hos septem panes uiri contemplatiui spiritualiter frangunt, quando contemplationis otium, cui deseruiunt dona Spiritus sancti  septiformis, propter predicationis officium interrumpere compelluntur, ut deseruiant utilitatibus proximorum, et quod in otio contemplationis addiscunt legentes et meditantes, hoc in studio predicationis exponant, admonentes et exhortantes. Quatuor millia hominum, qui de septem panibus et paucis piscibus saturantur, sunt homines spirituales, doctrinam Christi seruantes, in quatuor Euangeliis comprehensam: qui ad predicationem doctorum spirituali gratia saginantur. Quia »non in solo pane uiuit homo, sed in omni uerbo Dei, quod procedit de ore eius .« Fragmenta que remanent, sunt arcana mysteria contemplationis, que simplices non attingunt . De quibus septem sporte replentur, id est septem angeli tuba  canentes, uidelicet prelati septem Ecclesiarum, quas Ioannes apostolus in Apocalypsi describit . Tales erant apostoli, quibus ueritas ipsa dicebat: »uobis datum est nosse mysteria  regni Dei, ceteris autem in Parabolis .« Et ad hos pertinent septem diacones, qui electi sunt ab apostolis, uiri pleni Spiritu sancto et sapientia, ut mensis ministrarent uictualia . Respice igitur, in primo miraculo discubuerunt homines super fenum, et in secundo miraculo discubuerunt homines super terram: quoniam animales homines, qui uitam ducunt actiuam, super carnis iacent mollitiem. Nam »omnis caro fenum, et omnis gloria eius quasi flos feni .« Spirituales autem uiri, qui contemplatiuam uitam obseruant, super mentis stabilitatem existunt, a terrenis suspensi et intenti celestibus, iuxta uerbum Apostoli admonentis: »Que sursum sunt querite, non que super terram. Que sursum sunt sapite,  ubi Christus est in dextera Dei sedens .« Qui cum Patre et Spiritu sancto uiuit et regnat Deus, per omnia secula seculorum. Amen.



SERMO XuIII. DOMINICA LAETARE, SIuE DE ROSA. Romanus pontifex cur in Dominica Letare florem aureum fidelibus populis representet, et cur in basilica Sancte Crucis uidendus ostenditur, et de quadruplici Ierusalem, que sit.


 Letare, Ierusalem, et conuentum facite omnes qui diligitis eam; gaudete cum letitia, qui in tristitia fuistis, ut exsultetis et satiemini ab uberibus consolationis uestre .

Hodierna solemnitas, fratres et filii, de antiqua sedis apostolice consuetudine celebratur, cuius anno preterito, si bene recolitis, duplicem exposuimus rationem. Quia uero quidam nostrum, quod aspectu percipiunt, concipere cupiunt intellectu, sic aliqua repetere uolumus, ut alia superaddere procuremus.

Sane duplex est ratio, cur hac die Romanus pontifex in hoc loco florem aureum fidelibus populis representat. Una secundum litteram, altera uero secundum spiritum. In quo precipue sex considerare debemus: personam et causam, materiam et  formam, tempus et locum.

Scitis enim, karissimi, quod corruptibile corpus inter anxietates continuas non potest subsistere, nisi quandoque recreationis remedium intercedat. Propter quod dicitur:

Interpone tuis interdum gaudia curis.
Quod caret alterna requie, durabile non est.

Unde ueritas in Euangelio inquit: »Misericor super turbam, quia ecce iam triduo sustinent me, nec habent quod manducent; et si dimisero eos ieiunos, deficient in uia .« Ne ergo fidelis populus propter asperitatem quadragesimalis abstinentie sub continuo labore deficeret, in hac mediana Dominica quoddam recreationis solatium interponitur, ut anxietas temperata leuius sufferatur.  Hodiernum enim officium totum est plenum letitia, totum exsultatione refertum, totum gaudio cumulatum. Letare, inquit, Ierusalem, et conuentum facite omnes qui diligitis eam; gaudete cum letitia, qui in tristitia fuistis, ut exsultetis et satiemini ab uberibus consolationis uestre. In omnium uerborum clausula iucunditas exuberat, gaudium resonat, hilaritas inculcatur. Letare Ierusalem, gaudete in letitia, ut exsultetis et satiemini. Representat enim dies iste caritatem post odium, gaudium post tristitiam, satietatem post famem, caritatem post odium, unde: Letare, Ierusalem, et conuentum facite omnes qui diligitis eam; gaudium post tristitiam, unde: Gaudete cum letitia, qui in tristitia fuistis; satietatem post famem, unde: Ut satiemini ab uberibus  consolationis uestre. Hec tria pariter designantur in tribus proprietatibus huius floris, quem uobis uisibiliter presentamus. Charitas, in colore; iucunditas, in odore, satietas, in sapore; rosa quippe pre ceteris floribus colore delectat, odore recreat, sapore confortat; delectat in uisu, recreat in olfactu, confortat in gustu.

Quia uero »spiritus uiuificat, caro non prodest quidquam ,« de carnalibus ad spiritualia transeamus. Flos iste, florem illum significat, qui de se dicit in Canticis: »Ego flos campi et lilium conuallium .« Et de quo dicit propheta: »Egredietur uirga de radice Iesse, et flos de radice eius ascendet .« uere flos florum, quia Sanctus sanctorum, qui pre ceteris floribus, id est  pre ceteris sanctis colore delectat in uisu, quia »speciosus forma pre filiis hominum . In quem desiderant angeli prospicere .« Qui odore recreat in olfactu, quia »meliora sunt ubera tua uino, fragrantia unguentis optimis.« Quem adolescentule dilexerunt, quia »currunt in odore ungentorum suorum .« Qui sapore confortat in gustu, quia panis quem ipse dat, caro sua est, pro mundi uita , omne delectamentum habens, et omnis saporis suauitatem . Hic est enim, qui secundum quod audistis in Euangelio, de quinque panibus et duobus piscibus quinque millia hominum satiauit .

Triplex est autem in hoc flore materia, uidelicet, aurum, muscus, balsamum. Sed mediante balsamo  muscus coniungitur auro. Quia triplex est in Christo substantia: deitas, corpus, et anima. Sed mediante anima corpus coniungitur deitati: quia tante subtilitatis est diuina natura, ut corpori de limo terre formato non congrueret uniri, nisi rationali spiritu mediante. Baiulus huius floris, uicarius est Saluatoris, Romanus uidelicet pontifex, successor utique Petri, uicarius Iesu Christi. iehsu enim inquit ad Petrum: »Tu me sequaris .« Quod intelligi debet non tantum de specie martyrii, quantum de ordine magisterii. »Tu uocaberis, inquit, Cephas ,« quod exponitur caput. Utique caput a capite, sicut Petrus a petra. Et »caput mulieris uir, caput uiri Christus, caput Christi  Deus .« Sicut enim plenitudo sensuum abundat in capite, in ceteris autem membris pars est aliqua plenitudinis; ita ceteri uocati sunt in partem sollicitudinis; solus autem Petrus assumptus est in plenitudinem potestatis, ut illius ostendatur esse uicarius, qui de se dicit in Euangelio: »Data est mihi omnis potestas in celo et in terra .« Unde iehsu spiritualiter inquit ad Petrum: »Quodcunque ligaueris super terram, erit ligatum in celis; et quodcunque solueris super terram, erit solutum et in celis .

Hunc ergo florem Romanus pontifex representat non in omni tempore, sed in hac tantum Dominica, que septima est ab illa que Septuagesima nuncupatur. Quia Christus non qualibet hora, sed in septima  tantum etate uidetur ab illis, qui beata requie consolantur. In sexta namque cernitur Christus per fidem, in septima uero cernitur Christus per speciem. »Non uidebit me, inquit, homo et uiuet .« Quia Deum nemo uidit unquam , subintelligendum est in hac mortali uita. Nam uidetur in uita beata, non iam per speculum in enigmate, sed facie ad faciem, sicuti est . Propter quod dicit apostolis: »Manifestabo eis meipsum .«

Sex dies sunt, in quibus licet homini operari. In septimo uero die requieuit Deus ab omni opere quod patrarat . Et ideo septenarius quietem significat. Unde septimus dies, septima hebdomada, septimus mensis, septimus annus, est feriatus in  lege; presertim autem, qui post septenarium sequitur Iubileus. Recte igitur in septima tantum Dominica flos iste fidelibus populis demonstratur; quia Christus in septima tantum etate ab animabus sanctis uidetur. Quocirca flos iste non in quolibet loco, sed in hac recte basilica uidendus ostenditur; que sancte crucis in Ierusalem appellatur, superne Ierusalem typum obtinens, et speciem representans, de qua dicit Apostolus in Epistola quam audistis: »Illa que sursum est Ierusalem, libera est, que est mater nostra .« In qua Christum angeli sancti et beate anime contemplantur. Ad quam merito dicitur: Letare, Ierusalem, et conuentum facite omnes qui diligitis eam. Ierusalem quatuor modis accipitur, secundum quatuor theologicos  intellectus: historicum, allegoricum, tropologicum et anagogicum. Est autem Ierusalem superior et inferior, interior et exterior. Superior est in patria, inferior est in uia, interior est in anima, exterior est in Palestina. De superiori legitur: »Ierusalem que edificatur ut ciuitas, cuius participatio eius in idipsum .« Ad inferiorem dicitur: »Surge, illuminare Ierusalem, quia uenit lumen tuum, et gloria Domini super te orta est .« De interiori legitur: »Dabo in Sion salutem, et in Ierusalem gloriam meam .« Ad exteriorem dicitur: »Ierusalem, Ierusalem, que occidis prophetas, et lapidas eos, qui ad te missi sunt .« Ad quam ergo Ierusalem recte pertinet, quod uoce prophetica  dicitur: Letare, Hierusalem, et conuentum facite omnes qui diligitis eam. Non ad exteriorem, que peccatis exigentibus captiua tenetur; cui potius competit, quod narratur in Threnis : »uie Sion lugent, eo quod non sint qui ueniant ad solemnitatem. Facti sunt inimici in capite.« Sed ad superiorem precipue, de qua merito dicitur: »Exsultabunt sancti in gloria, letabuntur in cubilibus suis .« Ad hos uero dicitur: Gaudete cum letitia, qui in tristitia fuistis. »Quoniam absterget Deus omnem lacrymam ab oculis sanctorum, et iam non erit amplius neque luctus, neque clamor, sed nec ullus dolor, quoniam priora transierunt .« Cum enim propheta dixisset: Letare  Ierusalem, statim ostendit qui debeant letari, cum ait: Conuentum facite omnes qui diligitis eam. Et qualiter debeant letari, cum subdit: Gaudete cum letitia, qui in tristitia fuistis. Et quare debeant letari, subdit cum ait: Ut exsultetis, et satiemini ab uberibus consolationis uestre.

Debent igitur ad letandum conuenire omnes qui diligunt, id est non heretici, sed catholici; non canes, sed oues. Quia caritas fons est proprius, cui non communicat alienus. Habet autem caritatem in corde, qui uere uult in hoc conuentu gaudere, memor eius quod legitur: »Quia cum rex intrasset ad nuptias, ut uideret discumbentes, et uidisset ibi hominem non uestitum ueste nuptiali, iussit illum expelli, et in tenebras exteriores retrudi  .« Ideoque dicit propheta: Conuentum facite, qui diligitis eam.

Porro multi letantur in corpore, qui tristantur in corde; gaudium ostendentes exterius, sed luctum habentes interius. Quia »non est impiis gaudere, dicit Dominus ;«---»nec est pax ossibus a facie peccatorum .« Ideo cum dixisset propheta: Letare, Ierusalem, consequenter adiunxit: Gaudete cum letitia, qui in tristitia fuistis. Quasi diceret: Exterius gaudium, interior letitia comitetur, ut cor, et caro nostra exsultent in Deum uiuum . Quia »gloria nostra hec est, testimonium conscientie nostre .« Ut exsultetis et satiemini ab uberibus consolationis uestre. »Satiabor, inquit, cum apparuerit  gloria tua .«

Patet ergo quod duo ubera consolationis, sunt due species glorificationis, uidelicet stola mentis et stola carnis. De quibus sponsa dicit in Canticis: »Ego murus, et ubera mea sicut turris, ex quo facta sum coram te quasi pacem reperiens .« Ubere glorificationis in mente, satiantur anime sancte in etate septima quiescentium: ubere glorificationis in carne, satiabuntur corpora incorrupta in octaua resurgentium. Propter quod dicitur: »Da partes septem, necnon et octo .« Septenario dande sunt partes glorificationis in corde: octonario dande sunt partes glorificationis in corpore.

Partes glorificationis in corde sunt tres: cognitio, dilectio et delectatio. De quibus Sapiens protestatur.  »Qui confidunt in illo, intelligent ueritatem, et fideles in dilectione acquiescent illi; quia donum et pax est electis Dei .« Partes glorificationis in corpore sunt quatuor: claritas, subtilitas, agilitas et impassibilitas. De quibus idem Sapiens protestatur: »Fulgebunt iusti, et tanquam scintille in arundineto discurrent: iudicabunt nationes, etc. .« Quia bonum esset si possemus hic esse, ut liceret nobis has species gloriationis et glorificationis meditari et contemplari. Sed ecce retinet nos et reuocat occupatio grandis et grauis, utique uaria, utinam non et uana; quia »uanitas uanitatum, et omnia uanitas !«

Petamus ergo, fratres et filii, petamus in oratione credentes, »de corde puro, conscientia bona et fide  non ficta ,« puras manus sine deceptione leuantes ad Deum, ut de sacramento rei, quam celebramus, perducat nos Dominus ad rem sacramenti, quam exspectamus. Ubi uita sine morte, dies sine nocte, certe sine forte. Ubi erit securitas sine timore, iucunditas sine dolore, tranquillitas sine labore; ubi erit pulchritudo sine deformitate, fortitudo sine debilitate, rectitudo sine peruersitate; ubi erit caritas sine malitia, ueritas sine fallacia, felicitas sine miseria; ubi erit gaudium, quod »nec oculus uidit, nec auris audiuit, nec in cor hominis ascendit .« Quod nobis prestare dignetur Dominus iehsu Christus, qui est super omnia Deus benedictus in secula seculorum. Amen.



SERMO XIX. IN CeNA DOMINI. De triplici lauacro, et sex speciebus lotionis.


 Qui lotus est, non indiget nisi ut pedes lauet, sed est mundus totus .

Triplex est lauacrum: in aqua, in lacrymis et in sanguine. Quodlibet autem eorum est duplex: nam aliud est lauacrum aque materialis, aliud lauacrum aque spiritualis. Materialis aque lauacrum est baptismus, de quo Dominus dicit: »Nisi quis renatus fuerit ex aqua et Spiritu sancto, non intrabit in regnum Dei .«---»Qui crediderit et baptizatus fuerit, saluus erit .« Spiritualis aque lauacrum est eleemosyna. De qua dicit Scriptura: »Sicut aqua exstinguit ignem, ita eleemosyna exstinguit peccatum .«---»Date, inquit, eleemosynam, et ecce omnia munda sunt uobis .«

 Similiter aliud est lauacrum lacrymarum, que procedunt ex oculis, et aliud est lauacrum lacrymarum, que procedunt ex arboribus. Ex oculis profluunt ad lamentum. De quibus inquit Propheta: »Lauabo per singulas noctes lectum meum, lacrymis  meis stratum meum rigabo .« Ex arboribus procedunt ad sacramentum. Iuxta quod legitur, quia Samaritanus appropians uulnerato, superinfundit uinum et oleum .

Itidem aliud est lauacrum sanguinis in supplicio, et aliud lauacrum sanguinis in mysterio. Sanguis supplicii semel fuit fusus in cruce, iuxta quod legitur: »Non per sanguinem hircorum aut uitulorum, sed per proprium sanguinem, semel introiuit iehsu in Sancta, eterna redemptione inuenta .« Sanguis autem mysterii sepe potatur in calice, iuxta quod ueritas ait: »Bibite ex hoc omnes. Hic est enim calix Noui Testamenti in sanguine meo. Hec quotiescunque feceritis, in meam commemorationem facietis .« Lauit ergo nos a peccatis  nostris in sanguine suo,

Sex ergo sunt species lotionis, quas hodie representat Ecclesia : Lotionem aque materialis in ablutione pedum, propter humilitatis exemplum, et lotionem aque spiritualis, in refectionem  pauperum, propter officium pietatis, sicut audistis cum Euangelium legeretur: Quia surgens iehsu a cena, posuit uestimenta sua, et precingens se linteo, misit aquam in peluim, et lauit pedes discipulorum, et ait: Exemplum dedi uobis, ut et uos similiter faciatis. Item lotionem lacrymarum, que profluunt ex oculis ad lamentum, in reconciliatione penitentium, que hodie celebratur. Et lotio lacrymarum, que procedunt ex arboribus ad sacramentum, in chrismatis confectione, quod ex oleo et balsamo consecratur. Rursus, lotionem sanguinis, qui licet semel sit effusus in cruce, sepe tamen potatur in calice. Quarum alteram Romanus pontifex representat, in eo quod hodie remota tabula Lateranensis altaris, intra ipsum altare conficit eucaristiam: illud in hoc facto commemorans, quod  pontifex summus in lege semel in anno in Sancta sanctorum cum sanguine introiuit. Ecce breuiter hodierne solemnitatis intimauimus sacramenta, que prosequi non ualemus, et propter tumultum populi, et prolixitatem officii, sed qui lotus est, non indiget nisi ut pedes lauet, sed est mundus totus. Multi loti sunt ab operibus malis, qui tamen loti non sunt a cogitationibus prauis. Et ideo multi lauant manus, qui tamen pedes non lauant. Quocirca, qui lotas habet manus ab effectu peccati, lauet pedes ab affectu peccandi; et sic mundus sit totus. Pro qua munditia premisse lotiones sunt institute, quas ille digne nos faciat celebrare, qui dignanter illas instituit: iehsu Christus Dominus noster, qui est super omnia benedictus Deus in secula seculorum. Amen.



SERMO XX. DOMINICA PRIMA POST PASCHA.


 Post passionem suam Christus prebuit seipsum uiuum apostolis in multis argumentis, per dies quadraginta apparuit eis, et loquebatur de regno Dei .

uolens, fratres karissimi, uolo, si possum, argumenta distinguere, per que Dominus ueritatem sue resurrectionis irrefragabili ratione probauit, uidelicet per frequentiam apparitionum, et testimonium angelorum, per ostensionem uulnerum et esum ciborum, per expositionem Scripturarum, et per operationem miraculorum. Per frequentiam enim apparitionum ueritatem sue resurrectionis Christus ostendit, quia in Euangelio decies post resurrectionem apparuisse describitur. Primo Maria Magdalene, quando dixit ei: Noli me tangere, etc. ; secundo, ipsi, et aliis mulieribus, quando accesserunt, et tenuerunt pedes eius, et adorauerunt eum ; tertio, Simoni Petro ; quarto, duobus discipulis euntibus in Emmaus ; quinto, ceteris discipulis, quando post dies octo uenit ubi erant congregati, et Thomas erat cum eis ; sexto, septem discipulis ad mare Tiberiadis, quando illis piscantibus stetit iehsu in littore ; septimo, undecim discipulis, quando abierunt in Galileam in montem ubi constituerat illis iehsu ; octauo, in cenaculo, ubi recumbentibus undecim discipulis, etc. ; nono, quando eduxit undecim discipulos foras in montem Oliueti uersus  Bethaniam, et eis uidentibus ascendit in celum. Propter has autem apparitiones dicit Apostolus: »Quia uisus est plus quam quingentis fratribus simul . Deinde uisus est Iacobo. Nouissime autem omnium tanquam abortiuo uisus est ipsi Paulo.«

 Quid est autem quod Christus post resurrectionem prius feminis quam masculis se ostendit, et inter feminas primo Marie Magdalene, ac deinde aliis mulieribus, et inter masculos primo Petro, ac deinde discipulis aliis? Sit ista ratio, si non potest melior assignari, ut quia mulier prius peccauit quam uir, et in Eua peccauerunt cetere mulieres, in Adam uero ceteri uiri. Propterea Christus secundum prescriptum ordinem prius mulieribus, et postea uiris apparuit. Ut quemadmodum processit mors per culpam, ita procederet uita per gratiam. Illud autem sane debet intelligi, quod Christus per quadraginta dies post resurrectionem suam dicatur apparuisse discipulis, non quidem quod apparuerit illis singulis quadraginta diebus, sed quia  frequenter per quadraginta dies, sicut Ioannes euangelista testatur, quod tertie diei apparitionem, sed tertiam apparitionum diem commemorans ait: Hic iam tertio manifestauit se iehsu discipulis ad mare Tiberiadis. Manifestauit autem sic: Erant simul Simon Petrus, etc. « Non est ergo aliquatenus dubitandum de Dei ueritate, quoties multorum oculis est ingesta, quam ad maiorem fidei firmitatem per angelorum namque testimonium multoties declarauit. Primo, quando angelus Domini descendit de celo, et accedens reuoluit lapidem, et sedit super eum, et dixit mulieribus: »Surrexit, non est hic .« Secundo, quando »Maria Magdalena in monumentum uenit et uidit duos angelos  sedentes in albis, unum ad caput, et unum ad pedes, ubi positum fuerat corpus iehsu .«---»Et ecce duo uiri steterunt secus illos in ueste fulgenti, et dixerunt ad illos: Quid queritis uiuentem cum mortuis? non est hic, sed surrexit .« Tertio, quando uidentibus illis eleuatus est:  et nubes suscepit eum ab oculis eorum. Et ecce duo uiri astiterunt iuxta illos in uestibus albis, et dixerunt: uiri Galilei, quid statis aspicientes in celum? hic iehsu qui assumptus est a uobis in celum, sic ueniet quemadmodum uidistis eum euntem in celum. Cum igitur »in ore duorum uel trium stet omne uerbum ,« manifestum est quidem in hac re angelorum testimonio credendum.

uerum ne quis posset super hoc aliquatenus dubitare, signa plagarum in suo corpore reseruauit, dum ait discipulis: »uidete manus meas, etc. ,« propter naturam quippe glorificati corporis reseruauit Dominus in corpore suo uulnerum cicatrices, non solum ut fides apostolorum per eas firmius  solidaretur, uerum etiam ut illas presentaret intercedendo Deo Patri pro nobis, ostendens quale pro nobis pertulit genus mortis, ut sic pro nobis efficacius intercedat.

Ne uero phantastica posset eius resurrectio reputari, quasi facta per artem magicam, et non potius per uirtutem diuinam, uoluit etiam propter naturam incorruptibilis corporis post resurrectionem suam cum apostolis manducare. Primo, cum dixit: »Habetis hic aliquid quod manducetur? At illi obtulerunt ei partem piscis assi et fauum mellis ;« secundo, quando septem discipuli de naui descenderant, uiderunt prunas et piscem suppositum et panem, etc.; tertio quando conuescens precepit eis  a Ierosolymis ne discederent, etc.

Sciendum est autem quod cibos, quos Dominus ante mortem comedit, digessit; quos uero post resurrectionem accepit, absumpsit. Sicut aliter absorbet aquam terra sitiens, et aliter ignis. Nam illa imbibit, iste consumit. Corpus namque quod propter sui subtilitatem, que est una de quatuor proprietatibus glorificati corporis, ianuis clausis intrauit, et propter naturam carnis, que resurgendo non euanuit, sed refloruit, palpabile se ostendit: in utrolibet miraculum si fuerit, ad probationem miraculi sufficit alterum. Quid ergo scriptum est: »Et quoniam in fractione panis ab oculis duorum discipupulorum subito se subtraxit. Et post dies octo uenit iehsu, ianuis clausis, et dixit: Pax uobis ;«  tertio, cum dixit discipulis: »Mittite in dexteram nauis rete, etc. ;« quarto, cum uidentibus apostolis, eleuatus est, et nubes suscepit eum, et ferebatur in celum , ubi sedet ad dexteram Dei. Congruunt autem sane miracula ueritati; decebat enim ut in eius resurrectione fieret terremotus, in cuius morte legitur terremotus, resurgens intraret ad discipulos clauso uirginis aluo , ut illi qui miraculose caperent pisces, miraculosius essent homines piscaturi; et ipse mirabiliter in celum ascenderet, foret mirabilius descensurus. Hec sunt resurrectionis Dominice argumenta, de quibus in Actibus apostolorum Lucas euangelista testatur, dicens: Qui prebuit seipsum uiuum post passionem suam in multis argumentis, etc. Sicut autem quadraginta  dies fuerunt postquam resurrexit a mortuis, usque dum ascendit in celum, ita quadraginta hore fuerunt ex quo mortuus est in cruce, usque dum resuscitatus est de sepulcro. Nam sexta feria hora nona, inclinato capite, tradidit spiritum, et uno Sabbati hora prima resurrexit a mortuis, et reuixit. Quatuor ergo hore restabant in sexta feria, scilicet nona, decima, undecima, duodecima, dies autem Sabbati et due noctes, una precedens et altera subsequens, habuerunt triginta sex horas, et ita simul hore omnes quadraginta fuerunt. Patet igitur ex premissis, quod Christus tribus diebus et noctibus, etsi non per tres dies, iacuit in sepulcro, scilicet sexta feria saltem per unam horam, Sabbato per decem, et Dominica partem unius. Unde  prudenter et caute ueritas ait in Euangelio: »Sicut Ionas in uentre ceti tribus diebus et tribus noctibus, ita etiam Filius hominis in corde terre ;« non dicit, per tres dies, et per tres noctes; sed, tribus diebus, et tribus noctibus. Quoniam aliud est, esse in die et aliud esse per diem. In die namque est, quod existit in aliqua parte diei; sed per diem est, quod per uarias partes diei existit.

Sed quomodo uerum est, quod tribus diebus et tribus noctibus iacuit in sepulcro, cum non intersint nisi due noctes? Porro sciendum est quod sicut dies dicitur claritas eris, cum sol rutilat super terram, ita nox dici potest obscuritas eris, cum sol super terram non lucet. uerum hora sexta, in qua crucifixus est Dominus, usque in  horam nonam, in qua spiritum emisit, »tenebre facte sunt super uniuersam terram, et obscuratus est sol .« Patet igitur quod hora nona propter obscuritatem solis, obscuratus est er. Ideoque hora nona, in qua mortuus est Christus, intelligitur nox fuisse; ut sicut de ultimo die mors Christi unam horam tantum accepit, ita de prima nocte unam tantum horam acciperet. uerum cum huiusmodi nox, id est obscuritas eris, precesserit sepulturam, quam cum iam sero factum esset, in parasceue ante Sabbatum legimus celebratam, secundum istam sententiam. Per cor terre debet intelligi, quod ueritas ait: Sicut Ionas fuit in uentre ceti tribus diebus, et tribus noctibus, ita etiam  et Filius hominis in corde terre .« Porro secundum istam sententiam per cor terre debet intelligi non tam locellus petrosi sepulcri, quam umbilicus huius habitabilis zone. »Hic enim per cor intelligitur medium, secundum quod dicitur in Psalmo: »Dominus autem rex noster ante secula operatus est salutem in medio terre ;« quoniam in eo loco crucifixus est Dominus, mortuus, sepultus et suscitatus. Nam usque ad resurrectionem Christi dies precessit noctem, iuxta quod legitur: »Factum est uespere et mane dies unus ,« quod bene competit sacramento; quoniam in homine dies uirtutum precessit noctem uitiorum. Sed ad resurrectionem Christi nox cepit precedere diem, quia lux successit post  noctem culpe, iuxta quod ait Apostolus: »Eratis aliquando tenebre, nunc autem lux in Domino .« Nox ergo, que fuit inter Sabbatum et Dominicam, bis numeratur, semel propter ordinem naturalem, qui fuit, ut dies precederet noctem: iterum propter ordinem spiritualem, qui fuit ut nox precederet diem, et ita cum fuerint due noctes, si una bis numeretur, intelliguntur fuisse tres propter causam predictam. Ceterum qualiacunque sint uerba, is tamen est sensus secundum quemdam modum loquendi: tribus diebus et tribus noctibus, id est tribus inter dies et noctes, quia duabus noctibus et uno die integre sunt in corde terre. Licet ergo de hora resurrectionis, Dominice diei hora surrexisse credatur: Surgens, inquit,  mane prima Sabbati, apparuit primo mane Marie Magdalene, de qua eiecit septem demonia . Cui consonat Psalmista: »Exsurge gloria mea, exsurge psalterium et cithara; exsurgam diluculo .« Nam et in Euangelio et in Symbolo continetur, quod die tertia resurrexit. Unde colligitur quod non resurrexit in nocte, sed in die.

Sed dissentit et consentit Mattheus euangelista, cum dixit: »uespere Sabbati, que lucescit in prima Sabbati, uenit Maria Magdalene uidere sepulcrum, etc. .« Sane uespere dicitur finis diei, id est crepusculum; et finis noctis, id est diluculum. Ut autem determinaret euangelista,  de quo uespere dixerit, consequenter adiungit: »Que lucescit in prima Sabbati,« ac si dixisset: In diluculo quod fuit inter noctem Sabbati et Dominicam. Huic quoque sententie concordat usus Ecclesie, que in commemoratione resurrectionis Dominice matutinas laudes decantat. In diluculo igitur, id est cum celum ab orientis partibus claresceret, Dominus resurrexit, per quod illa soluitur contrarietas, que de aduentu mulierum ad monumentum inter euangelistas uersari uidetur. Nam Mattheus dicit, quod uenerunt uespere Sabbati, que lucebat in prima Sabbati; Lucas uero, quod ualde diluculo; Ioannes autem, quod mane, cum adhuc tenebre essent; econtra Mattheus, quod, orto iam sole, quod totus ortus solis intelligitur  hic diluculum, sicut ipse Mattheus determinat dicens: »Et ualde mane una Sabbatorum ueniunt ad monumentum, orto iam sole.« Patet igitur quod et orto iam sole uenerunt, et tantum ante lucem cum adhuc tenebre essent, id est diluculo, cum uidelicet ex ortu solis celum ex orientis partibus albescit, et cum adhuc tenebre essent in partibus occidentis. Nam ea hora si quis aspiciat orientem, ortum solis discernit. Si uero respiciat occidentem, lucem propter tenebras non distinguit.

Si uero queratur, utrum Christus post resurrectionem suam nudus apparuerit an indutus? Respondendum, quia indutus apparuit: cum et angelus qui resurrectionem suam uenerat nuntiare, stola candida coopertus apparuit; quia uestimentum  eius erat sicut nix. Ut sicut in unum trium euangelistarum uerba dicamus, hoc ipsum non solum noue, sed ueteres ecclesiarum picture testantur, que ab ipsa primitiua Ecclesia cause primordium asserunt.

Si quis autem inquirat, quibus uestibus indutus apparuit? Constat quod non illis, quibus induebatur cum adhuc esset passibilis et mortalis, crucis diuiserunt sortem, iuxta quod Dominus predixerat: »Diuiserunt sibi uestimenta mea, et super uestem meam miserunt sortem .« Unde si queratur, ubi Christus illam uestem acceperit? et ego requiro ubi angelus candidam stolam accepit? Psalmista uero bene determinat dicens: »Omnia quecunque uoluit Dominus fecit in celo et in terra,  in mari et in omnibus abyssis .« Talis autem sedet in celo, qualis in iudicio apparebit, quando uidebunt in quem transfixerunt .«

Fortassis adhuc humana cogitatio pulsat animum, querens, ubi post resurrectionem Dominus erat per quadraginta dies, quando cum discipulis non manebat? Potest autem probabiliter responderi, quod erat in paradiso terrestri, ubi Enoch et Elias sunt, cum ille locus sit dignior et amenior, ubi cum eo sanctorum anime, quos eduxit de inferno, usque dum ascendens in celum »captiuam duxit captiuitatem :« iuxta quod legitur dixisse latroni: »Hodie mecum eris in paradiso .«

Sed ex hoc uerbo alia suboritur questio: Utrum ipso die mortis anima Christi statim descendit ad infernum, ut eum protinus spoliauerit educens sanctorum animas de inferno in paradisum? Sed ita quamuis non congrue dici possit, quod simul ascendit et corpus de tumulo et anima de inferno, iuxta illud Psalmiste: »Non derelinques animam meam in inferno, nec dabis sanctum tuum uidere corruptionem ;« puto quod anima Christi mox, ut exiuit a corpore, facta est impassibilis, cum illico fuerit ab omni causa passionis immunis; quoniam tunc nec alieno consortio, nec ex delicto, nec ex propria pati poterat natura, nisi forsitan illud uideatur obsistere, quod sicut corpus et anima  Christi simul incipiens passibilitati subesse, quoniam illud fuit corpus simul et formando animatum et animando formatum, ita et corpus et anima Christi simul impassibilitatem acceperunt, ut anima reddita corpori simul fuerit glorificata cum illo.

Sed audi consilium Sapientis: »Altiora te ne quesieris, et fortiora te ne scruteris ;« quia deficiunt scrutantes scrutinio, unde Apostolus: »Non plus sapere, etc. « Christus ergo prebuit semetipsum in multis argumentis per dies quadraginta, et apparens eis et loquens de regno Dei. Adhuc uelim distinguere, que sint illa que Christus de regno post passionem suam est locutus apostolis. Sed prius est distinguendum,  quod regnum Dei dicitur in Scripturis uniuersalis Ecclesia, celestis patria, fides recta, et sacra Scriptura. Primum in solo, secundum in polo, tertium in corde, quartum in codice. De regno quidem scriptum est: »Exient angeli et colligent de regno eius omnia scandala .« De regno patrie reperitur: »Fulgebunt iusti sicut sol in regno Patris eorum .« De regno fidei dicit Scriptura: »Regnum Dei intra uos est .« De regno Scripture legitur: »Auferetur a uobis regnum, et dabitur gentibus facientibus fructum eius .« Sed et ipse Christus regnum Dei potest intelligi, secundum illud: »Si ego in digito Dei eiicio demonia, propterea peruenit in uos regnum Dei .« Et statim post eius resurrectionem  potest accipi regnum Dei, iuxta quod ait: »Non bibam amodo de hoc genimine uitis, donec bibam illud uobiscum nouum in regno Patris mei .« Licet ergo multipliciter regnum Dei distinguatur, Christus tamen secundum hoc quatuor modis post resurrectionem suam locutus est apostolis suis de regno Dei. Audi de primo, scilicet de regno uniuersalis Ecclesie: »Euntes, docete omnes gentes, baptizantes eos in nomine Patris, et Filii, et Spiritus sancti, docentes eos seruare omnia que mandaui uobis, et ecce ego uobiscum sum omnibus diebus usque ad consummationem seculi .« Hoc regnum  commisit Petro, cum ait: »Simon Ioannis, diligis me plus his? Cui cum Petrus tertio respondisset: Domine, tu scis, quia amo te; secundo quoque precepit ei dicens: Pasce oues meas .« Audi de secundo, id est de regno celestis patrie: »Noli me tangere, nondum enim ascendi ad Patrem meum, etc. .« Et iterum: »Data est mihi omnis potestas in celo et in terra .« Audi de tertio, id est de regno fidei: »Euntes in mundum uniuersum predicate Euangelium omni creature. Qui crediderit et baptizatus fuerit, saluus erit; qui autem non crediderit, condemnabitur .« Et iterum: »Quia uidisti me, Thoma, credidisti, beati qui non uiderunt, et crediderunt .« Audi de quarto, id est  de regno Scripture: »Incipiens a Moyse et prophetis interpretabatur illis que de ipso erant;« et ideo iterum: »Necesse est impleri omnia que scripta sunt in lege Moysi, et prophetis et psalmis de me. Tunc aperuit illis sensum, ut intelligerent Scripturam .«

Ecce breuiter assignauimus, que de resurrectione Christi secundum fidem pertinent ad instructionem scientie. Maiora autem sunt illa, que secundum mores pertinent ad instructionem uite, quibus alias ipso actore docemur, qui docet omnem scientiam Dominus iehsu Christus, qui est super omnia Deus benedictus in secula seculorum. Amen.



SERMO XXI. DOMINICA SECUNDA POST PASCHA. De bonitate pastoris Christi, de anime triplici acceptione in Scripturis, de triplici alimento quo nos pascit Christus, et de mercenario, lupo et oue.


 Ego sum pastor bonus. Bonus pastor animam suam dat pro ouibus suis .

Parabolice similitudinis propositum paradigma, de mercenario et pastore, lupis et ouibus, me, fratres et filii, ualde perterret; quia ue mihi est, si forte sim nomine pastor, et opere mercenarius; si meritum discrepat ab officio, si uita discordat a lingua. Is enim est pastor bonus, quia animam suam dat pro ouibus suis. Quis autem sit ille, Dominus ostendit cum ait: Ego sum pastor bonus. Quis enim bonus ut ipse? Bonus in natura, bonus in effectu, bonus in officio. Namque non est aliud esse bonum, quam esse; cum eius bonitas sit essentia. Quapropter ipse bonus est per naturam, homo bonus per gratiam. Ipse bonus essentialiter,  homo bonus accidentaliter. Propter quod ipse dicebat: »Nemo bonus, nisi solus Deus .« Ipse bonus est in effectu, quia »omne datum optimum, et omne donum perfectum desursum est descendens a Patre luminum ;« qui est  fons et origo bonorum. Propter quod ipse dicebat: »Si uos, cum sitis mali, nostis bona data dare filiis uestris; quanto magis Pater uester celestis dabit spiritum petentibus se .« Nam »et uidit Deus cuncta que fecerat, et erant ualde bona .« Ipse bonus est in officio; quia bonus pastor animam suam dat pro ouibus suis. Et ipse quidem animam suam dedit, non solum pro iustis, sed etiam pro iniustis. »Quia Christus mortuus est pro peccatis nostris, iustus pro iniustis, ut nos offerret Deo, mortificatos quidem carne, uiuificatos autem spiritu .« Non solum pro amicis, sed etiam pro inimicis. Quia »cum inimici essemus, reconciliati sumus in sanguine eius .« »Lauit enim nos a peccatis nostris in sanguine suo .« O quanta gratia, quantum donum, ut iustus pro iniustis, amicus pro inimicis animam suam daret; imo Dominus pro seruis, Deus pro hominibus, Creator pro creaturis.

Prouideamus ergo nobis, ne tante gratie simus  ingrati, neue tanto dono reddamur indigni. Quia »proprio Filio suo non pepercit Deus, sed pro nobis omnibus tradidit illum .« Ipse est ergo pastor bonus in natura, in effectu, in officio.

Bonus autem pastor dat animam suam pro ouibus suis. uocabulum anime, tribus modis accipitur in Scripturis. Dicitur enim anima spiritus, secundum illud: Potestatem habeo ponendi animam meam, et iterum sumendi eam. Dicitur uita, secundum illud: »Qui amat animam suam, perdet eam « Dicitur sanguis, secundum illud: »Anima carnis in sanguine est .« Secundum quemlibet modorum istorum, Christus animam suam dedit pro ouibus suis. Dedit enim animam, id est spiritum, in patibulo crucis. Dedit animam, id est uitam in  articulo mortis. Dat animam, id est sanguinem, in poculo calicis. Nam qui dedit se pro nobis in pretium, ut redimeret nos a morte, ipse se tribuit nobis in cibum, ut nutriat nos ad uitam. Ipse ergo est pastor bonus, qui animam suam dedit pro ouibus suis. Pastor quippe dicitur a pascendo. Et ipse tribus modis nos pascit, uidelicet, alimento nature, cibo doctrine, et pabulo eucaristie. Ipse nos pascit alimento nature, qui dat semen serenti, et panem comedenti . »Qui dat escam pullis coruorum inuocantibus eum .« Qui dicit in Euangelio: »Nolite solliciti esse, dicentes: Quid manducabimus, aut quid bibemus? Respicite uolatilia celi, quoniam non serunt, neque metunt, et Pater uester celestis pascit ea  .« Ipse est ergo pastor bonus. Ipse nos pascit cibo doctrine, qui cibat nos pane uite et intellectus. »Et potat nos aqua sapientie salutaris .« Quia »non in solo pane uiuit homo, sed in omni uerbo quod procedit ab ore Dei .« Propter quod ipse loquitur in parabolis: »uenite, comedite panem meum, et bibite uinum quod miscui uobis .« Ipse est ergo pastor bonus. Ipse nos pascit pabulo eucaristie, qui dicit in Euangelio: »Caro mea uere est cibus, et sanguis meus uere est potus. Qui manducat meam carnem et bibit meum sanguinem, in me manet, et ego in eo. Panis enim, quem ego dabo, caro mea est pro mundi uita .« Utinam in futuro nos pascat  epulis glorie, de quibus Psalmista dicebat: »Satiabor cum manifestabitur gloria tua .« Nam »in uoce exsultationis et confessionis, sonus epulantis .«---»Edetis, inquit, et bibetis super mensam meam in regno meo .« Et: »uincenti dabo edere de ligno uite, quod est in paradiso Dei mei .« Ipse ergo est pastor bonus, quia animam suam dat pro ouibus suis.

Mercenarius autem, qui non est pastor, cuius non sunt oues proprie, uidet lupum uenientem, et dimittit oues et fugit. Mercenarius quidem est, qui locum pastoris habet, sed pastoris opus non agit; qui pro mercede non spirituali, sed pro temporali; non uera, sed falsa; non eterna, sed transitoria pascit oues; uidelicet pro lucro terreno, pro mundana gloria,  pro humano fauore. Sed »amen dico uobis, recepit mercedem suam .«

Utrum autem sit pastor, et an oues sint eius proprie, hoc argumento potest probari. »Si quis habet substantiam huius mundi, et uiderit fratrem suum necesse habere, et clauserit uiscera sua ab eo ,« profecto non est pastor, sed mercenarius. Quia si non dat ouibus suis terrenam substantiam, quomodo daret pro eis animam suam? »Pellem, inquit, pro pelle, et cuncta que habet homo, dabit pro anima sua .« Talis utique uidet lupum uenientem, et dimittit oues et fugit. Lupus est demon, lupus est hereticus, lupus est tyrannus. De primo dicitur: Lupus rapit et dispergit oues. De secundo legitur: »Attendite a falsis  prophetis, qui ueniunt ad uos in uestimentis ouium, intrinsecus autem sunt lupi rapaces .« De tertio uero scribitur: »Ecce mitto uos, sicut agnos inter lupos .« Hereticus rapit, tyrannus dispergit, Demon autem et dispergit et rapit. Dispergit per uiolentiam, rapit per fraudulentiam. Quia est uiolentus ut leo, et fraudulentus ut draco. Quemlibet istorum luporum mercenarius uidet uenientem, et dimittit oues et fugit: non semper mutando locum, sed sepe subtrahendo presidium. Quia latet, tacet et sustinet, cum minime uidet iniustitiam, uiolentiam et perfidiam, contra impotentes, orphanos et egenos; quasi canis mutus non ualens latrare . Heu quot hodie tales habemus et dolemus [al. uidemus] in Ecclesia  mercenarios: propter quod cum nomen pastoris habeant, et officium, non meritum, inualescunt heretici, tyranni seuiunt, et perfidi persequuntur. Quia uix inuenitur, qui ponat se murum pro domo Isrel, aut stet ex aduerso in die Domini . »Messis enim multa, operarii uero pauci .« Quoniam etsi multos uideamus in nomine, paucos tamen uidemus in opere. Propterea lupus rapit, et dispergit oues. Quoniam »aduersarius noster diabolus, tanquam leo rugiens circuit, querens quem deuoret .« Mercenarius autem fugit, quia mercenarius est, et non pertinet ad eum de ouibus. Sed ego, dicit Dominus, sum pastor bonus, et cognosco oues meas, et cognoscunt me mee.  Ego cognosco meas, per approbationem, dilectionem et gubernationem. Mee uero cognoscunt me, per deuotionem, obedientiam et imitationem. »Nouit enim Dominus qui sunt eius .« Qui econtra reprobis ait: »Amen dico uobis, non noui uos. Oues autem eius illum sequuntur, et sciunt uocem eius. Alienum autem non sequuntur, sed fugiunt ab eo; quia non nouerunt uocem alienorum. Sicut nouit me Pater, et ego agnosco Patrem. Filius per se nouit Patrem, nos uero per illum, iuxta quod alibi dicit: »Nemo nouit Filium, nisi Pater neque Patrem quis nouit, nisi Filius, et cui Filius uoluerit reuelare .« Itemque Ioannes: »Deum nemo uidit unquam, nisi Unigenitus, qui est in sinu Patris, ipse enarrauit .« Littera  ista duobus modis ualet intelligi, quia potest dupliciter construi. Primo, ut sub uno uersu dicatur: Cognosco meas, et cognoscunt me mee, sicut nouit me Pater, et ego agnosco Patrem. Ut ita similitudo cognitionis notetur inter pastores et oues, que inter Patrem et Filium. Hec autem cognitio est dilectio, sicut Ioannes euangelista testatur, inquiens: »Qui dicit se nosse Deum, et mandata eius non custodit, mendax est .« ueritas ergo dicit: »Qui diligit me, sermonem meum seruabit .« Est ergo sensus. Sicut diligit me Pater, et ego diligo Patrem; ita ego diligo oues meas, et ipse me diligunt. Cuius dilectionis est euidens argumentum, quia animam meam pono pro ouibus meis. »Maiorem enim caritatem nemo  habet, quam ut animam suam ponat quis pro amicis suis .« Itemque: Oues mee uocem meam audiunt. Quia »populus, quem non cognoui, seruiuit mihi, in auditu auris obediunt mihi .« uel intelligi potest, ut sub alia clausula diuidatur. Dixerat enim ante: Cognosco meas, et cognoscunt me mee; nunc autem ostendit, quo auctore, quoue fine illas cognoscit. Quo auctore, quia sicut nouit me Pater, et ego agnosco Patrem. Quo fine, quia animam meam pono pro ouibus meis. Ac si dixisset apertius: Quod uult Pater, et ego uolo. Unde iuxta beneplacitum Patris animam meam pono pro ouibus meis.

Ostensum est qualis debet esse pastor, ostendendum est ergo quales debeant esse oues. Tria precipue  commendantur in oue, mansuetudo, innocentia et utilitas. Scriptum est enim: »Tanquam ouis ad occisionem ductus est, et sicut agnus coram tondente se, sic non aperuit os suum .« Totum est utile quod exit ab oue, lac et lana, pellis et caro, fetus et fimus, qui terram impinguat: tales debent esse fideles, ut sint mansueti, ne reddant malum pro malo, neque maledictum pro maledicto, eius exemplo : »Qui cum malediceretur non maledicebat, cum pateretur non comminabatur .« Ut sint innocentes, ne quemquam offendant, nulli noceant, neminem  ledant; sed potius diligant inimicos suos, benefaciant his qui oderunt eos; et orent pro persequentibus et calumniantibus se, illius exemplo qui solem suum facit oriri super bonos et malos, et pluit super iustos et iniustos , ut sint utiles, quatenus pastoribus suis reddant lac et lanam, uel fimum et fetum, id est primitias et decimas et oblationes. »Dignus est enim operarius mercede sua .« Propter quod dicebat Apostolus: »Si seminauimus uobis spiritualia, non est magnum si carnalia uestra metamus .«

Sequitur: Et alias oues habeo que non sunt ex hoc ouili, et illas oportet me adducere; et fiet unum ouile et unus pastor. Habebat ergo Dominus oues, et iustificatas per gratiam, et predestinatas ad uitam.  De iustificatis premiserat: Cognosco meas, et cognoscunt me mee. De predestinatis subiungit: Alias oues habeo, que non sunt ex hoc ouili. Prime ergo iam collecte erant ex populo Iudeorum; secunde adhuc erant colligende de populo gentium. Utreque tamen congregande erant, ut esset unum ouile, et unus pastor, id est una Ecclesia, et unus Dominus. »Ipse enim est pax nostra, qui fecit utraque unum, ut duo parietes e diuerso uenientes in uno angulari lapide conuenirent .« Quecunque ouis extra hoc inuenitur ouile, luporum morsibus patet; quoniam et omnes qui non fuerunt in arca in diluuio perierunt . Porro quedam oues sunt lente, quedam sunt morbide, et quedam uage. Bonus itaque pastor debet pungere  lentas, sustentare morbidas et colligere uagas. Que tria bene significantur in baculo pastorali, qui est in ultimo acutus, in medio rectus, in summo retortus. Acutus, ut pungat oues lentas et pingues; rectus, ut sustentet oues morbidas et infirmas; retortus, ut recolligat oues uagas et errabundas. Oues suas pascendas Dominus Petro commisit , uocabulo tertio repetito, quem pastorem sibi substituit, et ob hoc hodierna statio in eius basilica celebratur, ad laudem et gloriam summi pastoris Ecclesie Iesu Christi, qui est super omnia Deus benedictus in secula seculorum. Amen.



SERMO XXII. IN SOLEMNITATE ASCENSIONIS DOMINI NOSTRI IESU CHRISTI. De tribus solemnitatibus, scilicet Pasche, Scenopegie et Pentecostes, et quomodo debeamus eas celebrare; denique, de tribus ordinibus eas celebrantium.


 Ascendens Christus in altum, captiuam duxit captiuitatem, dedit dona hominibus .

Tres olim solemnitates non sole, sed precipue celebrabantur in lege, uidelicet Pascha, Pentecoste et Scenopegia, id est solemnitas azymorum, solemnitas hebdomadarum et solemnitas tabernaculorum. Quas et nos in Euangelio, non ad litteram  sed in spiritu celebramus. Pascha, in resurrectione; Scenopegia, in ascensione; Pentecosten, in Paracleti missione. Christus enim captiuam duxit captiuitatem, quando resurgens eduxit uinctos suos de lacu , in quo non erat aqua. Ascendit in altum , cum exaltatus est super celos celorum ad orientem. Dedit dona hominibus,  cum effudit de Spiritu sancto super omnem carnem. Ascendens ergo Christus in altum, dedit dona hominibus, quoniam »omne datum optimum, et omne donum perfectum desursum est, descendens a Patre luminum .« Pascha siquidem transitus appellatur, eo quod angelus transiit per Aegyptum, exstinguens primogenita Aegypti, ab homine usque ad pecus: sed super Hebreorum tecta transiuit, neminem eorum ledens, eo quod agni sanguine lita essent . Et tunc populus Isrel iter arripuit transeundi de Aegypto in solitudinem. Porro »pascha nostrum immolatus est Christus ,« cuius sanguine tecta tanguntur, cum corda nostra fide passionis insigniuntur, que sola diabolus exterminare non potest, in eo  qui intus ex fide uiuit.

Transitum autem istum Ioannes euangelista determinat, dicens: »Sciens iehsu, quia eius hora uenit, ut transeat ex hoc mundo ad Patrem, cum dilexisset suos, in finem dilexit eos ;« resurgens ergo transiit de morte ad uitam, de labore ad requiem, de mundo ad Patrem; nam Christus resurgens ex mortuis, iam non moritur, mors illi ultra non dominabitur . Scenopegia fixio tabernaculorum interpretatur, eo quod Isrel quadraginta annis sub tabernaculis commoratus est in deserto , in cuius rei memoriam adhuc Iudei celebrant Scenopegiam, habitantes in tabernaculis. Porro tabernaculum est corpus Christi  assumptum, in quo sub humanitate latet diuinitas, de quo dicit Psalmista: »In sole posuit tabernaculum suum .« Hoc utique tabernaculum Christus in carne mortali non figebat, quoniam »exsultauit ut gigas ad currendam uiam ,« discurrens de loco in locum, ut susceptum ministerium adimpleret. Sed tunc fixit tabernaculum suum, cum »assumptus in celum sedet ad dexteram Dei ,« requiescens, in patrimonialibus bonis Patris, »donec ponat inimicos suos scabellum pedum suorum « Grece, asiarco Hebraice, quinquaginta interpretatur Latine; inde Pentecostes appellatur illa solemnitas, que fit in memoriam legis date quinquagesimo die ab exitu Isrel de Aegypto . Nos autem Pentecosten celebramus in honore Spiritus Paracleti, qui datus est apostolis quinquagesimo die postquam Christus resurrexit a mortuis . Ipse quidem est lux salutaris, »scripta non in tabulis lapideis, sed in cordibus « hominum digito Dei; de quo dicit Ioannes: »Unctio docebit uos de omnibus .« Et Christus in Euangelio: »Cum uenerit Paracletus, ille uos docebit omnem ueritatem .« Huius diei solemnitatem honorifice celebramus, recolentes quod dum complerentur dies Pentecostes, »factus est repente de celo sonus aduenientis Spiritus uehementis .« uerum ut omnis Christi actio, Christiani sit lectio, non solum requiramus allegoriam, que animam instruit ad scientiam,  sed magis tropologiam, que animum instruit ad salutem. Christus enim resurrexit, ut nos resurgamus; ascendit ut nos ascendamus; Paracletum dedit, ut nos consolemur: Paracletus enim aduocatus uel consolator interpretatur. Sed post tres dies resurrexit a mortuis, inde post quadraginta dies ascendit ad celos, extunc post decem Paracletum dedit. Plena sunt omnia diuinis mysteriis, ac singula celesti dulcedine redundantia; si tamen diligentem habeant inspectorem, qui nouit sugere »mel de petra, oleumque de saxo durissimo .«

Resurgamus ergo, fratres et filii, resurgamus a mortuis post tres dies. Resurrectio prima est remissio peccatorum; de qua dicit Ioannes: »Beati  qui habent partem in resurrectione prima .« Ad hanc itaque peruenimus per uiam trium dierum, qua filii Isrel egressi sunt de Aegypto, ut sacrificarent Domino in deserto. »Sacrificium Deo spiritus contribulatus, cor contritum et humiliatum Deus non spernit .« Est ergo prime diei uia, per quam ad resurrectionem anime proficiscimur, inquisitio peccatorum, quando peccator inquirit et inuestigat modum, et numerum, et alias circumstantias peccatorum, secundum illud: »cogitabo pro peccato meo ;« hic enim primus dies, hec prima mentis illuminatio; huic successit secundus, uidelicet recordatio delictorum, quando peccator coram se statuit modum et numerum et  alias circumstantias delictorum, secundum illud: »peccatum meum contra me est semper .« Hic est secundus dies, hec est secunda mentis illuminatio, cui tertius quoque successit, uidelicet contritio uitiorum, quando peccator penitens conterit omnia uitia per dolorem, secundum quod inquit: »Secundum multitudinem dolorum meorum in corde meo consolationes tue letificauerunt animam meam .« Statim ergo puella suscitatur in domo ,« iuuenis in porta , Lazarus in sepulcro .« Nam qua hora peccator conuersus fuerit et ingemuerit, omnium iniquitatum eius non recordabor: »uita uiuet, et non morietur ,« ait Dominus omnipotens. Hoc est ergo Pascha uel solemnitas, in  qua salutarem transitum celebramus, de morte ad uitam, de malo ad bonum, de tenebris ad lucem, de uitiis ad uirtutes. Tunc anima transit de tenebris Aegypti, ad columnam nubis obumbrantem per diem, et columnam ignis lucentem per noctem ; quando peccator per penitentiam tenebras interiores deponit, de quibus ait Apostolus: »Obscuratum est insipiens cor eorum :« et lucem ueritatis assumit, que illuminat omnem hominem uenientem in hunc mundum ,« que per nubem refrigerat et per ignem illustrat. Sed a resurrectione post quadraginta dies debemus ascendere, ut disponentes »ascensiones in corde, in conualle lacrymarum , ascendamus de uirtute in uirtutem, donec uideamus Deum deorum  in Sion.« Faciamus ergo dignos fructus penitentie , que sunt precipue, oratio, ieiunium, eleemosyna: ut sicut tres per peccatum offendimus, Deum, nosipsos et proximum, ita tres per satisfactionem placemus: ut oratio dirigatur ad Deum, ieiunium feratur in nos, eleemosyna distribuatur ad proximum.

Scitis autem, karissimi, quod quadragenarius specialis et proprius est satisfactionis numerus; unde et obseruantiam militie Christiane, per quam ad satisfaciendum Domino de commissis decimam totius anni persoluimus, sub hoc numero comprehendimus. Ut enim ceteras significationes huius numeri taceamus, que sunt multiplices in Scripturis, Ionas huius numeri spatium Niniuitis indulsit,  ut conuerterentur ad Dominum et satisfacerent de commissis: »Adhuc, inquit, quadraginta dies, et Niniue subuertetur .« Est enim numerus superabundans, ex suis partibus aggregatis ascendens ad quinquagenarium, qui ratione iubilei, plenam remissionem significat; quia si sic ascenderimus, post decem dies Spiritum sanctum Paracletum accipiemus. Denarius enim dierum est Decalogi obseruantia, qui totus in dilectione Dei et proximi adimpletur; nam »plenitudo legis est caritas ,« et »finis precepti caritas est, de corde puro et conscientia bona et fide non ficta .« Nam et illorum mandata in duabus tabulis sunt conscripta; tria in una, que Dei dilectionem insinuant. Quorum primum spectat ad Patrem:  »Non habebis deum alienum;« secundum ad Filium: »Non assumes nomen Dei tui in uacuum;« tertium ad Spiritum sanctum: »Memento ut diem Sabbati sanctifices, qui est uere quietis sanctificatio .« Unde non incongrue quinquagesimo die, qui primus est post septimam septimanam, missus est in apostolos, ut eos in illa pacis requie solidaret. De qua dicit ueritas in Euangelio: »Pacem relinquo uobis, pacem meam do uobis .« Post dies hos itaque decem, id est post decimam obseruantiam mandatorum Dei, Paracletum Spiritum sanctum accipimus: non quoniam et ante Paracletum Spiritum non acceperimus quoniam »caritas Dei diffusa est in cordibus nostris per  Spiritum sanctum, qui datus est nobis ;« sed quoniam amplius, et ad aliud illum accepimus. Sicut apostoli, qui Spiritum sanctum acceperunt ipso die resurrectionis Dominice, quando Dominus ait: »Accipite Spiritum sanctum, quorum remiseritis peccata, remittuntur eis ;« et tamen quinquagesimo Spiritum sanctum acceperunt. Quia »repleti sunt omnes Spiritu sancto, et ceperunt loqui uariis linguis, prout Spiritus sanctus dabat eloqui illis .« Ad quid eo die Spiritum sanctum acceperunt, per uisibiles figuras ostensum est; nam »apparuerunt illis dispertite lingue tanquam  ignis, seditque supra singulos eorum .« Ignis expressit constantiam, lingua scientiam; nam ignis testam mollem et fragilem consolidat et confirmat: lingua mentis affectum exprimit et exponit. Datus est autem Spiritus sanctus apostolis ad constantiam, ut induti uirtute Spiritus ex alto, testes fierent in Ierusalem et Samaria et usque ad extremum terre . Datus est ad scientiam, ut loquerentur uariis linguis apostoli magnalia Dei; quatenus in omnem terram exiret sonus eorum, et in fines orbis terre uerba eorum . Hinc alibi legitur: »Spiritus Domini repleuit orbem terrarum, et hoc quod continet omnia, scientiam habet uocis .« Sic nos, fratres et filii, si Decalogi mandata seruamus, profecto Spiritum  sanctum in igneis linguis accipimus, ut sit ignis flagrans in corde et lingua sonans in ore. De hoc igne Dominus ait: »De excelso misit ignem in ossibus meis ,« item: »Ignem ueni mittere in terram, et quid uolo, nisi ut ardeat? « Et alibi: »Ignis in altari meo semper ardebit .« Hunc ignem exposuit Salomon, ubi ait: »Aque multe non possunt exstinguere caritatem .« Ardeat igitur ignis in corde, ut lingua congrue sonet in ore. Nam peccatori dixit Deus: »Quare tu enarras iustitias meas, et assumis testamentum meum per os tuum?«  Certe, cuius uita despicitur, restat ut predicatio eius contemnatur, et dicatur ei: »Medice, cura teipsum :« »Hypocrita, eiice primam  trabem de oculo tuo, et tunc eiicies festucam de oculo fratris tui .« »Qui predicas non furandum, furaris? qui dicis non mechandum, mecaris?«  Has tres solemnitates, celebrant tres ordines fidelium in Ecclesia: Incipientes, qui resurgunt per humilem penitentiam; proficientes, qui ascendunt per abundantem iustitiam; perficientes, qui consolantur per finalem perseuerantiam. Tres istos gradus fidelium designant tres quinquagene psalmorum, quarum prima terminatur in penitentia, quam psalmus ille quinquagesimus docet: »Miserere mei, Deus.« Secunda, terminatur in iustitia, quam psalmus ille centesimus exprimit: »Misericordiam et iudicium cantabo tibi,  Domine.« Tertia terminatur in laudis perseuerantia quam ultimus psalmus exponit: »Omnis spiritus laudet Dominum.« Isti tres status sunt tres camere arce Ne . Hi sunt tres dies, de quibus Dominus ait: »Hodie demonia eiicio, cras sanitates perficio, et tertia die consummor .«

Celebremus ergo, karissimi, solemnitates istas, non tam corpore quam corde; quia reliquie cogitationum agent diem festum Domino , inspirante Paracleto qui a Patre procedit et Filio . Qui cum eis est uiuus et uerus Deus, benedictus in secula seculorum. Amen.



SERMO XXIII. IN SOLEMNITATE SANCTAE PENTECOSTES. De duplici liquefactione, et diuersitate liquefactorum; de sapientia et caritate apostolorum; et quod illa duo in predicationis officio coniungi debeant, ut doceat predicator uerbo et exemplo.


 Liquefacta est terra, et omnes habitantes in ea; ego confirmaui columnas eius .

Duplex est liquefactio, una bonorum, de qua Sponsa dicit in Cantico: »Anima mea liquefacta est, ut dilectus meus locutus est .« Altera uero malorum, de qua Propheta ait in Psalmo: »Sicut cera liquefacta auferentur .« Porro quedam liquefiunt solummodo ad humorem, quedam autem ad calorem et humorem. Ad calorem, ut cera; ad humorem, ut sal; ad calorem pariter et humorem, ut nix. Item quedam quando liquescunt, et permanent; quedam quando liquescunt, et pereunt. Liquescunt, et permanent, ut cera et sepum; liquescunt et pereunt, ut nix et glacies. Sic et mali quidam solummodo liquescunt ad calorem; qui uidelicet  dissoluuntur per spirituales cupiditates, que de cordis calore procedunt, ut per iram uel per inuidiam. De quibus legitur, quod »exarserunt in concupiscentiis suis ,« inflammati a gehenna. Quidam uero liquescunt ad humorem solummodo; qui uidelicet dissoluuntur per corporales concupiscentias, que de carnis humore procedunt, ut per gulam uel per luxuriam, de quibus legitur, quod Behemoth dormit in locis humentibus, fiduciam habens quod influat Iordanis in os eius . Quidam uero liquescunt ad calorem pariter et humorem; qui uidelicet et per spirituales cupiditates et per corporales concupiscentias dissoluuntur. De quibus, ut pena sit similis culpe, dicit Scriptura, quod »de aquis niuium, transibunt ad calorem nimium  .« De illis dicit Dauid: »Super eos cecidit ignis, et non uiderunt solem .« De his inquit Iacob: »Effusus es sicut aqua, non crescas: quando ascendisti cubile patris tui .« Eorum uero quidam liquescunt et permanent, ut illi qui peccant et penitent; quia per penitentiam reparantur. Nam »quacunque hora peccator ingemuerit conuersus, uita uiuet et non morietur, ait Dominus .« Quidam uero liquescunt et pereunt; ut illi qui peccant, et nunquam penitent, quia propter impenitentiam condemnantur. Nam »mortuo homine impio, nulla spes erit de eo .« O quam periculosus modus liquefactionis est iste, ut uidelicet quis moriatur  in peccato! Ecce mundus fere totus liquefactus est uitiis, fere liquefactus totus est in peccatis. Nam »superabundauit iniquitas, et refriguit caritas multorum .«---»Gloriantur enim homines cum male fecerint, et exsultant in rebus pessimis .« Quia »cum impius uenerit in  profundum malorum, contemnit .« Quos utique quanto Deus per patientiam diutius sustinet in presenti, tanto per iustitiam grauius puniet in futuro; quia iuxta testimonium sacre Scripture: »Dedit eis Deus tempus penitendi, et ipsi abusi sunt eo .« Cera quidem ad ignem primo mollescit, secundo liquescit, tertio euanescit. Sic et diabolus, qui est malorum intentor, primo ignem tentationis accendit, quo magis anima liquefacta, quasi cera mollescit, cum incipit delectari. Secundo magis ignem tentationis accendit, quo magis anima liquefacta quasi cera liquescit, cum incipit consentire. Tertio magis ac magis ignem tentationis accendit, quo magis ac magis anima calefacta, quasi cera penitus euanescit,  cum incipit perpetrare. Quia »peccatum cum fuerit consummatum, generat mortem ,« propter quod legitur: »Sicut cera a facie ignis, sic pereant peccatores a facie Dei .«

Nos ergo, fratres et filii, queramus Dominum dum inueniri potest, inuocemus eum dum prope est ; ne forte simus ex illis, de quibus Propheta premittit: Liquefacta est terra, et omnes habitantes in ea. Sed ut simus de illis, de quibus Dominus dicit: Ego confirmaui columnas eius. Nomine terre humana caro potest intelligi, que fuit de limo terre formata. Cui a Domino dicitur: »Terra es, et in terram ibis .« Habitantes in ea, possunt intelligi uiuentes in carne, de quibus inquit Scriptura: »Qui habitant domos luteas, et terrenum  habent fundamentum .« Tales cum uenit Christus, inuenit; et cum ascendit, dimisit. Quoniam »omnes declinauerunt, simul inutiles facti sunt .« Sed ne terra tota liquefacta periret, Deus confirmauit columnas eius, quando quinquagesima die post resurrectionem suam apostolos induit uirtute Spiritus sancti ex alto . Qui designantur nomine columnarum; quia per eos Ecclesia sustentatur, secundum quod et Paulus apostolus ait, quia Petrus, Iacobus et Ioannes uidebantur columne esse . »Nisi enim Dominus reliquisset nobis semen, quasi Sodoma fuissemus .« Liquefacta est terra, et omnes habitantes in ea. Sed Dominus confirmauit columnas  eius. Pro hac confirmatione orant ipse columne dicentes: »Confirma hoc Deus, quod operatus es in nobis, a templo sancto tuo quod est in Ierusalem .« Nam »postquam impleti sunt dies Pentecostes, factus est repente de celo sonus, tanquam aduenientis spiritus uehementis, et  repleuit totam domum ubi erant sedentes, etc. Et repleti sunt omnes Spiritu sancto, et ceperunt loqui uariis linguis, prout Spiritus sanctus dabat eloqui illis .« Antequam apostoli Spiritum sanctum accepissent, quasi timore liquefacti, relicto Christo, fugerunt . Sed ubi Spiritum Paracletum acceperunt, quasi confirmati uirtute Spiritus ex alto, »ibant gaudentes a conspectu concilii, quoniam digni habiti sunt pro nomine Iesu contumeliam pati .« Unde Petrus, qui prius ad uocem ancille negauerat , postea coram regibus et principibus nomen Christi portauit, constanter affirmans, quoniam magis oportet Deo, quam hominibus obedire .

Mali liquefiunt per uitia et peccata, boni autem  confirmantur per uirtutes et dona. Illi liquefiunt per ardorem cupiditatis et per humorem concupiscentie. Isti uero confirmantur per ardorem caritatis et per humorem sapientie. Nam »apparuerunt illis dispertite lingue tanquam ignis .« Duo dicit: ignis et lingua, per uisibiles formas, inuisibiles species representans. Ignis enim in arido uiuit, lingua manet in unda. Et ignis quidem caritatem significat, lingua uero exprimit sapientiam. De caritatis ardore Solomon dicit in Canticis: »Aque multe non possunt exstinguere caritatem .« De humore sapientie idem loquitur in Prouerbiis: »Aqua profunda ex ore uiri uerba, et torrens inundans est fons sapientie .« Et  inter uirtutes caritas est precipua; et inter dona, prima est sapientia. De illa dicit Apostolus: »Maior autem horum est caritas .« De ista dicit propheta: »Requiescet super eum spiritus sapientie et intellectus, etc. .« Has ergo duas, primam uidelicet et precipuam, in figura ignis et lingue per Spiritum sanctum hodierna die Christus infudit apostolis, quos missurus erat in orbem, ut predicarent Euangelium omni creature . Charitatis enim informat uitam, et sapientia informat doctrinam. Que duo debent in predicatione coniungi, ut non solum uerbo doceat, sed et exemplo. »Nam cuius uita despicitur, restat ut eius predicatio contemnatur, et dicatur ei: »Medice, cura teipsum .«---»Hypocrita, eiice primo  trabem de oculo tuo, et tunc eiicies festucam de oculo fratris tui .«---Qui predicas non furandum, furaris? qui predicas non mechandum, mecaris?«  »Cepit ergo iehsu facere et docere ,«---»nobis relinquens exemplum, ut sequamur uestigia eius; qui peccatum non fecit,« ut sit nobis honestas in uita: »nec inuentus est dolus in ore eius ,« ut sit ueritas in doctrina. Nam »qui fecerit et docuerit, magnus uocabitur in regno celorum .« Unde a  ueste pontificali dependebant mala granata cum tintinnabulis aureis .

Ardeat ergo prius ignis dilectionis in corde, ut postea sonet lingua predicationis in ore . Nam »cum apparuissent illis dispertite lingue tanquam ignis, tunc repleti sunt omnes Spiritu sancto: et ceperunt loqui uariis linguis, prout Spiritus sanctus dabat eloqui illis .« Ecce nunc impletum uident, quod olim audierunt promissum: »Non enim uos estis qui loquimini, sed spiritus Patris uestri, qui loquitur in uobis .«

In hoc loco coniunguntur ignis et lingua, quoniam »apparuerunt illis dispertite lingue tanquam ignis .« In Euangelio, quod audistis, coniunguntur dilectio et sermo; quia »qui diligit me,  sermonem meum seruabit .« In Psalmo uero coniunguntur et spiritus et doctrina: »Spiritu principali confirma me. Docebo iniquos uias tuas :« ut hoc triplici testimonio cognoscatur. Quia sicut unum sunt, lingua, sermo, doctrina; sic unum est ignis, dilectio, spiritus. Nam »Deus noster ignis consumens est .«---»Deus autem est caritas .«---»Charitas uero diffusa est in cordibus nostris per Spiritum sanctum, qui datus est nobis .« Hic est dilectio Patris et Filii, amor et connexio utriusque, cui specialiter hodierna solemnitas dedicatur. Quia uero liquefacta est terra et omnes habitantes in ea, idcirco Deus confirmauit columnas eius. Sed rursus, quia  Deus confirmauit columnas eius, liquefacta est terra et omnes habitantes in ea. Postquam enim apostoli Spiritum sanctum accepere Paracletum, stans Petrus cum undecim eleuauit uocem suam, et locutus est plebi, exponens eis prophetiam Iel, et alia prophetica testimonia. Quibus auditis, compuncti sunt corde, et dixerunt ad Petrum et ad reliquos apostolos: »Quid faciemus, uiri fratres? Petrus uero dixit ad illos: Penitentiam agite et baptizetur unusquisque uestrum in nomine Iesu Christi. Baptizati sunt igitur et appositi sunt in illa die anime circiter tria millia .« Ecce liquefacti sunt isti et per ardorem et per humorem: per ardorem penitentie, et per humorem baptismi. De ardore penitentie dicit Psalmista: »Concaluit cor meum  intra me, et in meditatione mea exardescet ignis .« De humore baptismi Dominus ait: »Nisi quis renatus fuerit ex aqua et Spiritu sancto, non intrabit in regnum celorum .«

Nos ergo fratres et filii, qui iam liquefacti sumus per aquam baptismi, liquefiamus adhuc per ardorem penitentie, ut nostra deleantur peccata, prestante Spiritu Paracleto, qui est uera remissio peccatorum; qui cum Patre et Filio uiuit et regnat Deus, per omnia secula seculorum. Amen.



SERMO XXIu. IN EADEM SOLEMNITATE. De duplici baptismo nobis in Euangelio commendato, et quomodo apostoli Spiritu sancto baptizati sunt, et quando nos in spiritu baptizamur.


 Ioannes quidem baptizauit aqua; uos autem baptizabimini Spiritu sancto, non post multos hos dies .

Duplex enim nobis baptismus in Euangelio commendatur, in aqua uidelicet et igne. Sed in aqua materiali, et in igne spirituali, ne uel aqua ignem exstinguat, uel ignis aquam consumat. De utroque baptismo Ioannes Baptista dicebat: »Ego baptizo uos in aqua; medius autem uestrum stetit, qui baptizat uos de Spiritu sancto et igne .« uerum uterque baptismus sanctificatur in uerbo, uterque sanctificatur in Spiritu. Nam »uerbo Domini celi firmati sunt, et spiritu oris eius omnis uirtus eorum .« Omnis enim firmitas, omnis uirtus a Deo Patre, per uerbum  in Spiritu sancto confertur. Nam »tres sunt qui testimonium dant in celo: Pater, et uerbum, et Spiritus sanctus. Et hi tres unum sunt .« Ioannes quidem baptizauit aqua duntaxat. Quia cum esset homo solummodo, neque per uerbum, neque per Spiritum poterat aquam consecrare. iehsu autem baptizat in spiritu, quia cum sit Deus de Deo per Spiritum sanctum, qui a Patre procedit , et ipse sanctificat et purificat animam, cui Spiritum sanctum infundit. Attende prudenter, quomodo baptismus aque sanctificatur in uerbo. »Baptizate, inquit, omnes gentes in nomine Patris, et Filii, et Spiritus sancti .« Nomen enim, id est inuocatio Trinitatis  sanctificat aquam, ut tingens corpus purificet cor. Et ideo dicebat: »Mundans eam,« id est Ecclesiam, »lauacro aque in uerbo uite .« Nam accedit uerbum ad elementum, et fit sacramentum. Attende quoque prudenter, quomodo baptismus aqua sanctificatur in spiritu, teste ueritate que dicit: »Nisi quis renatus fuerit ex aqua et Spiritu sancto, non intrabit in regnum Dei .« Sicut enim homo secundum naturam nascitur ex femina, sed de uiro, quia uir fecundat feminam ut concipiat; ita secundum gratiam ex aqua renascitur, sed de spiritu. Quia spiritus aquam sanctificat, ut purificet. Nam quod naturaliter est ex carne, caro est; quod autem nascitur ex spiritu, spiritus est.

 Sed et baptismus ignis sanctificatur in uerbo pariter et in Spiritu quemadmodum ostendit epistolica lectio quam audistis: »Dum complerentur, inquit, dies Pentecostes, erant omnes discipuli pariter in eodem loco: et factus est repente de celo sonus, tanquam aduenientis spiritus uehementis,  et repleuit totam domum, ubi erant sedentes. Et apparuerunt illis dispertite lingue tanquam ignis, seditque supra singulos eorum. Et repleti sunt omnes Spiritu sancto; et ceperunt loqui uariis linguis, prout Spiritus sanctus dabat eloqui illis .« Cum audis, quod apparuerunt illis dispertite lingue tanquam ignis, attende baptismum in igne. Cum audis, quia repleti sunt omnes Spiritu sancto, attende sanctificationem in spiritu. Cum audis, quia ceperunt loqui uariis linguis, attende sanctificationem in uerbo. Hodie namque completum est quod in persona Ecclesie propheta predixerat: »De excelso misit ignem in ossibus meis .« De excelso namque, id est de celo misit ignem, id est Spiritum sanctum in linguis igneis. In ossibus  meis, id est in apostolis, per quos totum corpus Ecclesie sustentatur, quos et tunc fecit ossa, id est fortes, constantes et uirtuosos, quemadmodum illis promiserat: »Accipietis, inquit, uirtutem superuenientis Spiritus sancti in uos; et eritis mihi testes in Ierusalem, et in omni Iudea et Samaria, et usque ad ultimum terre .« Iste ignis Spiritus sanctus est, de quo dicit Scriptura: »Deus noster ignis consumens est ,« amor, caritas et dilectio. De hoc igne Dominus ait: »Ignem ueni mittere in terram, et quid uolo, nisi ut ardeat?«  Ignis enim splendorem illustrat, per calorem purificat. Et Spiritus sanctus per sapientiam illuminat mentem, purificat autem per caritatem; quibus baptizatur anima, id est  purificatur in Spiritu. Per sapientiam, a tenebris ignorantie; per caritatem, a maculis culpe. Tunc ergo baptizamur in spiritu, cum caritas Dei diffunditur in cordibus nostris per Spiritum sanctum qui datus est nobis . De hoc baptismo Dominus predixerat per prophetam: »Effundam de spiritu meo super omnem carnem .« Hunc ergo baptismum bene receperunt apostoli, iuxta quod Dominus illis promiserat: Ioannes, inquit, baptizauit aqua, uos autem baptizabimini Spiritu sancto, non post multos hos dies.

Quinquagesima die post immolationem agni paschalis, celebrato Phase, filiis Isrel exeuntibus de Aegypto per mare Rubrum, submersis Aegyptiis, et  liberatis Hebreis, cum Moyses ascendisset in montem Sinai, ut assisteret Domino, et populus exspectaret ad montis radicem, ipso quinquagesimo die ceperunt audire tonitrua, fulgura micare. Cunctus autem populus uidebat et lampades et sonitum buccine, et montem fumantem, et tunc Dominus  dedit legem filiis Isrel, que scripta est in tabulis lapideis digito Dei . Plena sunt ista diuinis mysteriis, et celestibus resonantia sacramentis. Nam hodie umbra protulit lucem, et figura ueritatem. Post immolationem siquidem Christi, qui est uerus Agnus paschalis, de quo dicit Apostolus: »Pascha nostrum immolatus est Christus ,« illo celebrato phase, id est transitu, de quo dicit Ioannes: »Sciens iehsu, quia uenit hora eius, ut transeat de hoc mundo ad Patrem ;« filii Isrel, id est populi Christiani, Deum uidentes per fidem, exeunt de Aegypto, id est de tenebris uitiorum, per mare Rubrum, id est per sacramentum baptismi Christi sanguine rubricatum. In quo submersis Aegyptiis, id est deletis  peccatis, liberantur Hebrei, id est iustificantur fideles. Quod quidem impletur, cum post diem passionis Dominice paschalibus initiatus mysteriis consecratur baptismus, in quo catechumeni renascantur. Cumque uerus Moyses, id est Christus ascendisset in montem, id est in celum, ut sederet ad dexteram Dei Patris , quinquagesimo die post Pascha, qui Pentecoste appellatur, ceperunt audire tonitrua, fulguraque micare; quia »factus est repente de celo sonus, tanquam aduenientis spiritus uehementis, et repleuit totam domum,  ubi erant sedentes, et apparuerunt illis dispertite lingue tanquam ignis, seditque supra singulos eorum .« Iam potes agnoscere, qualiter lucem umbra, figura protulit ueritatem. Cum enim audis, quia factus est repente de celo sonus, intellige tonitrua audiri. Cum autem intelligis quod apparuerunt illis dispertite lingue tanquam ignis, agnosce micare fulgura; et cum audis Deum dedisse legem filiis Isrel exspectantibus, intelligas eum dedisse Spiritum sanctum apostolis, iuxta quod illis preceperat, a Ierosolymis ne discederent, sed exspectarent promissionem Patris, quam audistis, inquit, per os meum: quia Ioannes baptizauit aqua; uos autem baptizabimini Spiritu sancto, non post multos hos dies. Hec est lex gratie,  que scribitur in tabulis cordis, et digito Dei, iuxta quod Dominus ipse promiserat: »Cum uenerit, inquit, Paracletus, quem ego mittam uobis a Patre, ille uos docebit omnia; et suggeret uobis omnia quecunque dixero uobis .« Hec est unctio, que secundum Ioannem  docet nos de omnibus. Hac unctione per Spiritum sanctum nos ungat Dominus iehsu Christus, ut nos doceat uias suas, et ambulemus in semitis eius , donec ascendentes de uirtute in uirtutem, uideamus Deum deorum in Sion .



SERMO XXu. IN EADEM SOLEMNITATE.


 De excelso misit ignem in ossibus meis .

Sunt Ecclesie per Ieremiam prophetam loquentis interius. Excelsus autem est Pater, mittens est Filius, ignis est Spiritus sanctus. De Patre quidem excelsius, quoniam est principium sine principio, qui a nullo est et omnia sunt ab eo, ait Psalmista: »Excelsus Dominus, et humilia respicit, et alta a longe cognoscit .« De Filio, qui est missus, quoniam a Patre mittitur, et Spiritum sanctum mittit, ipsa ueritas ait: »Cum uenerit Paracletus, quem ego mittam uobis a Patre, ille testimonium perhibebit de me .« De igne, qui est Spiritus sanctus, qui est amor Patris et Filii pignus et connectio utriusque, dicit Scriptura: »Deus noster ignis consumens est .« De excelso igitur, id est de Patre Filius misit ignem, id est Spiritum sanctum in os ministrorum. Dicit ergo Ecclesia, uidelicet in apostolos, per quos corpus Ecclesie sustentatur, quos tunc quasi de carnalibus fecit ossa; hoc est, quod de timidis fecit fortes, cum induit eos uirtute Spiritus ex alto, ut essent omnes testes in Ierusalem et in omni Iudea, et Samaria, et usque ad ultimum terre . De hoc igne Dominus ait: »Ignem ueni  mittere in terram, et quid uolo nisi ut ardeat?« 

Notandum est autem Spiritum in triplici lege esse missum. Primo, in columba; secundo, in flatu; tertio, in igne. De primo legitur, quod Iesu baptizato in Iordane, apertum est celum, et descendit Spiritus sanctus in ipsum corporali specie sicut columba, et uox Patris audita est: »Hic est Filius meus dilectus, etc. « De secundo legitur, quod »cum iehsu dixisset apostolis: Pax uobis, insufflauit, et ait: Accipite Spiritum sanctum; quorum remiseritis peccata, remittuntur eis,« etc.  De tertio legitur: »Factus est repente de celo sonus tanquam aduenientis spiritus uehementis, et repleuit totam domum, ubi erant sedentes.  Et apparuerunt illis dispertite lingue tanquam ignis, seditque supra singulos eorum .« Prima missio facta est in baptismo, secunda in resurrectione, tertia in Pentecoste. In prima missione audita est uox Patris: Hic est Filius meus dilectus, in quo mihi bene complacui. In secunda missione auditum est uerbum Filii: Accipite Spiritum sanctum; quorum remiseritis peccata, remittuntur eis. In tertia missione auditus est sonus Spiritus,  quia factus est repente de celo sonus tanquam aduenientis spiritus uehementis. Plena sunt omnia diuinis mysteriis, et celestibus grauida sacramentis. Sed cum altus sit puteus, in quo hauriam aquam? Dicam igitur, eo inspirante, quod »ubi uult spirat, et nescit unde ueniat, aut quo uadat .« Dicam ergo, quod in columba missus est super Christum ad iudicium et ostensionem. In flatu missus est in apostolos ad iudicium et discretionem. In igne missus est in discipulos ad robur et confirmationem. Columba siquidem fellis amaritudine caret, et fecunditate fetus abundat. Hic igitur ostendit quod Christus caret omni amaritudine uitiorum, et abundat omni fecunditate uirtutum. Spiritus sanctus descendit in ipsum corporali specie  sicut columba; quoniam ipse est »qui peccatum non fecit, nec inuentus est dolus in ore eius ;«---»in quo plenitudio Diuinitatis habitat corporaliter ,«---»et de plenitudine eius accepimus ;« quia baptizat in Spiritu sancto auferendo peccata et uitia, et conferendo gratias et uirtutes. Quemadmodum »testimonium perhibuit Ioannes Baptista, dicens: Quia uidi Spiritum descendentem et manentem super eum, hic est qui baptizat in Spiritu sancto, et ego uidi, et testimonium perhibui, quia hic est Filius Dei .«

Ideo autem in baptismo uox Patris audita est: »Hic est Filius meus dilectus, in quo mihi bene complacui ;« quia per baptismum ex  aqua et Spiritu sancto renascimur filii Dei, depositis uitiis et assumptis uirtutibus, accipientes spiritum adoptionis, in quo clamamus: »Abba Pater .« Quoniam »nisi quis renatus fuerit ex aqua et Spiritu sancto, non intrabit in regnum Dei ,« ut filius sit illius, a quo omnis paternitas in celo et in terra uocatur. Porro sicut Spiritus procedit a Patre et Filio , ita flatus a pulmone procedit et corde. Cum autem flatus emittitur, si stringitur os, infrigidat erem; si os aperitur, erem calefacit; quia nimirum cum spiritualis profert sententiam, si stringitur os, ut legitur, peccator per excommunicationem uel interdictum contemnens, procul dubio infrigeratur,  quoniam congelatur in malo. Iustum est enim, »qui in sordibus est, sordescat adhuc .« Si autem os aperitur, ut peccator absoluatur ab excommunicatione, penitens procul dubio calescit, quoniam inflammatur ad bonum. Dignum est enim, ut »qui iustus est, iustificetur adhuc .« In hoc uero iudicio, discretio spiritus est maxima necessaria, ne apostolicum  dicant bonum malum, uel econtra ponentes tenebras lucem, et lucem tenebras ; mortificantes animas, que non moriuntur aut uiuificantes animas, que non uiuunt.

Ideo autem in resurrectione auditum est uerbum Filii dicentis apostolis: »Accipite Spiritum sanctum, quorum remiseritis peccata, remittuntur eis  ;« quia per remissionem peccati anima resurgit a morte culpe, de qua dicitur in Apocalypsi: »Qui habet partem in resurrectione prima .« Pater enim omne iudicium dedit Filio, qui de se ait: »Ego sum resurrectio et uita .« Ignis enim duo principaliter agit, calet et splendet; quia calet, signat caritatem; quia splendet, signat sapientiam. De calore caritatis ait Salomon: »Fortis est ut mors dilectio, et dura sicut infernus est emulatio. Aque multe non possunt exstinguere caritatem ;« de splendore sapientie idem dicit: »Sapientia est candor lucis eterne, et speculum sine macula diuine maiestatis, imago bonitatis illius .« Ad hoc ergo Spiritus sanctus in igne missus est apostolis,  ut splenderent per sapientiam, et calerent per caritatem; caritas enim informat uitam, et sapientia informat doctrinam, que duo debent in predicatione coniungi, ut uerbo doceat et exemplo; nam »qui fecerit et docuerit, hic magnus uocabitur in regno celorum .« Hec duo erant necessaria in apostolis, qui profecturi erant in mundum uniuersum, ut predicarent Euangelium omni creature; ideoque cum apparuerunt illis dispertite lingue tanquam ignis, tunc »repleti sunt omnes Spiritu sancto, et ceperunt loqui uariis linguis, prout Spiritus sanctus dabat eloqui illis .« Ideo autem in Pentecostes sonus Spiritus est auditus, ut ostendatur quod sicut quinquagesimo die post typicum pascha lex littere data fuit filiis Isrel de monte  Sina cum fulgore et tonitruo , quinquagesimo die post uerum Pascha lex gratie data est apostolis, de excelso quidem in igne et sono; »Spiritus enim ubi uult spirat, et nemo eum audit, et nescit unde uenit, aut quod uadat .«

Ad ostendendum uero quanta sit differentia inter seruos et dominum, Spiritus sanctus in re animata missus est super Christum in columba, in apostolos in re inanimata in flatu spiritus et igne; quia, sicut res animata rebus inanimatis prefertur, ita exemplo apostolis, imo longe amplius antecellit. Nam »quis in nubibus equabitur Domino? aut quis erit similis Altissimo inter filios Dei?«  In hac ergo triplici uisione audita est uox Patris,  uerbum Filii, sonus Spiritus: ut per hoc ostendatur, quod Paracletus iste missus est temporaliter non solum a Patre et Filio, sed etiam a seipso; quoniam indiuisa sunt opera Trinitatis. uerum inter eternam processionem et temporalem missionem hoc distat, quod eternaliter procedit accipiendo naturam, temporaliter uero mittitur dando gratiam. Quoniam ergo naturam accepit non a se, sed a Patre simul et Filio, ideo a Patre mittitur eternaliter, non a se, sed a Patre Filioque procedit; quia ergo gratiam dat cum Patre simul et Filio, ideo temporaliter mittitur non solum a Patre et Filio, uerum etiam a seipso. Aeternaliter Spiritus sanctus ab alio procedit, sed non alium, temporaliter uero mittitur ab alio et in alium; non  enim, ut errat Grecus, Spiritum Filii dicit, eo quod eternaliter procedit in Filium; sed, ut credit Latinus, ideo dicitur Spiritus Filii, quoniam eternaliter procedit a Filio, quoniam tantum Filius habet a Patre, ab eterno: quippe Spiritus sanctus ideo a Patre non procedit in Filium, quoniam nullum in eum eternaliter operatur effectum, cum secundum naturam eternam Filius nec illuminetur, nec sanctificetur ab ipso. Sed ideo Spiritus Filii appellatur, quia procedit a Filio, quemadmodum Spiritus Patris dicitur, quia procedit a Patre, non quod eternaliter procedit in Filium, sicut nec procedit in Patrem. Utrumque diuina Scriptura testatur; ait enim Christus in Euang.: »Non enim uos estis qui loquimini, sed Spiritus Patris uestri, qui loquitur  in uobis ;« et Apostolus ait: »Spiritus eius, qui suscitauit Christum a mortuis, habitat in uobis ;« idem ait: »Misit Deus Spiritum Filii in corda uestra clamantem: Abba  ;« et iterum: »Qui spiritum Christi non habet, hic non est in eo .« Quis, qualis, et quantus fuerit Spiritus iste, sacris testimoniis comprobatur; scriptum est enim quod »omnium est artifex Spiritus intelligentie, sanctus, unicus, multiplex, subtilis, mobilis, incoinquinatus, castus, suauis, amans bonum, acutus, quem nichil uetat, benefaciens, humanus, benignus, stabilis, securus, intelligibilis, mundus.---Spiritus enim discipline effugiet fictum, et auferet se a cogitationibus, que sunt sine intellectu, et corripietur a superueniente  iniquitate. Benignus est enim spiritus sapientie, et non liberabit maledicum a labiis suis: quoniam renum illius testis est Deus, et cordis eius scrutator est uerus, et lingue eius auditor .« De hoc Spiritu alibi legitur: »Spiritum rectum innoua in uisceribus meis;« et: »Spiritu principali confirma me ;«---»Spiritus tuus bonus deducet me in terram rectam ,« etc. Audi quid de Spiritu ueritas dicat apostolis: »Ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis, quem mundus non potest accipere, quia non uidet eum, nec scit eum. Paracletus autem Spiritus sanctus, quem mittet Pater in nomine  meo, ille uos docebit omnia, et suggeret uobis omnia quecunque dixero uobis .«---»Si enim ego non abiero, Paracletus non ueniet ad uos: si autem abiero, mittam eum ad uos. Et cum uenerit, ille arguet mundum de peccato, et de iustitia, et de iudicio. Cum autem uenerit Spiritus ueritatis, docebit uos omnem ueritatem; non enim loquetur a semetipso, sed quecunque audiet, loquetur ,« etc. Paracletus autem aduocatus uel consolator interpretatur, ut ait Apostolus: »Ipse Spiritus postulat pro nobis gemitibus inenarrabilibus ,« quia facit nos postulare. Ad quod dicit Propheta: »Secundum multitudinem dolorum meorum in corde meo, consolationes tue letificauerunt animam meam .«  Audi alium de hoc Spiritu disserentem: »Nemo in Spiritu Dei dicit anathema Iesu, et nemo dicere potest Dominus iehsu, nisi in Spiritu sancto. Diuisiones uero gratiarum sunt, idem autem Spiritus. Unicuique autem datur manifestatio Spiritus ad utilitatem. Alii quidem per Spiritum sanctum datur sermo sapientie: alii autem sermo scientie, secundum eumdem Spiritum: alteri fides in eodem Spiritu: alii gratia sanitatum in uno Spiritu: alii operatio uirtutum, alii distinctio spirituum, alii genera linguarum, alii interpretatio sermonum. Hec autem operatur unus atque idem Spiritus, diuidens singulis prout uult .« Idem alibi dicit: »Charitas Dei diffusa est in cordibus nostris per Spiritum sanctum, qui datus est nobis .«---»Dominus Spiritus est. Ubi uero Spiritus Dei, ibi libertas « manet: nam »qui Spiritu Dei aguntur, non sunt sub lege. Fructus enim Spiritus est caritas, gaudium, pax, patientia, longanimitas, mansuetudo, bonitas, benignitas, fides, modestia, continentia, castitas. Aduersus huiusmodi non est lex .« Hic est scriptum, de quo in principio Genesis  legitur: »Spiritus Dei ferebatur super aquas.« Et de quo Gabriel ad uirginem: »Spiritus sanctus superueniet in te, et uirtus Altissimi obumbrabit tibi .« Spiritus iste caritas est, de quo Ioannes apostolus: »Deus caritas est, et qui manet in caritate, in Deo manet et Deus in eo .« Nam »qui adheret Deo, unus spiritus est ,« cum spiritus iste unctio est.  De quo dicit idem Ioannes: »Unctio eius docebit uos de omnibus . Et de qua Petrus apostolus ait: »iehsu Nazarenus, quem unxit de Spiritu sancto .« Sicut ipse per prophetam testatur: »Spiritus Domini super me, eo quod unxerit me: euangelizare pauperibus misit me .« Spiritus iste digitus Dei est, de quo ueritas ait: »Si ego in digito Dei eiicio demonia, filii uestri in quo eiiciunt?«  De quo magi Pharaonis dixerunt: »Digitus Dei est hic .« Spiritus iste est donum diuinum, de quo Dominus ait: »Si scires donum Dei, et quis est qui dixit tibi: Da mihi bibere, tu forsan petiisses ab eo ut daret tibi aquam uite .« Imo Spiritus iste incunctanter  est Patri et Filio substantialis et ceternus, sicut Ioannes euangelista testatur: »Tres sunt, inquit, qui testimonium dant in celo: Pater, uerbum et Spiritus, et hi tres unum sunt .« Unum in natura, unum in nomine, unum in potestate. »Baptizate, inquit, in nomine Patris, et Filii et Spiritus sancti ;« non ait: »In nominibus,« sed: »In nomine;« quia trium, unum est nomen, una natura, una potestas. Procul dubio Deus est, qui omnia replet, omnia continet, omnia potest, et omnia nouit. Scriptum est: »Spiritus Domini repleuit orbem terrarum: et hoc, quod continet omnia scientiam habet uocis ,« omnem habens uirtutem, omnia prospiciens; nam »uerbo Dei celi firmati sunt ,« etc.  »Emitte Spiritum tuum et creabuntur, et renouabis faciem terre .« O quam dulcis iste Spiritus, quam delectabilis, quam suauis! ille nouit, qui gustauit. »Gustate, inquit, quam dulcis est Dominus!«  Rogemus ergo ipsum,  fratres et filii, corde pariter et fide non ficta , ut per suam misericordiam seipsum infundat, et templum glorie nos inhabitando perficiat. Qui cum Patre et Filio uiuit et regnat in secula seculorum. Amen.



SERMO XXuI. DOMINICA NONA POST OCTAuAM PENTECOSTES. De rigore et benignitate Dei, de diuite et uillico, de uocatione Dei et eius effectu, de debito et debitoribus, de tritico et oleo quid significent, de filiis seculi et lucis, et de mammona iniquitatis.


 Homo quidam erat diues, qui habebat uillicum, qui diffamatus erat apud illum, quasi dissipasset bona ipsius .

Qualiter autem hec parabola summatim possit intelligi, frequenter audistis. Quomodo uero particulatim intelligi debeat, nondum existimo uos audisse. Dimittamus ergo quod ab aliis est expositum, et prosequamur quod a nobis est exponendum. Deus igitur, quia iustus est et misericors , idcirco in hac parabola rigorem et benignitatem ostendit. Rigorem, quia dissipatorem uillicum a uillicatione remouit; benignitatem, quia offensus a uillico, prudentiam commendabat ipsius. Homo namque diues, est Christus, qui est diues in omnibus et super omnes : cuius »est terra et  plenitudo eius, orbis terrarum, et uniuersi qui habitant in eo .« uillicus uero dicitur uille custos. Hic est rector Ecclesie, qui debet uillam, id est Ecclesiam, custodire. Multos autem uillicos habet Christus; quia multos in Ecclesia rectores constituit, inter quos alius quidem bonus est, qui commendatur, cum dicitur: »Euge, serue bone et fidelis, supra multa te constituam, intra in gaudium domini tui :« alius autem malus, qui reprobatur cum dicitur: »Serue nequam, omne debitum dimisi tibi, quoniam rogasti me; nonne oportuit et te misereri conserui tui, sicut et ego tui misertus sum? Et tradidit illum tortoribus, quousque redderet uniuersum debitum .«  Talis hic erat uillicus, qui diffamatus erat apud dominum suum, quasi dissipasset bona ipsius. In duobus enim et ex duobus reprehensibilis apparebat; et quia famam corruperat, et quia substantiam dissipauerat. Heu! quot hodie tales in Ecclesia prelati, qui cum deberent esse odor uite ad uitam, facti sunt odor mortis in mortem ; et cum deberent esse dispensatores, ipsi sunt dissipatores effecti. Debet autem prelatus Ecclesie nomen bonum habere, non solum ab his qui intus sunt, sed etiam ab his qui sunt foris , id est non solum a domesticis, sed etiam ab extraneis. Non tantum a fidelibus, uerum etiam ab infidelibus; ut habeat de bysso retorta uestem contextam . Quia »melius est nomen bonum, quam diuitie multe .

Quantum ergo delinquat, si maculet famam suam, quantumque sit puniendus, si suis culpis exigentibus mala sit fama respersus, manifeste colligitur ex hoc loco. Quoniam uillicus ille, qui diffamatus erat apud dominum suum, quasi dissipasset bona ipsius, audiuit a domino: Redde rationem uillicationis tue, iam enim non poteris uillicare. Nec dicitur quod dissipauerit, sed quasi dissipasset bona domini sui; et tamen post redditam rationem a uillicatione dicitur amouendus, tanquam is qui de dilapidatione infamatus, etiam post computationem exhibitam ab administrationis sit officio suspensus, ut mala fama quiescat; ne scandalum sit in populo Dei, talem  super se habere prelatum.

Sed dices: Si dominus pro certo sciebat uillicum esse dilapidatorem culpabilem, cur indicebat ei rationem reddendam, cum sciret eum non posse digne reddere rationem? Si uero rationem digne reddere poterat, cur infligebat ei, tanquam culpabili, penam, ut non posset amplius uillicare? Forsitan ex hoc loco quidam uiri religiosi quamdam regularem institutionem traxerunt, ut postquam prelatus aliquis apud eos est infamatus, ipsum sine omni discussione remoueant ab officio prelature, quamuis iudicatur frequenter manifeste culpabili computatio facienda, ut per hanc, in quibus deliquerit, cognoscatur, et appareat quid sit residuum, quidue distractum.

 uocauit ergo dominus uillicum, dicens illi: Quid hoc audio de te? Redde rationem uillicationis tue: iam enim non poteris uillicare. Similiter pene dictum est Ezechie: »Dispone domni tue, quia morieris tu, et non uiues .« Ista uocatio est inspiratio, iuxta quod alibi dicitur: »uocabis me, et ego respondebo tibi .« Tunc enim Christus prelatum culpabilem uocat, dicens illi: Quid hoc audio de te? Quia mala est fama tua, que peruenit ad me; quando menti eius inspirat, ut de culpa sua recogitet, et peniteat, quatenus digne satisfaciens in presenti, dignam rationem reddere possit in futuro. Propter quod ait: Redde rationem  uillicationis, id est dignum exhibe te, ut de uillicatione tua dignam possis reddere rationem. Iam non poteris uillicare. Quia uolo te de hac uita subtrahere, postquam non erit tempus uillicandi, sed tempus recipiendi. Ecce quam clemens et benignus est Dominus. Reuera non uult mortem peccatoris, sed ut conuertatur et uiuat . Corripit enim, ut corrigat; et innotescit, ut ignoscat.

Quis autem sit huius uocationis effectus, consequenter ostenditur, ubi dicitur: Ait ergo uillicus intra se, quasi diuina inspiratione compunctus: Quid faciam? Quo me peccatorem uertam? Quia dominus meus aufert a me uillicationem, id est de presenti uita me subtrahit, post quam non potero uillicare, nec aliquid operari. Per hoc quod intra  se ait, ostenditur quod et dominus illum intra se uocauit. Sed ille uocauit per inspirationis affectum. Iste uero respondet per compunctionis effectum. uerumtamen non audet responsionem ad illum dirigere, quem uehementer pro suo erubescit delicto. Sed ad seipsum responsionem conuertit, ut in se puniat, quod deliquit in illum. Quid ergo faciam, quia dominus meus aufert a me uillicationem? Fodere non ualeo, mendicare erubesco. Quia post hanc uitam non est locus agendi opus, sed recipiendi pro opere, nec est tempus mendicandi meritum, sed recipiendi pro merito. Quia tunc unusquisque recipiet, prout gessit in corpore . »Ligatis, inquit, manibus et pedibus, proiicite eum in tenebras exteriores  .« Ligati manus et pedes, operari non possunt. Et diues ille gulosus, qui sepultus est in inferno, frustra mendicabat guttam aque de digito pauperis Lazari . Frustraque fatue uirgines oleum a prudentibus mendicare uolebant . Heu! quanta erubescentia coram uniuersis electis et reprobis, coram Deo et angelis eius, nudum in iudicio sine bonorum operum uestibus apparere: quantum opprobrium, quanta confusio, quantus pudor! Reuera »beati quorum remisse sunt iniquitates, et quorum tecta sunt peccata!«  Quia »caritas operit multitudinem peccatorum .« Primi parentes, licet soli essent in paradiso, cum cognouissent se esse nudos, consuerunt folia ficus, et fecerunt sibi perizomata,  et absconderunt se in medio paradisi . Reprobus autem quilibet in iudicio nec indumentum sibi poterit mendicare, nec latibulum fodere. Quia tunc libri erunt aperti, et manifestabuntur abscondita tenebrarum. Et ideo forte dicit: Fodere non ualeo, mendicare erubesco. Sed »prope est Dominus omnibus inuocantibus eum .« Et ideo quid anxius faceret ille, ipse misericorditer inspirauit.

Scio, inquit, quid faciam, ut cum amotus fuero a uillicatione, recipiant me in domos suas: non utique materiales in terris, sed spirituales in celis. De quibus ait ueritas: »In domo Patris mei mansiones multe sunt ;« ut uidelicet illi me ibi recipiant, apud quos ego potero promereri.

 Et ideo conuocatis singulis debitoribus domini sui, dicebat primo: Quantum debes domino meo? Qui dixit: Centum cados olei. Debitum illud est pena, que debetur pro culpa, iuxta quod alibi legitur, quia »duo debitores erant cuidam feneratori: unus debebat denarios quingentos, et alius quinquaginta .« Et ob hoc petimus in oratione Dominica: »Dimitte nobis debita nostra, sicut et nos dimittimus debitoribus nostris 
Quia uero Dominus uillicum istum de prudentia commendauit, uideamus quam prudens exstiterit in opere et sermone. Recognouit ergo se peccatorem, et ad penitentiam se conuertit, ut pro uenia consequenda satisfaceret de peccato; dimisit itaque debitoribus suis, ut Deus sibi dimitteret debitori; et ideo conuocatis debitoribus domini sui, tanquam debitoribus suis; quoniam et ipse tanquam prelatus Ecclesie uicarius eius erat: uni dimidiam partem debiti, et alii quintam partem dimisit. Unus enim centum cados olei, et alius centum coros tritici debebat; sed debenti centum cados olei, quinquaginta  dimisit; et debenti centum coros tritici, dimisit uiginti, ut illi de debito quinquaginta cadi, et isti octoginta cori restarent. Oleum in hoc loco significat nitidam famam, iuxta quod alibi legitur: »Oleum effusum nomen tuum ;« triticum uero significat terrenam substantiam, quemadmodum alibi dicitur: »Ut det illis in tempore tritici mensuram .« Qui ergo maculat nitidam famam, ille corrumpit oleum: et ideo debet centum cados olei, hoc est magnam penam pro fama corrupta; qui uero dilapidat terrenam substantiam, ille dispergit triticum: et ideo debet centum coros tritici, hoc est magnam penam pro substantia dissipata; nam per numeri magnitudinem, exprimitur  debiti magnitudo. uerum longe periculosius est interiorem, quam exteriorem substantiam dissipare, sicut de prodigo filio legitur, quod in regionem longinquam abiit, et ibi substantiam suam cum meretricibus dissipauit .

Ait ergo illi, qui centum cados olei debebat: Accipe cautionem tuam, id est, cautelam adhibe necessariam, iuxta quod dominus precepit: »Dimissa sunt tibi peccata tua; uade, et amplius noli peccare .« ne uelut canis ad uomitum reuertaris. Et ideo sede cito, id est statim, exnunc a peccato quiesce. Et scribe quinquaginta, id est cognosce dimidiam partem debiti tibi a me fore dimissam, ex illa parte clauium, quam mihi Dominus tribuit: »Quorum, inquit, remiseritis peccata, remittuntur  eis: et quorum retinueritis, retenta sunt .« Scribe dicit, id est, in corde tuo quasi scriptum firmiter retine, ne tante gratie sis ingratus. Similiter ait illi, qui centum coros tritici debebat: Accipe litteras tuas, id est scribe hoc in tabulis cordis, ut amodo deleri non possit. Porro cum tantum debuerit ille qui nitidam famam corrupit, quantum et ille qui terrenam substantiam dissipauit; quoniam ille centum cados olei, et iste centum coros tritici debebat: quid est quod illi magis et isti minus dimisit? quoniam illi dimidiam, et isti quintam partem dimisit. Sed sciendum quod corus maior est mensura, quam cadus, et ideo plus debenti secundum mensuram dimisit, minus secundum numerum minus debenti dimisit; quia maius peccatum, magis  est puniendum, et minus est puniendum minus. Maius enim peccatum est dissipatio quam diffamatio; nam dissipatio et culpa est dissipantis, et pena est dissipati; diffamatio magis est culpa quam pena.

Potest et aliter hoc intelligi, ut per oleum significetur misericordia, per triticum fortitudo, secundum quod legitur: »Ut exhilaret faciem in oleo, et panis cor hominis confirmet ; de tritico namque fit panis. Qui ergo miseris non compatitur, ille corrumpit oleum, quia negat misericordiam, et ideo debet centum cados olei, id est plenam et perfectam pene mensuram pro misericordia denegata. Similiter et ille qui cedit aduersis, dispergit triticum,  et fortitudinem perdit: et ideo debet centum coros tritici, id est plenam et perfectam pene mensuram pro perdita fortitudine. uerum illius debitum, qui misericordiam denegauit, quando dimittitur, ad quinquaginta reducitur, qui est numerus misericordie impendende, propter quinquagesimum Iubileum; illius uero debitum, qui perdidit fortitudinem, quando dimittitur, ad octoginta reducitur, qui est numerus usque ad quem fortitudo perseuerare solebat. Iuxta quod legitur: »Si autem in potentatibus, octoginta anni; plurimum eorum labor et dolor .« Attende prudentiam dimittentis, non solum in hoc, sed in eo quod illis dimisit, qui ad similitudinem eorum debebat; ipse namque debebat, et quia diffamatus erat apud dominum suum, et  quia dissipauerat bona eius, talibus ipse dimisit qui et famam corruperant, et qui substantiam dissipauerant. Et ideo laudauit dominus uillicum iniquitatis; non quod tunc iniquus esset, sed quod fuisset iniquus, quemadmodum dicebatur Simon leprosus , non quia talis existeret, sed quia talis exstiterat. Laudauit, inquam, non quod fuisset iniquus, sed quia prudenter fecisset; quia filii huius seculi prudentiores filiis lucis in generatione sua sunt. Filii huius seculi sunt, qui deseruiunt huic seculo; filii uero lucis in hoc loco dicuntur hypocrite, qui cum sint angeli Satane, transfigurant se in angelos lucis , et »faciunt iustitias suas, ut uideantur ab hominibus .« Unde alibi dicuntur stelle de celo  cadentes. uerum filii huius seculi, id est amatores mundi, peccant propter amorem seculi, prudentiores sunt filiis lucis, id est hypocritis, in generatione sua, id est in statu suo. Quia licet illi plus insistant illicitis, et isti plus a licitis abstineant: illi tamen recognoscunt quandoque se malos, et conuertuntur a malo; isti uero, quia semper uolunt uideri boni, raro conuertuntur ad bonum.

Et ego uobis dico: Facite uobis amicos de mammona iniquitatis; ut cum defeceritis, recipiant uos in eterna tabernacula. Hic est fructus, hec merces, hoc premium premisse parabole, ut per eleemosynam temporalem acquiratur gloria sempiterna. Mammona lingua Syra diuitie nuncupantur; precepit ergo Dominus, ut de mammona iniquitatis  faciamus nobis amicos, id est ut iniquas diuitias pauperibus erogemus; quatenus per erogationem earum iniquitas deleatur, iuxta consilium Danielis: »Peccata tua eleemosynis redime ;« quia »sicut aqua exstinguit ignem, sic eleemosyna resistit peccato .«---»Date, inquit Dominus, eleemosynam, et ecce omnia munda sunt uobis .« Porro, cum Deus iniqua munera non acceptet, unde: »Respexit Deus ad Abel et munera eius; ad Cain autem et munera eius non respexit :« nam »qui offert sacrificia de rapina pauperis, ac si uictimet filium in conspectu patris .;« et in lege precipitur: »Non offeras in domo Domini Dei tui pretium canis, aut mercedem prostibuli  ; quid est ergo quod Dominus iubet in Euangelio: Facite uobis amicos de mammona iniquitatis, tanquam acceptet eleemosynas de iniustis operibus erogatas? uerum mammona iniquitatis appellantur hic opes: non quidem inique, sed quia de iniquitate solent acquiri; unde ab eo quod contingit frequentius, uocabulum sortiuntur. uel mammona iniquitatis dicuntur diuitie, quibus preest Mammon iniquus, id est demon ille, qui tentat hominem de diuitiis, sicut ille malignus qui tentauit Christum de diuitiis , quando »ostendit illi omnia regna mundi et gloriam eorum, et ait: Hec omnia tibi dabo, si cadens adoraueris me .« uel potius inter iniquitatem et iniquitatem distinguendum est. Nam est quedam  iniquitas ex qua diuitie licite possunt pauperibus erogari, ut de militia, uel de ioculatione; quia transeunt in dominium possessoris. Et est quedam iniquitas, ex quo diuitias acquisitas non licet aliis erogari, ut de furto, usura, in quibus dominium non transfertur, et ideo tanquam alienas oportet illas restitui; quia non dimittitur peccatum, nisi prius restituatur ablatum. Quod Zacheus bene distinxit, cum dixit: »Ecce dimidium bonorum meorum, Domine, do pauperibus, et si quid aliquem defraudaui, reddo quadruplum .« Ait ergo: Facite uobis amicos de mammona iniquitatis, ut cum defeceritis, id est decesseritis ex hac uita, uel cum propria defuerint merita, illi uos recipiant, id est meritis eorum recipiamini, in eterna tabernacula,  id est in perpetuas mansiones, de quibus legitur: »Beati qui habitant in domo tua, Domine, in seculum seculi laudabunt te!«  Ex hoc perpenditur euidenter, quod sicut unus alii potest gratiam promereri, iuxta quod legitur: Quia iehsu »ut uidit fidem eorum, ait paralytico: Dimittuntur tibi peccata tua ,« ita unus potest alteri gloriam promereri, quemadmodum hic habetur: Facite uobis amicos de mammona iniquitatis, ut cum defeceritis, recipiant uos in eterna tabernacula. Sed utrum cum quis eleemosynam dat iniusto, quem tamen  reputat esse iustum, ille sibi gloriam, aut gratiam mereatur, ne dator eleemosyne iniuste suo merito defraudetur, an quia cum ille displiceat, non possit Deum ad gratiam uel gloriam prouocare: uel, si possit, an unum et idem opus, et alii meritorium debeat iudicari; an per hoc et uni sit meritum mortis, et alteri meritum uite, sicut bonum et malum a Deo et a diabolo, queri potest et dubitari. Sed harum questionum solutio differatur, quia non est huius propositi huiusmodi soluere questiones.



SERMO XXuII. IN SOLEMNITATE DEDICATIONIS ECCLESIAE. Domus et mansiones Dei ut sint uarie: et quid, ubi, quomodo, et quare sit adorandum.


 Introibo, Domine, in domum tuam, adorabo ad templum sanctum tuum in timore tuo .

Uniuersorum Dominus et Creator, cuius est immensa maiestas, incircumscripta sublimitas et increata potestas, multas et uarias habet domos, plurimas et diuersas in domibus mansiones; uniuersalem uidelicet et particularem, specialem et singularem, superiorem et inferiorem, interiorem et exteriorem. Uniuersalis domus Dei est tota machina mundialis, de qua Salomon ait: »Nouimus, Domine, quia fabricasti tibi domum perpetuam, celum et terram, simul et mare .« Particularis domus Dei est sancta mater Ecclesia, de qua legitur: »Domum tuam, Domine, decet sanctitudo in longitudine dierum .«  Specialis domus Dei est gloriosa uirgo Maria, de qua dicit propheta: »uidi, et ecce impleuit gloria Domini domum Dei .« Singularis domus Dei, humanitas Saluatoris assumpta, de qua legitur: »Sapientia edificauit sibi domum, excidit columnas septem .« Superior domus Dei est beatitudo celestis, de qua scriptum est: »Ingrediar in locum tabernaculi admirabilis, usque ad domum Dei .« Inferior domus Dei est orationis basilica, de qua Dominus ait: »Domus mea, domus orationis uocabitur .« Interior domus Dei est pura conscientia, de qua dicit Psalmista: »Perambulabam in innocentia cordis mei, in medio domus mee .« Domus exterior  est que habitatur, eiusque familia, uel sacra Scriptura, de qua scriptum est: »Ambulauimus in domo Domini cum consensu .«

Quoniam igitur ex tam multis et uariis domibus domum Dei uir fidelis intrabit, ut ad templum sanctum adoret, considerandum nobis occurrit, quid, ubi, qualiter, et quare sit orandum. Sane adorandus est Pater, adorandus est Filius, adorandus est Spiritus sanctus. Adorandi sunt, Pater, et  Filius et Spiritus sanctus. Quoniam omnes et singuli sunt solus et unus Deus, spiritus increatus, immensus, incommutabilis, summe potens, summe sapiens, summe bonus. Spiritus, quia non constat in partibus; increatus, quia non incepit ex tempore; immensus, quia non circumscribitur loco; incommutabilis, quia non uariatur affectu; summe potens, cui nichil est impotentie; summe sapiens, cui nichil est ignorantie; summe bonus, cui nichil est inuidentie. A quo omnia, per quem omnia, in quo omnia; a quo diligenter sunt conseruata creata per potentiam, formata per sapientiam, conseruata per diligentiam; per potentiam, Patrem causam efficientem; per sapientiam, Filium causam efficientem; per diligentiam, Spiritum sanctum causam  perficientem. »Tres sunt namque testimonium dant in celo: Pater, et uerbum, et Spiritus sanctus: et hi tres unum sunt , cum tamen personaliter sua quisque notione distinctus sit. Pater generatione, uerbum filiatione, Spiritus sanctus processione: unum esse initialiter, totum omnes, quod singuli sunt natura, potentia, uoluntate et omnino quidquid secundum substantiam predicatur. Licet enim alia sit persona Patris, alia Filii, alia Spiritus sancti: tamen Patris et Filii et Spiritus sancti una est diuinitas, equalis gloria, ceterna maiestas. Una est igitur et equalis totius indiuidue Trinitatis adoratio. De qua sane potest intelligi quod Dominus ait: »ueri adoratores adorabunt  Patrem in spiritu, et ueritate .« Nam qui Deum adorat ueraciter, ipse quidem adorat Patrem in spiritu, sed et ueritate; hoc est, in Filio, qui de se dicit: »Ego sum uia, ueritas, et uita .«---»Ego, inquit, in Patre, et Pater in me est .« Ideo Pater adorandus est in Filio, et Filius est adorandus in Patre, et Spiritus sanctus est adorandus in utroque.

Adorandi sunt Pater et Filius et Spiritus sanctus  in domo inferiori, in domo interiori, in domo exteriori, id est in sacra basilica, in pura conscientia, et in diuina Scriptura; ut tandem adoretur in domo superiori, hoc est in celesti patria, de qua legitur: »Beati qui habitant in domo tua, Domine, in seculum seculi laudabunt te!« 

Sed cum Deus ubique sit, non tantum per potentiam, uerum etiam per essentiam, cur magis in templo, quam in alio loco Deus est adorandus? In omni enim loco dominationes eius sunt, secundum quod propheta dicit: »Celum et terram ego impleo .« Et de quo dicit Psalmista: »Si ascendero in celum, tu illic es; et si descendero ad infernum, ades .« Item cum mulier Samaritana solutionem questionis a Christo quesisset,  que de loco adorationis frequentissime uertebatur: »Patres, inquit, nostri in monte hoc adorauerunt, et uos dicitis, quia in Hierosolymis est locus ubi adorare oportet. Respondit ei iehsu: Mulier, crede mihi, quia uenit hora, quando nec in monte hoc, nec in Hierosolymis adorabitis Patrem; sed ueri adoratores adorabunt Patrem in spiritu et ueritate .« Quasi diceret: Non prefero locum loco, ubique adoretur Deus, duntaxat in spiritu et ueritate, id est pro spiritualibus et ueris, hoc est eternis. uerum licet ubique sit Deus adorandus, specialiter tamen in templo, secundum illud: »Adorate Dominum in aula sancta eius .« Specialiter quoque ad orientem,  secundum quod in libro Sapientie legitur: »Ad ortum lucis oportet adorare ,« scilicet ut nobis adorantibus Deum, oriatur »lux uera, que illuminat omnem hominem uenientem in hunc mundum ,« Sol iustitie Christus Deus noster . Frustra namque tanto studio, tantoque labore templum Domino fieret, nisi gratius acceptaret in eo Dominus adorari. Legimus enim quod templo constructo et dedicato Salomon adorauit ad Dominum , ut quicunque Iudeus uel gentilis ascenderet in templum orans pro peccatis, uel quacunque tribulatione clamans ad Dominum, in his que iuste postularet, exaudiretur a Domino. Quam quidem orationis formam adhuc seruat Ecclesia, que in dedicatione templi  sic orat: »ut quisquis hoc templum beneficia petiturus ingreditur, cuncta se impetrasse letetur.« Assistunt enim in sacris templis angeli Dei fidelibus adorantibus, ut deuotas eorum orationes offerant Domino, secundum illud: »In conspectu angelorum psallam tibi et adorabo ad templum sanctum tuum, et confitebor nomini tuo, Domine .« Hinc angelus ad Tobiam: »Ego obtuli orationem tuam Domino .« Requiescunt et in sacris templis sanctorum reliquie, qui nobis suis precibus assequuntur, quod nos nostris meritis non ualeamus. Et ideo, fratres, diligenter attendite, quam sollicitos et deuotos ante sanctorum reliquias, coram angelis Dei, uos oportet in templo Dominum adorare. Unde necesse est ut non tantum  in sacra basilica, quantum in pura conscientia Dominum adoremus.

De corde puro Deus est adorandus, non ut quidam adorant, qui Deum in prosperitate glorificant, sed in aduersitate blasphemant, de quibus inquit Propheta: »Confitebuntur tibi, cum benefeceris eis .«---»Si uero non fuerint saturati, murmurabunt .«

Adorandus est Deus de conscientia bona; non ut quidam adorant, qui contra Deum grauissime peccant, et tamen illi sacrificant. De quibus legitur: »Peccatori dixit Deus: Quare tu enarras iustitias meas, et assumis testamentum meum per os tuum?«  Illud utique testamentum, de quo ueritas ait: »Hic est sanguis meus noui testamenti  .

Adorandus est Deus de fide non ficta; non ut quidam adorant, qui recte dicunt, sed praue uiuunt, quibus Dominus improperat dicens: »Populus hic labiis me honorat, cor autem eorum longe est a me .« Dicunt enim, et non faciunt.

Adorandus est ergo Deus, corde, ore et opere . Corde per deuotionem, super omnia diligendo; ore, per confessionem, super omnia collaudando; opere, super omnia famulando. Quia uero quidam zelum Dei habent, sed non secundum scientiam, ne per simplicem ignorantiam graui detineamur errore, adoremus iuxta sententiam et auctoritatem  sacre Scripture. Sacra namque Scriptura duas species adorationis distinguit, latriam uidelicet et duliam. Latriam Creatori debemus impendere; duliam uero quibusdam creaturis possumus exhibere. Latria solum Creatorem debemus super omnia reuereri; dulia autem quasdam creaturas possumus inter omnia uenerari. Ad latriam spectant templa, altaria, sacerdotia, sacrificia, festiuitates et ceremonie; que, ut ait doctor egregius Augustinus, soli Creatori Deo sunt exhibenda. De cuius adoratione scriptum est: »Dominum Deum tuum adorabis, et illi soli seruies ,« id est soli Deo seruitutem adorationis impendes. Qui secus agunt, non Theosebie cultum exhibent, sed idololatrie crimen incurrunt; seruientes creature  quasi Creatori, mutantes gloriam incorruptibilis Dei, in similitudinem corruptibilis hominis . Legimus enim  quod cum Paulus et Barnabas quemdam claudum sanassent, »eleuauerunt uocem turbe dicentes: Dii similes facti hominibus descenderunt ad nos.« Quibus sacrificare uolentes attulerunt tauros ad uictimam. Ubi uero Paulus et Barnabas audierunt quod eis diuinos honores uolebant impendere, sciderunt sibi uestimenta, dicentes se homines esse mortales, qui potius uenerant, ut eos ab idololatria reuocarent. Ioannes quoque cum in uisione uellet angelum adorare, prohibuit eum angelus dicens: »Deum adora. Ego enim frater tuus sum, et conseruus fratrum tuorum .«

 Cum igitur homines et angeli sancti nolint aliquatenus adorari, quid est quod quidam sub pretextu pietatis et obtentu religionis, ut cetera taceam, diuersas adorant imagines, tanquam liceat manufactum aliquid adorare? Siquidem »simulacra gentium argentum et aurum, opera manuum hominum. Similes illis fiant qui faciunt ea, et omnes qui confidunt in eis .«---»Confundantur omnes qui adorant sculptilia, et qui gloriantur in simulacris suis .« Quantum etiam huius criminis damnetur peruersitas, ex libris prophetarum, et presertim ex libro Sapientie, manifestissime declaratur. Quorum hic testimonia breuitatis causa pretereo, illud tantum commemorans, quod Moyses ait populo Isrel: »Ne forte errore deceptus adores  ea que creauit Dominus Deus tuus .« Hinc est quod serpentem eneum, quem Moyses erexerat in deserto, ut intuentes in illum percussi a serpentibus sanarentur , licet in figuram humane redemptionis precesserit, quia tandem post multum temporis euoluti, populus ei contra legis preceptum thuris adolebat incensum, rex Ezechias pius et prudens confregit, et puluerem sparsit in torrentem Cedron .

Porro, fratres, una est Dei Patris imago, quam una cum Patre debemus adoratione uenerari, scilicet unigenitum Iesum Christum Dei Filium, qui est »splendor glorie et figura substantie eius, portansque omnia uerbo uirtutis sue .« Cuius non solum deitatem, sed et humanitatem adorare  debemus, secundum illud: »Adorate scabellum pedum eius, quoniam sanctum est ,« Ceteras autem imagines non latria, sed dulia possumus uenerari: non propter imaginem, que per se nichil potest, sed propter imaginatum, qui per se cuncta potest: non ut nos, qui facti sumus ad imaginem et similitudinem Dei, memores nos reputemus similes imaginibus, quas ipsi fecimus ad imaginem et similitudinem nostram; sed ut nos propter Deum sacris imaginibus inclinemus, qui propter nos »exinaniuit seipsum formam serui accipiens .«---»Omnis enim qui se exaltat humiliabitur; et qui se humiliat exaltabitur .« uidentes quippe imagines inclinamus, non ut spem  salutis constituamus in illis, sed ad memoriam excitati, deuotionem, quam ipsi Deo corde gerimus, opere demonstremus. Duliam enim, ut dictum est, creaturis, sanctis et sacris possumus exhibere, scilicet angelis, hominibus, sacramentis. De adoratione angelorum legitur quod Abraham eleuans oculos suos in conualle Mambre tres uidit, et unum ex angelis adorauit . Loth quoque duobus angelis  ciuitatem intrantibus occurrens adorauit, petens ut in domum suam hospitio declinarent  Quid est ergo quod Ioannes inhibitus fuerat angelum adorare? Quia Christus homo iam erat super angelos exaltatus. De adoratione hominum legitur quia Iacob uidens Esau uenientem, precessit utramque turmam, et pronus in terram adorauit septies . Filii quoque Iacob adorauerunt Ioseph in Aegypto . Cur ergo Mardocheus Aman noluit adorare? Quoniam ille diuinam uolebat sibi adorationem impendi . De adoratione sacramentorum dicit Ecclesia: »Crucem tuam adoramus, Domine.« Unde alibi legitur: »Christiani sacras imagines pie uenerantur et adorant.« uerius tamen adoramus Deum coram imagine,  quam imaginem coram Deo; unde preceptum est: »Coram altari non adorabitis .« Non ait, altare, sed, coram altari. Et Propheta: Adorabo ad sanctum templum tuum in timore tuo. Non in timore humano, de quo Dominus ait: »Nolite timere eos qui corpus occidunt, animam autem non possunt occidere .« Nec seruili, de quo Ioannes apostolus dicit: »Timor non est in caritate, sed perfecta caritas foras mittit timorem .« Sed in timore initiali, de quo dicit Sapiens: »Initium sapientie timor Domini .« Sed in timore filiali, de quo dicit Dauid propheta: »Timor Dei sanctus permanet in seculum seculi .«

 Cur autem Deus sit adorandus, idem propheta nos instruxit dicens: »uenite, adoremus et procidamus ante Deum, ploremus coram Domino qui fecit nos; quia ipse est Dominus Deus noster .« Quia ipse et Deus, id est Creator; quia ipse est Dominus, id est Redemptor; quia ipse est noster, id est Saluator. Tunc enim erit uerissime Saluator noster, cum erit omnia in omnibus ,« id est sufficientia singulorum. Ipse est ergo Deus, qui nos de nichilo creauit. Ipse est Dominus, qui suo sanguine nos redemit. Ipse est noster, qui suo munere nos saluauit. Qui creando dedit nobis naturam, qui redimendo tribuit gratiam, qui saluando feret gloriam.

Habemus ergo quid sit adorandum, quia Pater et Filius et Spiritus sanctus. Ubi sit adorandum, quia  in sacra basilica, pura conscientia, et in diuina Scriptura. Quomodo sit adorandum, quia ex corde, ex ore, ex opere. Quare sit adorandum, quia propter creationem, propter redemptionom, et propter saluationem. Quam nobis prestare dignetur Dominus iehsu Christus, qui est super omnia Deus benedictus in secula seculorum. Amen.



SERMO XXuIII. IN CONSECRATIONE ALTARIS. De dedicatione templi corporis nostri, et consecratione altaris cordis nostri; et quid significent ea que in consecratione altaris fiunt.


 Nescitis quia corpora uestra templum sunt Spiritus sancti? 

Si desideratis fieri participes solemnitatis huius, ad quam cum desiderio conuenistis, satagere uos oportet, ut quidquid in consecratione templi materialiter agitur, totum in nobis spiritualiter compleatur. »Templum enim Dei sanctum est, quod estis uos ,«---»superedificati super fundamentum apostolorum et prophetarum, ipso summo angulari lapide Iesu Christo: in quo omnis edificatio constructa, crescit in templum sanctum in Domino .« Nos tamen ad presens dabimus uobis lac potum, non escam ; quia perfectorum solidus est cibus , et sapientiam loquimur inter perfectos . Inter uos autem  nichil iudicamus nos scire, nisi Iesum Christum et hunccrucifixum  Quia »quasi modo geniti infantes lac concupiscitis, ut in salutem crescatis . Excipiamus ergo pauca de multis, quorum uobis significationem ad edificationem exponamus breuiter.

Templum quod dedicatum est, intelligitur corpus; altare quod consecratum est, intelligitur cor. De templo corporis dicit Apostolus: Nescitis quia corpora uestra templum sunt Spiritus sancti? Iuxta quem modum dicebat Dominus: »Soluite templum hoc, et in tribus diebus excitabo illud: hoc autem dicebat de templo corporis sui « De altari cordis iubetur a Domino: »Ignis in  altari meo semper ardebit .« Ignis enim qui ardet iugiter in altari est caritas, que continue feruet in corde. Nam »aque multe non possunt exstinguere caritatem « uos ergo secundum Prophetam agite diem solemnem in confrequentationibus, usque ad cornu altaris ; quia reliquie cogitationis diem festum agent Domino 

Dedicetur ergo templum corporis nostri per abstinentiam, emundetur a sordibus gule; dedicetur per continentiam, ut purgetur ab inquinamentis luxurie. Nam omne peccatum quod fecerit homo, extra corpus est; qui autem fornicatur, in corpus suum peccat. Attendite, fratres et filii, quam graue sit peccatum templum Spiritus sancti per adulterium  uiolare, tollere membra Christi, et facere membra meretricis. Unde legitur quod adulterium primum in penis obtinet locum. Crucifigatis ergo carnem uestram cum uitiis et concupiscentiis , ne dominetur peccatum in uestro mortali corpore , secundum exemplum Apostoli de seipso dicentis:  »Castigo corpus meum, et in seruitutem redigo, ne forte cum aliis predicauero, ipse reprobus efficiar .« Consecretur altare cordis per conceptum timoris, consecretur per affectum amoris, consecretur ut consummetur in melius. Nam »initium sapientie timor Domini .« De quo dicitur per alium prophetam: »A timore tuo, Domine, concepimus, et peperimus spiritum salutis «---»Finis autem precepti est caritas, de corde puro, et conscientia bona, et fide non ficta .«---»Plenitudo namque legis caritas est . Consecretur altare cordis in uobis, ut concipiatis desideria sancta. Dedicetur et templum corporis, ut pariatis opera iusta, quatenus mundi corde et casto corpore sacrificetis  Deo, »non in fermento ueteris malitie et nequitie, sed in azymis sinceritatis et ueritatis .« Altare uero consecratur hoc ordine: supponitur tabula, ungitur mensa, adoletur incensum, uestitur altare; sic demum sacrificium celebratur. Reconduntur reliquie, que sunt exempla, que nobis sunt ad imitationem relicta. Hec in capsa recondimus, cum ad imitandum ea in memoria retinemus, sicut dicit Apostolus: »Imitatores mei estote, sicut et ego Christi .«---»Christus enim passus est pro nobis, uobis relinquens exemplum, ut sequamini uestigia eius. Qui peccatum non fecit, nec inuentus est dolus in ore eius .« Quid est autem quod sanctorum reliquie cum tribus  granis thuris in capsula reconduntur, nisi quod exempla sanctorum in fide Trinitatis debemus in memoria retinere? Nam »sine fide impossibile est placere Deo .«---»Iustus enim ex fide uiuit .« Tabula superposita significat caritatem, de qua dicit Apostolus: »Charitas Dei diffusa est in cordibus nostris per Spiritum sanctum, qui datus est nobis .« De cuius latitudine dicitur per Psalmistam: »Latum mandatum tuum nimis .« Latum est enim caritatis mandatum, quod usque ad inimicos extenditur, secundum preceptum Dominicum: »Diligite inimicos uestros, benefacite his qui oderunt uos, et orate pro persequentibus et calumniantibus uos .« Diligite corde, benefacite opere,  ut fiat in uobis »funiculus triplex,« qui »difficile rumpitur .« Reliquiis ergo tabula superponitur, quia exemplis sanctorum accenditur caritas, que operit multitudinem peccatorum . Mensa ungitur, ut caritas misereatur. Unctio namque designat misericordiam, secundum  illud: »Unge caput tuum. et faciem tuam laua .« Unde Samaritanus appropians uulnerato, superinfundit uinum et oleum . Quid est autem quod mensa in sex locis inungitur, uidelicet in medio, in quatuor angulis, et in fronte, nisi quod caritatem exercere debemus per sex opera misericordie, que commemorantur in Euangelio: »Esuriui, et dedistis mihi manducare,« etc.  Post unctionem adoletur incensum, ut fama boni operis diffundatur ad proximos. De qua dicit Apostolus: »Christi bonus odor sumus in omni loco ;« ut cortina cortinam trahat , »et qui audit, dicat: ueni .« Quid est autem quod in quinque locis adoletur incensum, scilicet in quatuor angulis  et in medio, nisi quod quinque sensus corporeos sic exercere debemus, ut luceat lux nostra coram hominibus, quatenus uidentes opera nostra, glorificent Patrem nostrum qui in celis est . Iam igitur uestitur altare, quando cor hominis mundum bonis operibus adornatur. De quibus Salomon ait: »Omni tempore uestimenta tua sint candida ,« id est opera munda. Super altare quod hoc ordine consecratur, sacrificium offertur acceptum Altissimo. Illud uidelicet, de quo propheta dicit in Psalmo: »Sacrificium, Deo spiritus contribulatus; cor contritum et humiliatum Deus non spernit .« uel illud etiam, de quo dicit in alio loco: »Immola Deo sacrificium laudis, et redde Altissimo uota tua .«



SERMO XXIX. IN EADEM SOLEMNITATE ENARRATIO EuANGELICAE LECTIONIS. De duobus egressibus Redemptoris, et quod uoluntarie mutabilitatem nostram assumpsit; de duobus generibus peccatorum; de quatuor impedimentis salutis, et quatuor suffragiis salutis; denique quid faciendum ut uideri possit iehsu, et de eleemosynarum largitione, et uirtutibus Zachei, et triplici domo.


 Egressus iehsu perambulabat Iericho. Et ecce uir nomine Zacheus: et hic erat princeps publicanorum, et ipse diues. Et querebat uidere Iesum, quis esset, et non poterat pre turba, quia statura pusillus erat .

Duo sunt Redemptoris egressus: unus eternus, et alius temporalis; unus occultus, et alius manifestus; unus secundum quod est natus de Patre, et alter secundum quod est natus de matre; unus in forma Dei, et alter in forma serui. Utrumque commemorat et commendat propheta cum ait: »Et tu Bethlehem terra Iuda, nequaquam minima es in principibus Iuda. Ex te enim egredietur, qui regat populum meum Isrel: et egressus eius ab initio, a diebus eternitatis .« Egressus ergo iehsu  perambulabat Iericho, quoniam exiuit a Patre, et uenit in mundum . Exiuit autem non deserendo naturam diuinam, in qua cum Patre manet occultus, sed assumendo naturam humanam, in qua de matre apparuit manifestus. Iericho namque secundum interpretationem exponitur luna; que pro sui uolubilitate et mutabilitate significat mundum, qui semper uoluitur et mutatur. »uidi enim cuncta que fiunt sub sole, et ecce uniuersa uanitas et afflictio spiritus; et uidi nichil permanere sub sole .« Unus nascitur, et alter moritur; unus extollitur, et alter deprimitur; unus crescit, et alter decrescit; unus letatur, et alter tristatur; unus fit pauper, et alter fit diues; unus fit dominus,  et alter fit seruus. »Homo natus de muliere, breui uiuens tempore, repletur multis miseriis. Qui quasi flos egreditur et conteritur, et fugit uelut umbra,  et nunquam in eodem statu permanet .«

Egressus ergo iehsu perambulabat Iericho. Nam qui prius egrediebatur de sinu Patris in uterum matris, de celis ad terras, idem ipse semper erat et est, iuxta quod ipse de se loquitur per prophetam: »Ego sum Deus, et non mutor .« Idem ipse postquam exiuit a Patre, et uenit in mundum, uoluntarie mutabilitatem nostram assumpsit, et se sponte mutationi nostre subiecit; quoniam esuriuit, et sitiuit, et expauit, doluit, ad ultimum crucem et mortem suscepit. »Cum enim ieiunasset quadraginta diebus et quadraginta noctibus, postea esuriit .« Qui cum dixisset in cruce: »Sitio, dederunt in escam eius fel, et ipsum in sitim suam aceto potauerunt .« Ipse quoque de se per prophetam testatur: »O uos omnes, qui transitis per uiam, attendite et uidete, si est dolor sicut dolor meus «---Cepit enim iehsu pauere et tedere ,---»cepit contristari et mestus esse «---»factus obediens usque ad mortem, mortem autem crucis .« iehsu ergo, cui secundum naturam diuinam nichil accedit, et a quo nichil recedit, quia nichil in se habet, nisi se, nec aliud est habens ab habito, nec aliud habitum ab habente: nisi quod »in similitudinem hominum factus, et habitu est inuentus ut homo ,« ipse pro nobis mutabilitates nostras assumpsit, et defectus nostros suscepit.

 Et ideo egressus perambulabat Iericho. Et ecce uir nomine Zacheus, et hic erat princeps publicanorum, et ipse diues. Et querebat uidere Iesum,  quis esset, et non poterat pre turba, quia statura pusillus erat. Duo sunt genera peccatorum, quorum quidam de Dei desperant misericordia, dicentes miserabiliter cum Cain: »Maior est iniquitas mea, quam ut ueniam merear ,« et eorum quia desperabilis est infirmitas, ipsorum quoque sanitas desperatur; nam »impius cum uenerit in profundum peccatorum, contemnit .« Alii uero de misericordia sperant diuina dicentes misericorditer cum Dauid: »Miserere mei, Deus, secundum magnam misericordiam tuam ,« et ipsi quia querunt salutem, sanitatem acquirunt.

uenit enim filius hominis querere et saluare quod perierat. Talis erat iste Zacheus, qui licet esset princeps publicanorum, et ipse diues, querebat  tamen uidere Iesum quis esset, et non poterat pre turba, quia statura pusillus erat. Quatuor impedimenta sibi uidebantur obstare, ne posset uidere Iesum; primum, quia princeps publicanorum; secundum, quia diues erat; tertium, quia non poterat pre turba; quartum, quia statura pusillus erat. Publicani dicebantur, qui publica uectigalia exigebant, quorum commercia uix aut nunquam sine peccato preualent exerceri; princeps ergo publicanorum erat exactor fisci. Unde sicut princeps latronum est particeps latrocinii, ita et publicanorum ipsius publici commercii particeps erat, ex quo sibi per fas et nefas diuitias acquirebat. Licet enim habitus diuitiarum non sit in crimine, sed abusus:  propter quod dicitur per Prophetam: »Diuitie si affluant, nolite cor apponere ;« nam Abraham diues erat , et Dauid locuples , et Iob opulentus , qui Deo placentes inuenti sunt iusti: difficile tamen est diuitias habere et non amare, sicut esse in igne et non ardere. Propter quod ueritas ait: »Difficile est diuitem intrare in regnum celorum ;« sed quod impossibile creditur apud homines, apud Deum possibile reputatur , qui non despicit diuites, cum et ipse sit diues.

Unde Zacheus querebat uidere Iesum quis esset, sed non poterat pre turha, quia statura pusillus erat. Quandiu turba premit, iehsu uideri non potest, presertim quis sit: nisi forte per fidem, non autem  per speciem. Propter quod ipse dicebat: »Manifestabo eis meipsum .« Quoniam »hec est uita eterna, ut cognoscant te solum uerum Deum, et quem misisti Iesum Christum .«---»Beati mundo corde, quoniam ipsi Deum uidebunt!«  Ille moraliter est pusillus statura, qui parum persistere potest, id est qui facile cadit, aut fragilitate carnis infirmus, aut compede consuetudinis alligatus: quales multos esse nouimus et dolemus, quibus displicent mala que faciunt, sed fragilitate uel consuetudine tracti seu uicti, operantur quod detestantur; quia »caro concupiscit aduersus spiritum, et spiritus concupiscit aduersus carnem .« Peccant tamen magis sub Domino, quam contra Dominum, semper  de penitentia cogitantes, et de misericordia confidentes; qualis erat Zacheus, qui desiderabat uidere Iesum, tanquam qui meditabatur de uenia, sed non poterat pre turba; tanquam qui detinebatur a culpa, ratione repugnans, sed sensualitate succumbens. Ad hoc utique pertinet quod inquit Psalmista: »Concupiuit anima mea desiderare iustificationes tuas .« Ille iustificationes Dei concupiscit desiderare, qui nondum perfecte desiderat, sed ut perfecte desideret, concupiscit; quemadmodum quidam dolent, quia dolere non possunt, sed dolent, ut doleant, id est ut dolor inefficax dolorem inferat efficacem. Precedit enim in peccatoribus quiddam, quo licet nondum iustificentur, digni tamen, id est habiles iustificationibus  inueniuntur. Querebat ergo Zacheus uidere Iesum quis esset, sed pre turba non poterat; quia »musce morientes perdunt suauitatem unguenti .« Turba namque turbabat, siue malorum hominum, siue malignarum cogitationum, siue demonum malignorum, qui semper inducunt, suggerunt, pertrahunt ad peccandum. Unde legitur quod cum cecus clamaret: »Miserere mei, fili Dauid, qui preibant, increpabant eum ut taceret, ipse uero multo magis clamabat: Fili Dauid, miserere mei ;« quia quanto magis contra nos insurgit turbatio, uel demonum, uel cogitationum, uel hominum; tanto magis debemus insistere, ut tentationes huiusmodi repellamus, ne per ignorantiam uel negligentiam obdormiamus in mortem: sed per sollicitudinem  et uigilantiam resurgamus ad uitam: exemplo Zachei, qui precurrens ascendit in arborem sycomorum, ut uideret Iesum, quia inde erat transiturus. Nullus ergo, pro eo quod in aliquo preoccupatus est delicto, negligendo diffidat, aut negligat diffidendo, sed precurrens, ascendat in arborem sycomorum. Ecce Zacheus de sua salute sollicitus, contra quatuor impedimenta, quatuor inuenit suffragia, per quatuor argumenta. Nam quia diues erat, dimidium bonorum suorum dedit pauperibus; et quia princeps erat publicanorum, si quem defraudauit, reddidit quadruplum; rursus, quia statura pusillus erat, ascendit in arborem sycomorum: et quia pre turba uidere non poterat,  precurrit, et ita post se turbam dimisit. Sic et nos, fratres, quoties in uia Dei ab aliquibus aduersantibus impedimur, argumentosi et studiosi ad opportuna suffragia recurremus, nec deficiamus in uia, sed potius expediti proficiscamur ad patriam. Precurrens ergo Zacheus, turbam dimisit post se; quia peccator uolens ad ueniam properare, debet post se deserere malos homines, cogitationes malignas, et demones malignantes, quosque per turbam prediximus designari, ut in istis non hereat, his non succumbat, illis non acquiescat, sed quanto magis impugnant, tanto magis repugnet, ut expugnet potius impugnantes eius exemplo, quem quanto plus increpabant turbe, que preibant, ut taceret, tanto magis clamabat: »Fili Dauid, miserere  mei.« uincat ergo pie postulationis clamor, impie suggestionis naturam, ut preualeat spiritus contra carnem: ut cum fuerit separatus a malis, diuisus a perfidis, et discretus a prauis, ascendat in arborem sycomorum, ut Iesum inde uideat transeuntem.

Sycomorus est celsa, et, ut a quibusdam dicitur, ficus facua  Hec est sane crux Christi, que ab infidelibus stultitia reputatur: »Predicamus, inquit Apostolus, Iesum Christum, et hunc crucifixum, Iudeis quidem scandalum, gentibus autem stultitiam .« Huius arboris ascensum alia quoque Scriptura proponit: »Ascendam inquit, in palmam, et apprehendam fructus eius .« Palma, que est signum uictorie, fidem crucis designat,  de qua dicit Ioannes: »Hec est uictoria, que uincit mundum, fides nostra .« Que comprehendit »cum omnibus sanctis que sit longitudo, latitudo, sublimitas, et profundum .« Fructus huius arboris est purpureus, succum habens sanguineum; quia fructus uite, que pependit in cruce, sanguinem suum pro nobis effudit. Qui uult ergo uidere Iesum transeuntem, ascendat in arborem sycomorum: quia iehsu, id est Saluator, uideri non potest, nisi de loco salutis, id est de cruce, per quam »Deus, Rex noster ante secula, operatus est salutem in medio terre ,« in loco Caluarie. Unde cum Moyses posteriora Domini uidit, legitur quod in foramine petre  stetit ; cum enim petra significet Christum, secundum illud: »Petra autem erat Christus «, recte foramina petre, uulnera Christi designant. Propter quod alibi legitur: »In foraminibus petre, in cauernis macerie, ostende mihi faciem tuam ;« quia qui uult faciem Christi uidere, debet in foraminibus petre, hoc est in uulneribus Christi, per fidem passionis et crucis stare. Ascendit ergo Zacheus in arborem sycomorum, ut uideret Iesum, quia inde erat transiturus. »Erat enim in loco, ubi crucifixus est, hortus; et in horto monumentum nouum, in quo nondum quisquam positus fuerat. Ibi ergo propter Parasceuen Iudeorum, quia iuxta erat monumentum, posuerunt Iesum .« Unde transiuit  de morte ad uitam, de mundo ad Patrem, quemadmodum dicit Ioannes: »Sciens iehsu quia eius hora uenit, ut transeat ex hoc mundo ad Patrem, cum dilexisset suos, in finem dilexit eos .«

Et cum uenisset ad illum locum, suspiciens iehsu uidit illum. Ab eterno uidit eum predestinationis inspectu, iuxta quem modum inquit Nathaneli: »Priusquam te Philippus uocaret, cum esses sub ficu, uidi te .« Sed cum in plenitudine temporis uenit ad locum Caluarie, in quo pro peccatorum salute uoluit crucifigi, suspiciens uidit eum et alios peccatores miserationis intuitu, quatenus eos benigne respiciens redimeret et saluaret. Et ecce cum Zacheus ascendisset arborem sycomorum,  ut uideret Iesum, legitur quod iehsu suspiciens uidit illum, quia nisi uisus fuisset, ubi potuisset uidere ueritatem? quemadmodum nisi lux lucerne, uel solis prius uideat oculos hominis, quantumlibet aperiat oculos homo, non potest uidere lucernam uel solem. Christus autem est ueritas, Christus est sol, Christus est »lux uera, que illuminat omnem hominem uenientem in hunc mundum ;« unde legitur: »Respexit Dominus Petrum, et statim exiens foras fleuit amare .« Dixitque Dominus ad Zacheum: Zachee, festinans descende, quia hodie in domo tua oportet me manere. Commendatur ascensus, quia precurrens ascendit. Commendatur et descensus, quia festinans descendit. Ascendit per fidem, ut uideret Iesum:  descendit per humilitatem, ut susciperet ipsum. »Super quem, inquit, requiescet Spiritus meus, nisi super humilem et quietum, et trementem sermones meos?« . Nam »qui descendit, idem est qui ascendit .« Et Iacob uidit scalam, summitas cuius celos tangebat, et angelos ascendentes et descendentes per eam . Ergo festinans descende, quia hodie in domo tua oportet me manere. Quasi diceret: Iam es illuminatus per fidem, quapropter uide per fidem. Tenebris fugatis erroris, opportunum est non mihi, sed tibi , ut in domo tua faciam mansionem, non tanquam hospes diurnus,  sed tanquam perpetuus habitator; quoniam »qui perseuerauerit usque in finem, hic saluus erit .« Domo quidem, non tam materiali, que construitur ex lapidibus, quam spirituali, que ex uirtutibus fabricatur. Plus obtinuit quam sperauit; quia contentus erat ut ascendens in arborem uideret Iesum; sed iehsu non solum se illi uidendum ostendit, imo et in domo sua dignatus est hospitari. Per quod coniicitur et colligitur manifeste, quia et dimittit que conscientia metuit, et adiicit quod oratio non presumit. Porro, quia »non auditores legis, sed factores iusti sunt apud Deum ,« Zacheus non tardus et obliuiosus auditor, sed studiosus et diligens exsecutor, festinans descendit, et suscepit illum gaudens. Per quod moraliter  instruitur Christianus, ut non cum mora uel tarditate, non cum tedio uel desidia, diuinum exsequatur mandatum, iuxta quod dicit Apostolus: Obedientia sine mora: sed nec cum tristitia uel dolore, cum murmure uel querela diuinam exerceat seruitutem; quia secundum eumdem Apostolum: »Hilarem datorem diligit Deus .«

Festinans ergo descendit, et suscepit illum gaudens. Et cum uiderent omnes murmurabant, quod ad hominem peccatorem diuertisset. Quidam ex inuidia, et quidam ex ignorantia murmurabant; sed utrumque murmur erat iniustum, tanquam si quilibet murmuraret, quod medicus diuerteret ad egrotum; perinde quidem, quod Saluator ad peccatorem  diuertere dignabatur. Unde cum Pharisei dixissent apostolis: »Quare cum publicanis et peccatoribus manducat et bibit magister uester? iehsu audiens ait illis: Non est opus ualentibus medicus, sed male habentibus. Non enim ueni uocare iustos, sed peccatores .« Et Petrus attonitus miraculi nouitate, dixit ad Dominum: »Exi a me, Domine, quia homo peccator sum ,« cum potius dicere debuisset: Intra ad me, Domine, quia homo peccator sum: quoniam nisi lux accedat, tenebre non recedunt. Stans autem Zacheus dixit ad Dominum: Ecce dimidium bonorum meorum, Domine, do pauperibus: et si quid aliquem defraudaui, reddo quadruplum. Quantum presentia profecit Saluatoris, salutis effectus ostendit.  Nam qui fuerat iniquus per fraudem, factus est iustus per fidem: et qui fuerat princeps publicanorum et ipse diues, factus est pater egenorum et ipse pauper. Unde non immerito nomen eius uocatur Zacheus, quod interpretatur iustificatus. Ecce, inquit, dimidium bonorum meorum, Domine, do pauperibus, et si quid aliquem defraudaui, reddo quadruplum. Quia uero »si recte offeras, non autem recte diuidas, peccasti ,« Zacheus tanquam prouidus et discretus, et recte obtulit, et recte diuisit; quia dimidium bonorum suorum dedit pauperibus, et si quid aliquem defraudauit, reddidit quadruplum. Dedit sua, et reddidit aliena; quia non dimittitur peccatum, nisi restituatur ablatum; et: »Qui facit  eleemosynam de rapina pauperis, ac si uictimet filium in conspectu patris . Deus iniqua munera non acceptat, presertim que fuerunt de sacrilegio uel de furto, de rapina uel usura, in quibus, quia non transfertur dominium, ira magis quam misericordia prouocatur. Quidam cum habeant multum, dant parum; cum habeant charum, dant uile; cum habeant proprium, dant alienum; cum dare debeant egenis, dant histrionibus. Zacheus autem et recte obtulit, et recte diuisit, dando non parum, sed multum, quia dedit dimidium; non uile, sed charum, quia dedit dimidium bonorum; non alienum sed proprium, quia dedit dimidium bonorum suorum, non histrionibus, sed egenis, quia dedit dimidium bonorum suorum pauperibus.

 Omni tempore debemus indigenti subuenire, sed presertim hoc tempore, in quo Deus sterilitatem et famem induxit, in uno simul eodemque negotio et misericordiam exhibens, et iustitiam manifestans: ut cum pro peccatis nostris per famis inediam nos flagellat, iustitie sue rigorem ostendat; et cum subueniendi pauperibus occasionem exponit, misericordie causam impendat; quatenus cum flagellum Dei portauerimus patienter, et indigentibus liberaliter subuenerimus, liberemur utique per iustitiam, et per misericordiam coronemur. Qui autem in tante necessitatis articulo non contentus etiam superflua retinuerit, sciat se tot mortibus esse dignum, quot inopes propter ipsius auaritiam moriuntur;  aut saltem tot esse puniendum suppliciis, quot penis supplices affliguntur; nam »qui habuerit substantiam huius mundi et uiderit fratrem suum necessitatem habere, et clauserit uiscera sua ab eo, quomodo caritas Dei manet in illo?« . Nec se quisquam excuset, quia sufficit ut unusquisque tribuat secundum propriam facultatem. Si multum ei fuerit, abundanter impendat: si exiguum, etiam de exiguo libenter studeat impertiri : ita quod necessitati aliquid subtrahat, et superfluitati auferat totum, ex toto restituens alienum, non semper in simplum, sed interdum in quadruplum. Res enim aliena subripitur aliquando per industriam scienter, aliquando per negligentiam ignoranter; cum uero res aliena  subripiebatur scienter, si res exstabat, secundum legis iustitiam restituebatur in duplum: si non exstabat, restituebatur in quadruplum, sicut iubetur in Exodo . Si autem res aliena subripie batur per ignorantiam, reddebatur caput, et quinta pars desuper. Idem quoque fiebat de re furtiua, si furtum latebat, et fur confitens sponte reddebat, sicut in libro Numeri reperitur.

Ait illi iehsu: Hodie salus domui huic facta est, eo quod et ipse filius sit Abrahe. Filius quidem, non carne, sed fide; non successione, sed imitatione, iuxta quod ueritas ait: »Si filii Abrahe estis, opera Abrahe facite .«---»Abraham credidit Deo, et reputatum est illi ad iustitiam .« Zacheus autem obediuit  Iesu, et factum est ei in salutem. Abraham angelos Domini suscepit hospitio . Zacheus autem Dominum angelorum. Abraham exsultauit ut uideret diem eius, uidit et gauisus est : Zacheus autem ascendit in arborem sycomorum, ut uideret illum transeuntem, et descendens suscepit illum gaudens. Merito ergo salus domui huic facta est, eo quod et ipse filius sit Abrahe. uenit enim filius hominis querere, et saluum facere quod perierat. In hoc sane iustificato plenitudo uirtutum multipliciter assignatur, fides, spes, caritas, iustitia, fortitudo, prudentia, temperantia, obedientia cum humilitate, hospitalitas cum hilaritate, misericordia cum largitate. Fides, quia precurrens  ascendit in arborem sycomorum; spes, quia querebat uidere Iesum quis esset; caritas, quia suscepit illum gaudens; iustitia, quia reddidit quadruplum; fortitudo, quia stans dixit ad Dominum; prudentia, quia non solum dedit pauperibus, sed reddidit defraudatis; temperantia, quia non distribuit totum, sed dedit dimidium; obedientia cum humilitate, quia festinans descendit; hospitalis cum hilaritate, quia suscepit eum gaudens; misericordia cum largitate, quia dimidium bonorum suorum dedit pauperibus, et reddidit defraudatis. Per fidem enim precurrens ascendit in arborem sycomorum: in arborem sycomorum ascendit, qui fidem crucis extollit; per spem querebat uidere Iesum quis esset, uidit et gauisus est. Hinc enim Dominus  ait: »Petite, et dabitur uobis: querite, et inuenietis: pulsate, et aperietur uobis .« Per caritatem suscepit illum gaudens; caritas enim gaudebat, quia ueritatem suscipiebat. Per iustitiam reddidit quadruplum; quia nemo iustificatur a culpa, nisi restituat aliena. Per fortitudinem stabat, non iacebat ut debilis, sed stabat ut fortis; nam et iehsu ut Stephanum confortaret, non apparuit ei sedens, sed stans: »Ecce, inquit, uideo celos apertos, et Iesum stantem a dextris Dei .« Per prudentiam dedit pauperibus, et reddidit defraudatis; dedit proprium, et reddidit alienum. Grauiter ergo peccant, qui decimas et primitias non reddunt sacerdotibus, sed eas pro sua uoluntate distribuunt indigentibus. Per temperantiam  dedit non totum, sed dimidiam partem; dedit superflua, et retinuit necessaria, dicente propheta: »Cum uideris nudum, operi eum, et carnem tuam ne despexeris .« Per obedientiam festinauit, scriptum est enim: »Obedientia sine mora.« Per humilitatem descendit; quoniam »qui se humiliat, exaltabitur, et qui se exaltat, humiliabitur .« Per hospitalitatem cum hilaritate suscepit eum gaudens; quoniam »hilarem datorem diligit Deus.« Per misericordiam cum largitate dimidium bonorum suorum dedit pauperibus, et ideo »iustitia eius manet in seculum seculi .« Scriptum est enim: »Date eleemosynam, et ecce omnia munda sunt uobis ;«  quia »sicut aqua exstinguit ignem, ita eleemosyna exstinguit peccatum .« Quis nostrum, karissimi, non dico dimidium, sed uel quartum, uel sextum, uel etiam duodecimum satagit pauperibus erogare? Quando secundum consilium Iesu Christi uendet uniuersa que habet, et dabit pauperibus , quando nec decimam reddit, quam reddere tenetur ex debito? . Certe superabundauit iniquitas, et refriguit caritas multorum . Zacheus autem dimidium bonorum suorum dedit pauperibus, et si quid aliquem defraudauit, reddidit quadruplum.

Ex istis uirtutibus domus illa construitur, in qua iehsu habitare dignatur. Festinans, inquit, descende: quia hodie in domo tua oportet me manere.  Est domus numinis, et est domus hominis, et est domus demonis. Domus Dei, per gratiam; domus hominis, per naturam; domus demonis, per culpam. De prima legitur: »Domum tuam, Domine, decet sanctitudo in longitudine dierum ;« de secunda dicitur: »Qui domos habitant luteas, et terrenum habent fundamentum ;« de tertia scriptum est: »Reuertar in domum meam unde exiui .«

uitiorum tectum est superbia, que est initium  peccati ; ostium, concupiscentia, que militat aduersus animam; pauimentum, auaritia, que est idolorum seruitus ; quatuor latera parietum, sunt quatuor genera peccatorum, uidelicet peccatum fragilitatis, per impotentiam; peccatum simplicitatis, per ignorantiam; peccatum securitatis, per negligentiam; et peccatum malignitatis, per inuidentiam. In domo nature fundamentum est ratio, tectum memoria, ostium intellectus, pauimentum uoluntas, quatuor laterales parietes, quatuor naturales affectus, timor et spes, dolor et gaudium.

Hinc cupiunt homines, metuunt gaudentque dolentque. In domo gratie, fundamentum est fides. De qua dicit Apostolus: »Fides est substantia rerum sperandarum, argumentum non apparentium  .« Tectum est caritas, de qua Iacobus ait: »Charitas operit multitudinem peccatorum .« Ostium, obedientia, de qua Dominus ait: »Si uis intrare ad uitam, serua mandata .« Pauimentum, humilitas, de qua Psalmista: »Adhesit pauimento anima mea .« Quatuor laterales parietes sunt quatuor principales uirtutes, iustitia, fortitudo, prudentia, temperantia. Hec sunt in Apocalypsi  quatuor latera ciuitatis equalia. Fenestre sunt hospitalitas cum hilaritate, et misericordia cum largitate. Hec est domus, de qua Dominus ait: »Si quis diligit me, sermones meos seruabit; et Pater meus diliget eum, et ad eum ueniemus, et mansionem apud eum faciemus  .«

uerum et hec sacra basilica domus est numinis et templum Dei, de qua Dominus ait: »Domus mea, domus orationis uocabitur .« In hanc domum hodie uenit iehsu per dedicationis gratiam, et consecrationis effectum. Legitur enim quod templo Salomonis dedicato, cum sacerdotes dicerent: »Confitemini Domino quoniam bonus, quoniam in seculum misericordia eius ,« nebula impleuit domum Domini, et obumbrauit facies sacerdotum, ita quod se inuicem uidere non poterant. Et ait Salomon: »Dominus dixit ut habitaret in nebula .« Dixit, id est opere demonstrauit, quoniam in monte Sina apparuit in nebula , et Isrel in  nube precessit , et ante Moysen positum in cauerna petre pertransiuit in nebula . Expressum mysterium, sed alias exponendum.

De cetero, fratres, quia »quecunque scripta sunt, ad nostram doctrinam scripta sunt ,« imitemur ergo Zacheum, ut in domo nostra iehsu habitare dignetur, qui est super omnia Deus benedictus in secula seculorum. Amen.





INNOCENTII PAPAE HUIUS NOMINIS TERTII SERMONES DE SANCTIS.



SERMO PRIMUS. IN NATIuITATE DOMINI. De multiplici uerbo, de carnis quadruplici acceptione, et cur uerbum caro factum sit.

 uerbum caro factum est, et habitauit in nobis .

Iuxta communem sensum loquendi, multis modis accipitur uerbum. Est enim uerbum quod corde concipitur, uerbum quod ore profertur, uerbum quod calamo scribitur. Corde concipitur intellectus, ore profertur sonus, calamo scribitur signum. Intellectus in mente, sonus in ere, signum est in imagine. Quia uero »spiritus est qui uiuificat,« de carnalibus ad spiritualia transeamus; »caro enim non prodest quidquam .«

Est enim uerbum humanum, et uerbum diuinum. uerbum humanum transit prolatum; uerbum diuinum permanet natum. De illo dicit peta:

Et semel emissum uolat irreuocabile uerbum.  
De isto dicit Propheta: »uerbum Domini manet in eternum, cogitationes cordis eius in generatione et generationem .« uerbum Dei Patris est Dei Filius, per quem »Ipse dixit, et facta sunt; mandauit, et creata sunt .« Nam omnia per ipsum facta sunt, et sine ipso factum est nichil. »uerbo Domini celi firmati sunt, et spiritu oris eius omnis uirtus eorum .« Sicut enim per uerbum exprimitur intellectus, ita per Filium Pater innotatur, iuxta quod ipse dicit in Euangelio: »Pater, ego clarificaui te super terram, ego manifestaui nomen tuum hominibus, quos dedisti mihi de mundo .« Propter quod ipse Filius  sermo Patris nuncupatur. Scriptum est enim: »Omnipotens sermo tuus, Domine, a regalibus sedibus uenit ;« et alibi: »Ecce nomen Domini uenit de longinquo .« Est autem hoc uerbum conceptum, prolatum, et scriptum. Conceptum, secundum natiuitatem diuinam; prolatum, secundum natiuitatem humanam; scriptum, secundum natiuitatem gratuitam. Secundum natiuitatem diuinam conceptum de Patre; secundum natiuitatem humanam, natum ex matre; secundum natiuitatem gratuitam, scriptum in mente. De Patre  nascitur eternaliter, de matre temporaliter, in mente spiritualiter. Aeternaliter conceptus de diuinitatis arcano, temporaliter profertur ex matris utero, spiritualiter scribitur digito Dei. De uerbo concepto secundum diuinam natiuitatem ex Patre dicit Ioannes: In principio erat uerbum, et uerbum erat apud Deum, et Deus erat uerbum. De uerbo prolato secundum natiuitatem humanam ex matre loquitur Isaias : »uerbum misit Dominus in Iacob, et cecidit in Isrel.« De uerbo scripto secundum natiuitatem gratuitam in mente Lucas  testatur: »Factum Domini super Ioannem Zacarie filium in deserto.«

Est autem uerbum supernum, uerbum internum, et uerbum externum. uerbum supernum, Deus et  caro; internum, spiritus et uita; uerbum externum, semen et gladius. uerbum Deus secundum eternitatem, quoniam in principio erat uerbum, et uerbum erat apud Deum, et Deus erat uerbum. uerbum caro secundum humanitatem, quia uerbum caro factum est et habitauit in nobis. uerbum spiritus, intelligentibus; uerbum uita, credentibus; unde: »uerba que locutus sum uobis, spiritus et uita sunt .« uerbum semen in propagandis uirtutibus; unde: »Semen est uerbum Dei .« uerbum gladius, in uitiis amputandis; unde: »Et gladius spiritus, quod est uerbum Dei .«

Sane fit uerbum caro, fit panis caro, fit homo  caro. uerbum fit caro per unionem, panis fit caro per conuersionem, homo fit caro per commistionem; per unionem personalem, per conuersionem sacramentalem, per commistionem carnalem. De primo dicitur: uerbum caro factum est, et habitauit in nobis; de secundo legitur: »Panis quem ego dabo, caro mea est pro mundi uita ;« de tertio uero scribitur: »Propter quod relinquet homo patrem et matrem, et adherebit uxori sue: et erunt duo in carne una .« Itaque iam non sunt duo, sed una caro. Nomine carnis quandoque designatur  natura, quandoque persona, quandoque fragilitas, quandoque carnalitas. Natura, cum dicitur: »Alia est caro piscium, alia uolucrum, alia iumentorum ;« persona, cum dicitur: »uidebit omnis caro salutare Dei nostri ;« fragilitas, ubi dicitur: »Non permanebit spiritus meus in homine in eternum, quia caro est ;« carnalitas, ubi dicitur: »Caro et sanguis regnum Dei non possidebunt .« Cum ergo dicitur: uerbum caro factum est, nomine carnis intelligitur uel habitus, uel humanitas. uerbum enim caro factum est, id est Deus est incarnatus; quia »factus est ex semine Dauid secundum carnem .« Ac per hoc soluitur questio illa, qua dicitur: Cum homo sufficienter ex anima constet et  carne, cur propter unam partem uerbum dicitur caro factum, et propter alteram, uerbum non dicitur factum anima; presertim cum maior sit similitudo inter uerbum et animam, quam inter uerbum et carnem? Quia scilicet incarnatum significat habitum, id est carne uestitum: quod conuenit uerbo; animatum uero significat uitam, id est anima uegetatum, quod uerbo non conuenit; uerbum enim non uiuificatur ab anima, sed potius uiuificat animam. uel per synecdochen uerbum dicitur caro factum, id est Deus factus homo; nam »homo factus est in ea, et ipse fundauit eam Altissimus ,« secundum quod alibi dicitur: »Effundam de spiritu meo super omnem carnem .« Antequam uerbum caro fieret, procul habitabat  a nobis: ubi uero factum est caro uerbum, habitauit in nobis, non solum per gratiam, uerum etiam per naturam. Hic enim »est Deus noster,« qui secundum prophetam »in terris uisus est, et cum hominibus conuersatus est ,« os ex ossibus nostris, et caro de carne nostra. Illos autem inhabitat, quos templum Spiritus sanctus constituit, sicut dicit Apostolus: »Templum Dei sanctum est, quod estis uos ,« propter quod ipse Dominus dicit in Euangelio: »Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus ,« et iterum: uobiscum, inquit, ero usque ad consummationem seculi .

 Quatuor enim ex causis uerbum caro factum est: ut superbos humiliaret, ut inimicos reconciliaret, ut seruos redimeret, ut amicos nutriret. »Cum enim in forma Dei esset, non rapinam arbitratus est esse se equalem Deo: sed semetipsum exinaniuit, formam serui accipiens, in similitudinem hominum factus, et habitu inuentus ut homo .« Quod Apostolus dicit: »Exinaniuit,« Propheta dicit: »Abbreuiatum.«---»uerbum, inquit, abbreuiatum faciet Dominus super terram .« uitium quippe superbie, per humilitatis uirtutem oportuit expiari; quia contraria contrariis curantur: ut quantum fuit superbie uitium, tanta foret uirtus humilitatis. uitium autem superbie tantum fuit, ut homo uellet esse sicut Deus, sicut serpens illi promiserat:  »Eritis sicut dii, scientes bonum et malum .« Tanta ergo debuit esse uirtus humilitatis, ut Deus fieret sicut homo; iuxta quod dicit Apostolus: »Cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominis factus, et habitu inuentus ut homo.« uerbum ergo factum est caro, ut daret nobis humilitatis exemplum: quatenus qui superbi recessimus, humiles redeamus. »Initium enim omnis peccati est superbia .« Per hanc angelus peccauit in celo, qui dixit: »Ponam sedem meam ad aquilonem, et ero similis Altissimo .« Per hanc homo peccauit in paradiso, cui dictum est: »Eritis sicut dii, scientes bonum et malum.«  Hoc uitium primum in peccante, ultimum in penitente: quo accedente peccatum committitur, quo recedente peccatum dimittitur; quia quam cito mandatum contemnimus diuinum, tam cito contra Dominum superbimus: et quam cito pro peccato compungimur, tam cito coram Deo humiliamur. uerbum ergo factum est caro, ut sicut humiliatus est Deus pro homine, Dominus pro seruo, Creator pro creatura: ita humilietur homo pro Deo, seruus pro Domino, creatura pro Creatore; quoniam »qui se humiliat, exaltabitur: et qui se exaltat, humiliabitur .«---»Deus enim superbis resistit, humilibus autem dat gratiam .« Inter Deum et hominem grauis erat inimicitiarum discordia, quoniam homo peccando seruum subtraxit  et abstulit Deo, quem tradidit et subiecit diabolo. Pax igitur inter eos fieri rationabiliter non poterat, nisi damnum quod intulerat, restauraret. Homo uero nichil habebat, quod digne Deo recompensaret pro damno; quia si quid Deo de rationabili redderet creatura, pro rationabili sublata substantia, minus esset: sed hominem non poterat digne restituere, quia iustum et innocentem abstulerat, et neminem nisi peccatorem inueniebat. uidens itaque Deus hominem sua uirtute non posse iugum damnationis euadere, primo preuenit eum per solam misericordiam, ut deinde liberaret etiam per iustitiam. Ut ergo Deus placari posset ab homine, dedit Deus homini gratis, quod homo pro debito  redderet Deo. Dedit igitur homini hominem, quem restitueret homo pro homine: qui, ut recompensatio digna fieret, priori non solum esset equalis, sed maior. Quocirca uerbum caro factum est, ut daretur hominibus Deus homo, sicut predixerat Isaias: »Puer natus est nobis, et Filius datus est nobis ,« quatenus inter Deum et hominem legitime mediaret. Si enim alterius tantum esset nature, non utrique communis, quocirca nec esset idoneus, ut inter eos pacis federa reformaret. »Mediator enim unius non est,« ut inquit Apostolus : et ob hoc in natiuitate Christi celestis militie multitudo psallebat: »Gloria in excelsis Deo, et in terra pax hominibus bone uoluntatis .«---»Ipse est enim pax nostra, qui fecit  utraque unum ;« lapis angularis, qui duos e diuerso parietes in uno nouo homine copulauit . Poterat Deus hominem solo uerbo per potentiam liberare, sed maluit eum redimere pretio per iustitiam, ut eum non ad potentiam, sed ad iustitiam inuitaret. Et iustum erat, ut homo per pretium pene redimeretur a debito culpe: placando per penam, quem offenderat per culpam. Nullius enim pena sufficere poterat ad pretium redemptionis humane pro omnibus: presertim cum quilibet esset debitor pene: non solum ex iniquitate commissa, uerum etiam ex labe contracta; nam »si dixerimus quia peccatum non habemus, nosipsos seducimus,  et ueritas in nobis non est .« »Omnes declinauerunt, simul inutiles facti sunt: non est qui faciat bonum, non est usque ad unum .« Quocirca uerbum caro factum est, ut in carne mundissima, que prorsus esset immunis a culpa, sustinendo penam indebitam, pretium redemptionis humane Deo persolueret, »factus obediens usque ad mortem, mortem autem crucis .«---»Redempti enim sumus non corruptibilibus auro uel argento, sed pretio magno, sanguine agni immaculati .« Hic est summus sacerdos, in cuius morte rei qui fugerant ad ciuitatem refugii, securi reuertebantur ad propria . Suscepit igitur in se penam pro omnibus, ut daret per se gloriam uniuersis, Isaia teste qui ait: »uulneratus  est propter iniquitates nostras, attritus est propter scelera nostra: disciplina pacis nostre super eum, et liuore eius sanati sumus. uere languores  nostros ipse tulit, et dolores nostros ipse portauit .« Carnem autem assumptam non solum dedit pro nobis in pretium, ut redimeret nos a morte, uerum etiam dedit eam nobis in cibum, ut aleret nos ad uitam. Secundum quod ipsemet pollicetur: »Panis quem ego dabo, caro mea est pro mundi uita ,« ut sicut per cibum mors intrauerat in orbem, ita per cibum uita rediret ad orbem. Sicut enim corporalis uita sine corporali cibo non potest subsistere, ita spiritualis uita sine spirituali cibo non potest nutriri: »Nisi manducaueritis, inquit, carnem Filii hominis, et biberitis eius sanguinem, non habebitis uitam in uobis .«  uerbum itaque caro factum est, ut quod erat cibus angelorum secundum diuinitatem, fieret cibus hominum secundum humanitatem: ut panem angelorum manducaret homo , »omne delectamentum in se habentem, et omnem saporis suauitatem .«---»Probet autem seipsum homo, et de pane isto sic edat, et de calice bibat. Nam qui panem istum manducat indigne, iudicium sibi manducat, non diiudicans corpus Domini .« Sicut enim bonus sustinendo mortem uitam acquirit; ita malus sumendo uitam, mortem incurrit. Nos ergo, fratres, tante gratie non simus ingrati, sed Redemptori nostro dignissimas grates pro tanta gratia referamus, humiliter implorantes, ut qui factus est particeps nostre nature , faciat  nos participes sue glorie, iehsu Christus Dominus noster, qui est per omnia Deus benedictus in secula seculorum. Amen.



SERMO II. IN EADEM SOLEMNITATE. Quomodo nouum multis modis in Scriptura accipiatur; deque triplici nouitate in Christi natiuitate facta, et de tribus illius nominibus.


 Nouum faciet Dominus super terram. Femina circumdabit uirum gremio uteri sui .

Nouum in sacra Scriptura multis modis accipitur. Nam nouum dicitur innouans, et nouum dicitur innouatum; nouum dicitur recens, et nouum dicitur insuetum; nouum dicitur ultimum, et nouum dicitur miraculosum. Nouum dicitur innouans, secundum illud: »Mandatum nouum do uobis, ut diligatis inuicem, sicut dilexi uos .« Nouum dicitur innouatum, secundum illud: »uidi celum nouum et terram nouam .«---»Et dixit qui sedebat in throno: Ecce noua facio omnia .« Nouum dicitur recens, secundum illud: »Nemo mittit uinum nouum in uteres ueteres .« Nouum dicitur insuetum, secundum illud: »Linguis loquentur nouis, serpentes tollent .« Nouum dicitur ultimum, secundum illud: »Tunc incipias cum rubore locum nouissimum tenere  .« Nouum dicitur miraculosum, secundum illud: »Innoua signa, et immuta mirabilia .« Nouum ergo faciet Dominus super terram. Nam »a Domino factum est istud, et est mirabile in oculis nostris .« His omnibus modis nouum fecit Dominus super terram; quoniam femina circumdedit uirum gremio uteri sui. »Tunc enim uenit propheta magnus, et ipse renouauit Ierusalem .« Tunc consummauit Dominus testamentum nouum super Ierusalem, domum Isrel, et super domum Iuda; non secundum testamentum quod dedit patribus eorum, cum exirent de terra Aegypti. Tunc illud impletum est: »uetustissima ueterum comedetis, et nouis superuenientibus uetera proiicietis .« Tunc enim nouum fecit Dominus in persona, nouum fecit in natura, nouum fecit in gratia. In persona, quia nouum fecit in matre, nouum fecit in prole; in natura,  quia nouum fecit in signo, nouum fecit in modo; in gratia, quia nouum fecit in federe, nouum fecit in munere. Nouum fecit in matre, quia uirgo peperit uirum, stella protulit solem, filia concepit patrem, creatura Creatorem genuit: simul in unum mater et filia, genitrix et ancilla, que cum integritate peperit, cum uirginitate concepit: quod ignis in rubo, quod fructus in uirga, quod ros in uellere presignauerant. »Descendit enim sicut pluuia in uellus, et sicut stillicidia stillantia super terram .« Hec est porta in domo Domini clausa, et uir non est ingressus per eam . Hec est illa, que prima et sola maledictum legis euasit, qua dicitur: Maledicta sterilis in Isrel ! et propositum uirginitatis impleuit; quoniam »antequam  conuenirent, inuenta est in utero habens de Spiritu sancto .« Nouum fecit in prole, quia Dominus seruus, eternus factus est puer, excelsus factus est factus est paruulus, immensus factus est localis, simplex factus est compositus, immortalis factus est mortalis, matris sue Pater, et filie sue filius. Descendit in matrem, sed remansit cum patre. Suscepit humanitatem, sed retinuit Diuinitatem. Nam »cum in forma Dei esset, non rapinam arbitratus est esse se equalem Deo,« etc.  »Puer natus est nobis, et filius datus est nobis, et uocabitur nomen eius Admirabilis, Consiliarius, Deus, Fortis, Pater futuri seculi, Princeps pacis .« Matri »Sion dicet: Homo, et homo natus est in ea, et ipse fundauit eam  Altissimus .« Ecce nouum illud miraculosum et insuetum, quod fecit Dominus super terram, quando femina circumdedit uirum gremio uteri sui. Ergo »cantate Domino canticum nouum, quia mirabilia fecit Dominus .« Nouum fecit in signo; quia, Christo nascente, stella magis apparuit, secundum uaticinium Balaam: »Orietur, inquit, stella ex Iacob, et exsurget uirga ex Isrel .« Octauianus Augustus fertur in celo uidisse uirginem gestantem filium ad ostensionem Sibylle, et extunc prohibuit ne quis eum dominum appellaret, quia natus erat »Rex regum, et Dominus dominantium .« Unde peta:

En noua progenies celo dimittitur alto. 
 Fons olei per totum diem de taberna emeritorum largissimus emanauit; signans quod ille nasceretur in terris, qui unctus erat oleo pre consortibus suis . Templum Pacis funditus corruit. Romani siquidem pro pace perfecta, que toti orbi sub Augusto imminebat, templum Pacis mirificum construxerant. De quo consulentes quandiu deberet durare, responsum est: »Donec uirgo pariat:« Qui gaudentes responderunt: »Ergo erit eternum, quia nunquam uirgo pariet.« Sed perdidit Deus sapientiam sapientium, et prudentiam prudentium reprobauit ; quoniam in hora Dominice natiuitatis funditus corruit. Cum enim plena pax et perfecta per totum orbem uniuersaliter abundaret, quod nunquam ante contigerat, nec diu post unquam  euenit, natus est Deus, Fortis, Pater futuri seculi, Princeps pacis. Unde Propheta: »Orietur in diebus eius iustitia et abundantia pacis, donec auferatur luna .« Et alius item propheta: »Pax erit in terra nostra cum uenerit .«---»Ipse enim est pax Dei, que exsuperat omnem sensum .«---»Ipse pax nostra, qui fecit utraque unum ;« in cuius ortu celestis militie multitudo psallebat: »Gloria in altissimis Deo, et in terra pax hominibus bone uoluntatis .«

Nouum fecit in modo, quia in sua natiuitate modum humane conditionis impleuit. Primus enim modus fuit, ut homo fieret nec de masculo, nec de femina, sicut Adam; secundus uero fuit, ut homo  fieret de masculo, non de femina, sicut Eua; tertius fuit, ut homo fieret de masculo et de femina, sicut Abel; quartus fuit, ut homo fieret de femina, non de masculo, sicut Christus, quemadmodum admirans uirgo dixerat ad angelum: »Quomodo fiet istud, quoniam uirum non cognosco?«  Et sicut tres sunt persone in unitate substantie, ita fecit ut tres sint substantie in unitate persone: ut sicut trinitas personarum non distinguit substantiam, ita trinitas substantiarum non distinguat personam. Quoniam sicut anima rationalis et caro unus est homo, ita Deus et homo unus est Christus. Ecce nouum illud recens et ultimum, quod fecit Dominus super terram, quoniam femina circumdedit uirum gremio uteri sui. Ergo »cantate Domino canticum  nouum; quia mirabilia fecit Dominus .« Nouum fecit in federe, quia Deus in utero uirginali naturam sibi coniugauit humanam. In una persona sponsum representans et sponsam, dicente propheta: »Sicut sponso imposuit mihi mitram, et tanquam sponsam decorauit me corona .« »In sole namque posuit tabernaculum suum, et ipse tanquam sponsus procedens de thalamo suo .« Hinc illud resonat epithalamicum canticum: »Osculetur me osculo oris sui;« et: »Meliora sunt ubera uino, fragrantia unguentis optimis .« Huius coniugii sacramentum illud nomen significat, quod propheta predixit: »uocabitur nomen eius Emmanuel .« Ipse namque  uocatur iehsu, uocatur Christus, uocatur Emmanuel. iehsu secundum naturam diuinam, Christus secundum naturam humanam, Emmanuel secundum utramque. iehsu enim interpretatur Saluator, et ipse, secundum quod Deus, saluauit populum suum a peccatis eorum : unde in cantico Abacuc : »Ego autem in Domino gaudebo, gloriabor in Deo Iesu meo.« Christus interpretatur inunctus, et ipse, secundum quod homo, »unctus est oleo letitie pro consortibus suis:« unde in Cantico canticorum: »Oleum effusum nomen tuum .« Christus enim a chrismate dicitur, chrisma uero principaliter fit ex oleo: unde nomen eius dicitur oleum. Et quoniam a Christo cuncti fideles Christiani dicuntur, ob hoc oleum effusum  est nomen eius. Emmanuel interpretatur nobiscum Deus , scilicet homo Deus, uel Deus homo. Ut enim inter Deum et hominem legitime mediaret, utpote qui neutri parti suspectus existeret, factus est Deus homo, utriusque gerens in una persona naturam. »Mediator enim non est unius, Deus autem unus est ;« simul in unum diues et pauper, sacerdos et hostia, iudex et aduocatus: »Aduocatum enim habemus apud Patrem Iesum Christum iustum, qui interpellat pro nobis; et ipse est propitiatio pro peccatis nostris ;« qui exaudit in omnibus pro sua reuerentia . Ipse rogat se, et ipse seipsum exaudit. Ipse seruus rogat se Dominum, ipse Deus exaudit se hominem.

Nouum fecit in munere, quia Deus factus est homo,  ut homo fieret Deus. Deus de celis ad terras descendit, ut homo de terris ad celos ascenderet. Deus factus est seruus, ut homo fieret liber. Deus factus est mortalis, ut homo fieret immortalis. Deus factus est pauper, ut homo fieret diues. »Tantum Deus dilexit mundum, ut Filium suum unigenitum daret pro mundo .« Nam »proprio Filio suo non pepercit Deus, sed pro nobis omnibus tradidit illum .«---»uix pro iusto quis moritur; nam pro bono quis mori audeat? Commendat autem suam caritatem Deus in nobis, quoniam cum adhuc peccatores essemus, Christus pro nobis mortuus est; et cum inimici essemus, reconciliati  sumus Deo per mortem ipsius .« Ecce nouum illud innouatum et innouans, quod fecit Dominus super terram, quando femina circumdedit uirum gremio uteri sui; circumdans illum in utero, a quo circumdabatur in seculo. Femina uirgo, mulier illibata circumdedit Deum uerum, uirum perfectum, qui »attingit a fine usque ad finem fortiter, et disponit omnia suauiter ;« qui per prophetam dicit: »Celum et terram ego impleo .« Et ad quem dicit Propheta: »Si ascendero in celum, tu illic es; si descendero ad infernum, ades .« Super omnia non elatus, subter omnia non prostratus; inter omnia non inclusus, extra omnia non exclusus. Cetere mulieres concipiunt infantes, hec autem femina circumdedit uirum  gremio uteri sui. Tunc tempus produxit eternitatem, locus concepit immensitatem, numerus comprehendit infinitatem. Ergo »cantate Domino canticum nouum, quia mirabilia fecit Dominus.« Ut autem nouo Regi canticum nouum digne cantare possitis, »exuite ueterem hominem cum actibus suis, et induite nouum, qui secundum Deum creatus est .«---»Expurgate uetus fermentum, ut sitis noua conspersio. Non in fermento ueteri, neque in fermento malitie et nequitie, sed in azymis sinceritatis et ueritatis :« ipso prestante, qui est super omnia Deus benedictus in secula.



SERMO III. IN EADEM SOLEMNITATE. De tribus Christi natiuitatibus, quas in missis tribus in festo nati Domini representat Ecclesia; et de sex Christi nominibus, et cur non sint plura aut pauciora.


 Puer natus est nobis et filius datus est nobis, et uocabitur nomen eius Admirabilis, Consiliarius, Deus, Fortis, Pater futuri seculi, Princeps pacis .

Sicut tres in Christo substantias fides catholica confitetur, diuinitatem, carnem, et spiritum; ita tres in ipso natiuitates Scriptura sacra testatur, diuinam ex Patre, carnalem ex matre, spiritualem in mente. Ex Patre nascitur Deus, de matre natus est caro, in mente nascitur spiritus. Ex Patre uia, de matre ueritas, in mente uita. »Ego sum, inquit, uia, ueritas et uita .« Ex Patre nascitur semper, de matre natus est semel, in mente nascitur sepe. O mira nouitas, et nouum miraculum! ut idem ipse nascatur, et semper, et semel, et sepe. De Patre nascitur semper, quoniam illa generatio est  eterna. De qua Pater inquit ad Filium: »Ante luciferum genui te .« Christus enim est »Dei uirtus et Dei sapientia ,« primogenita ante omnem creaturam, que de se dicit per Salomonem: »Priusquam fierent abyssi, ego iam concepta eram; ante colles ego parturiebar :«  nam »in principio erat uerbum, et uerbum erat apud Deum, et Deus erat uerbum .« De matre natus est semel, quoniam illa generatio est humana, de qua dicit propheta: »Ecce uirgo in utero concipiet, et pariet filium ;« et alibi: »Nouum faciet Dominus super terram, femina circumdabit uirum gremio uteri sui .« Nam »uerbum caro factum est, et habitauit in nobis .« In mente nascitur sepe, quoniam illa generatio est gratuita; de qua dicit Scriptura: »Timentibus Deum orietur sol iustitie .« »Sto, inquit, ad ostium et pulso; si quis aperuerit mihi, introibo ad illum, et cenabo cum illo, et ipse mecum .« Secundum natiuitatem eternam Christus habet patrem sine matre; secundum  humanitatem Christus habet matrem sine patre; secundum gratuitam Christus habet patrem et matrem, ipso attestante, qui ait: »Quicumque fecerit uoluntatem Patris mei, qui in celis est, ipse meus frater, soror et mater est .«

Has tres Christi natiuitates in tribus missis hodie  representat Ecclesia. Primam, in missa que cantatur in nocte; secundam, in missa que cantatur in aurora; tertiam, in missa que cantatur in die. Aeterna quippe natiuitas est prorsus occulta, ut de ea dicat propheta: »Generationem eius quis enarrabit? « Ad quod significandum prima missa cantatur in nocte. Quia carnalis natiuitas partim est occulta, partim manifesta: occulta quantum ad modum, manifesta quantum ad factum; quod admirans uirgo dixit ad angelum: »Quomodo fiet istud, quoniam uirum non cognosco?« Et respondit illi angelus: »Spiritus sanctus superueniet in te, et uirtus Altissimi,« etc.  Ad quod significandum secunda missa cantatur in aurora. Spiritualis autem natiuitas est clarius manifesta, Christo  manifestante, qui ait: »Si quis diligit me, sermonem meum seruabit .« Christus enim per affectum concipitur, per effectum nascitur, per profectum nutritur. Ad quod significandum tertia missa celebratur in die.

Puer ergo natus est nobis; sed de Patre natus est nobis ad creationem, in mente ad iustificationem, ex matre ad saluationem: ad creationem, ut naturam daret; ad iustificationem, ut daret gratiam; ad saluationem, ut daret gloriam. Ad creationem ergo natus est de Patre nobis, iuxta quod legitur: »Dixit Deus: Fiat lux ,« id est uerbum protulit, hoc est Filium genuit, per quem fecit lucem. Nam »omnia per ipsum facta sunt, et sine ipso factum est nichil .« Ad iustificationem nascitur  nobis in mente, iuxta quod legitur; »Timentitibus Deum orietur sol iustitie,« id est lux que iustificat, illa uidelicet, »que illuminat omnem hominem uenientem in hunc mundum .« Ad saluationem natus est nobis ex matre, iuxta quod legitur: »Paries quidem filium, et uocabis nomen eius Iesum .«---»Ipse enim saluum faciet populum suum a peccatis eorum .«

Et filius datus est nobis. Nobis autem datus est a Deo, ut Deo redderetur a nobis pro debito. Inter Deum enim et hominem grauis erat inimicitiarum discordia, quoniam homo peccando seruum subtraxit et abstulit Domino, quem tradidit et subiecit diabolo. Pax igitur inter eos rationabiliter fieri non  poterat, nisi damnum quod intulerat, restauraret. Homo uero nichil habebat quod digne Deo recompensaret pro damno, quia si quid de rationabili redderet creatura pro rationali sublata substantia, minus esset, sed hominem non poterat digne restituere, quia iustum et innocentem sustulerat, et neminem nisi peccatorem inueniebat. uidens itaque Deus hominem sua uirtute non posse iugum damnationis euadere, primo preuenit eum per solam misericordiam, ut deinde liberaret etiam per iustitiam. Ut ergo Deus placari posset ab homine, dedit Deus homini gratis quod homo ex debito redderet Deo. Dedit igitur hominem homini, quem restitueret homo [al. Deus] pro homine; qui ut recompensatio  digna fieret, priori non solum esset equalis, sed maior. Quocirca »uerbum caro factum est,« ut daretur hominibus Deus homo, sicut predixerat Isaias: Puer natus est nobis, et filius datus est nobis. Filius spiritualiter, iuxta quod dicit Apostolus: »Proprio Filio suo non pepercit Deus, sed pro nobis omnibus tradidit illum ;« et iterum: »Cum uenit plenitudo temporis, misit Deus Filium suum, natum de muliere, factum sub lege ;« ut Deus, qui in sapientia sua mundum creauerat, secundum illud: »Omnia in sapientia fecisti, Domine ,« ipse mundum in eadem sapientia recrearet. Hec est mulier euangelica , que accendit lucernam, ut drachmam decimam, que perdita fuerat, inueniret. Proprium  sibi filiationis nomen reseruans, ut qui erat in deitate Dei Filius, idem fieret in humanitate hominis Filius. Puer ergo natus est nobis, ut nos renascamur; et filius datus est nobis, ut nos redimamur. Ut renascamur in gratiam, et redimamur in gloriam; ut renascamur ex aqua, et redimamur in sanguine: quia »Nisi quis renatus fuerit ex aqua et Spiritu sancto, non intrabit in regnum Dei ; et: »Redempti sumus non corruptibilibus auro et argento, sed pretioso sanguine Agni immaculati .«

Et uocabitur nomen eius Admirabilis. Sex huius pueri nomina numerantur, nec pauciora, nec plura. Scitis enim, fratres et filii, quia secundum arithmeticas rationes numerorum, alius est diminutus, alius  perfectus, alius superabundans. Diminutus est, cuius partes aggregate minorem summam constituunt, ut octonarius: cuius partes sunt quaternarius, que est medietas, et binarius, que est quarta, et unitas, que est octaua; que simul aggregate reddunt septenarium. Perfectus est ille, cuius partes aggregate reddunt eamdem summam, ut senarius; cuius partes aggregate sunt trinarius, que est medietas, et binarius, que est tertia, et unitas, que est sexta; que simul aggregate reddunt eamdem summam, id est senarium. Superabundans est ille, cuius partes aggregate maiorem summam constituunt, ut duodenarius; cuius partes aggregate sunt senarius, que est medietas, et quaternarius, que est tertia, et ternarius, que est quarta,  et binarius, que est sexta, et unitas, que est duodecima; que simul aggregate maiorem summam constituunt, id est sedenarium. Quia ergo puer hic Deus est, cui nomina ista conueniunt, et in Deo nichil est diminutum, tanquam infirmum; nichil est superabundans, quasi superfluum: sed totum est omnino perfectum, uelut eternum; idcirco hec nomina, que sibi secundum naturam diuinam conueniunt, sub perfecto numero designantur. Deo namque nichil accedit, ut aliquid superabundet in illo, nec ab eo quidquam recedit, ut aliquid diminuatur ab ipso: sed idem ipse semper existit, non habens in se quidquam diuersum, sicut non habet aduersum: nec habet quidquam uarium, sicut nec  contrarium: non habet in se, nisi se: nec aliud est habens ab habito, nec aliud habitum ab habente: licet ipsius habentis nullius sit habitus, nec alicuius habitus ipse sit habens, nisi quod »in similitudinem hominum factus, habitu inuentus est ut homo .« Propter quod ipse de se per prophetam testatur: »Ego sum Deus, et non mutor .« Porro cum tres numeri sint perfecti, primus, infra primum limitem, id est infra denarium, uidelicet sex; secundus, infra secundum limitem, id est centenarium, uidelicet XXuIII; tertius, infra tertium limitem, id est millenarium, uidelicet quadringenta nonaginta sex, cur potius sub hoc tantum perfecto numero, uidelicet senario, nomina designantur? An ideo quia »Deus spiritus est  ,« et ideo summe simplex? Quocirca ne multiplicitas ista nominum aliquid in eo compositum designaret, sub eo numero comprehenditur, qui solus perfectus est in monadibus, id est inter simplices numeros, qui est senarius; unde sexto die perfecit Deus celum et terram, et omnem ornatum eorum . Et cum in plenitudine temporis sexta uenisset etate, sexto die sub hora sexta genus redemit humanum. uocabitur ergo nomen eius Admirabilis. uere gloriosus Deus in sanctis suis, mirabilis in maiestate, faciens prodigia; de quo secundum humanitatem dicitur in Euangelio: quoniam »mirabantur omnes super doctrina et responsis eius, et super his que gloriose fiebant ab eo .« Ad quem spiritualiter dicitur: »Innoua  signa, et immuta mirabilia .« Et uocabitur nomen eius Consiliarius, quia consilium pacis inuenit, sicut ipse testatur: »Ego cogito cogitationes pacis, et non afflictionis ;« de quo dicit Propheta: »Consilium Domini manet in eternum, cogitatio cordis eius in seculum seculi .«---»O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! Quis cognouit sensum Domini, aut quis consiliarius eius fuit? « Et uocabitur nomen eius Deus. Hic ergo puer Deus, Fortis uocatur. Nomen ergo Diuinitatis multis modis accipitur in Scripturis. Substantiue, secundum naturam; adoptiue,  secundum gratiam; potestatiue, secundum officium; usurpatiue, secundum uitium. Secundum naturam, ut: »Audi, Isrel: Deus tuus, Deus unus est ;« secundum gratiam, ut: »Ego dixi: Dii estis, et filii Excelsi omnes ;« secundum officium, ut: »Diis non detrahes, et principem populi tui non maledices ;« secundum uitium, ut: »Omnes dii gentium demonia .« Hic autem puer uocatur Deus substantiue, secundum naturam. Ut autem confundatur hereticus, et erubescat Iudeus, producantur in medium testimonia, tam de ueteri, quam de Nouo Testamento, ut rota contineatur in rota, et basis sit in columna. Quoniam »in ore duorum uel trium testium stat omne uerbum ,« dicat ergo  Ioannes: »In principio erat uerbum, et uerbum erat apud Deum, et Deus erat uerbum .« Dicat Thomas: »Dominus meus, et Deus meus .« Dicat Paulus: »Cum in forma Dei esset, non rapinam arbitratus est esse se equalem Deo .« Dicat Dauid: »Unxit te Deus, Deus tuus, oleo letitie, pre consortibus tuis .« Dicat Ieremias: »Hic est Deus noster, et non estimabitur alius preter ipsum. Post hec in terris uisus est, et cum hominibus conuersatus est .« Dicat et Habacuc: »Ego in Domino gloriabor, et exsultabo in Deo Iesu meo. « Nam quia uoluit homo esse sicut Deus, iuxta quod serpens ille promiserat: »Eritis sicut dii, scientes bonum et malum , oportuit ut Deus fieret  homo. Iuxta quod dicit Apostolus, quia »in similitudine hominum factus est, et habitu inuentus ut homo ;« ut quantum fuit superbie uitium, tanta fieret uirtus humilitatis.

Et uocabitur nomen eius Fortis. »Quis est iste Rex glorie? Dominus fortis et potens, Dominus potens in prelio .« Ipse enim est sapientia, que uincit malitiam. »Altinget ergo a fine usque ad finem fortiter, et disponit omnia suauiter .« Sapientia Christus est; de qua dicit Apostolus: »Christus est Dei uirtus, et Dei sapientia .« Hic a fine usque ad finem, id est ab empyreo usque ad infernum, attingit fortiter, deiiciendo superbos angelos de empyreo, et educendo iustas animas de inferno; et omnia, id est media,  que sunt inter empyreum et infernum, disponit suauiter, redimendo miseros, et iustificando peccatores. Hic est uerus Dauid, manu fortis, qui uicit ursum, superauit leonem, prostrauit Philisteum . Hic est uerus Samson, qui catulum leonis occidit, mille uiros mandibula asini interfecit, portas Gaze cum suis postibus asportauit , hic fortior superueniens fortem superauit armatum . Et uocabitur nomen eius Pater futuri seculi. Sic Pater, et dator, sicut ipse testatur in Euangelio: »Pater uester celestis dabit spiritum bonum petentibus se .« uenit enim dare fidelibus, non presentia, sed futura; non terrena, sed celestia; non transitoria, sed eterna; non solum,  sed polum; non mundum, sed celum: ut futuri seculi Pater hereditatem paternam filiis suis largiatur. Propter quod docuit nos orare: »Adueniat regnum tuum .«---»Regnum, inquit, meum non est de hoc mundo .« In cuius utique regno est uita sine morte, dies sine nocte, certe sine forte; ubi erit securitas sine timore, iucunditas sine dolore, tranquillitas sine labore; ubi erit pulchritudo sine deformitate, fortitudo sine debilitate, rectitudo sine peruersitate; ubi erit caritas sine malitia, ueritas sine fallacia, felicitas sine miseria; ubi erit gaudium, quod »nec oculus uidit, nec auris audiuit, nec in cor hominis ascendit .« Et uocabitur nomen eius Princeps pacis. »Ipse est enim pax Dei, que exsuperat  omnem sensum ;«---»ipse pax nostra, qui fecit utraque unum :« in uno nouo homine faciens pacem, pacem his qui prope, et pacem his qui longe: in cuius natiuitate celestis militie multitudo psallebat: »Gloria in altissimis Deo, et in terra pax hominibus bone uoluntatis .« Qui circa passionem dixit apostolis: »Pacem relinquo  uobis, pacem meam do uobis, non quomodo mundus dat, ego do uobis ;« et post resurrectionem dixit eisdem: »Pax uobis,« iterum dicens eis: »Pax uobis ;« propter pacem temporis et pacem eternitatis; ad quam ipse nos perducat, qui est super omnia Deus benedictus in secula seculorum. Amen.



SERMO Iu. IN CIRCUMCISIONE DOMINI.


 Postquam consummati sunt dies octo, ut circumcideretur puer, uocatum est nomen eius iehsu: quod uocatum est ab angelo, priusquam in utero conciperetur .

Quia circumcisum de circumciso uerbum uerbo audistis, et nos de hoc circumciso uerbo uerbum aliquod circumcisum dicamus. Hoc est enim uerbum abbreuiatum, quod fecit Dominus super terram , uerbum quod misit in Iacob et cecidit in Isrel ; uerbum quod utinam in corde nostro fructuosum existat, et de ore nostro uacuum non recedat. Circumcisus est ergo Christus, ut Christianus circumcideretur in spiritu: quoniam, ut ipse ait: »Spiritus est qui uiuificat, caro autem non prodest quidquam .« Propterea dicit propheta: Circumcidite  corda uestra, et non corpora uestra . Et, ut inquit Apostolus: »Circumcisio cordis est in spiritu non in littera, cuius laus non est ex hominibus, sed ex Deo .« Debuit autem circumcisionis mysterium obseruari, donec substitueretur sacramentum baptismi; quia qui modo clamat in Euang.: »Nisi quis renatus fuerit ex aqua et Spiritu sancto, non intrabit in regnum Dei ;« olim clamabat in lege: »Masculus, cuius caro preputii incisa non fuerit, peribit de populo suo .« uenturus ergo Christus »in propria,« quia »sui eum non receperunt ,« debuit circumcidi, ne contra ipsum Iudei circumcisionem reciperent »ad excusandas excusationes in peccatis ,« et dicerent: Incircumsisus es, perire debes de populo tuo; transgressor es legis, nolumus te contra legem audire. Quapropter ipse dicebat: »Non ueni soluere legem, sed adimplere .« Circumcisus est ergo Christus tantum in corpore, quia nichil habuit quod circumcideretur in corde: sicut baptizatus est tantum in carne; quia nichil habuit quod baptizaretur in mente. »Qui peccatum non fecit, nec inuentus est dolus in ore eius .« Sed neque peccatum contraxit, quoniam »ascendit Dominus in nubem leuem ,« id est assumpsit carnem a peccatis immunem. Iuxta quod angelus dixit ad uirginem: »Spiritus sanctus superueniet in te; et uirtus Altissimi obumbrabit tibi. Ideoque et quod nascetur ex te sanctum, uocabitur Filius Dei .«

 Postquam consummati sunt aies octo ut circumcideretur puer, uocatum est nomen eius iehsu: quod uocatum est ab angelo, priusquam conciperetur. Hoc nomen iehsu non solum fuit prenuntiatum ab angelo, uerum etiam a propheta predictum: »Ego, inquit, in Domino gaudebo, exsultabo in Deo Iesu meo .« Conuenit ergo nomen eius iehsu persone diuine, secundum naturam humanam; ex quo consequenter infertur quod si est iehsu, est Deus: et si est iehsu, est homo: ac per hoc si est iehsu, est Deus homo, uel homo Deus. Sane hoc nomen iehsu habet duas syllabas, et quinque litteras, tres uocales, et duas consonantes, habet etiam tres inflexiones, per quas declinantur, ut iehsu, Iesu, Iesum, ex quibus componitur hoc uerbum:  Sum. Due igitur terminantur in consonantes, et sunt singule singulares: quoniam una est tantum nominatiui casus, altera accusatiui, tertia inflexio desinit in uocali, qua quatuor casibus est communis, genitiuo, datiuo, uocatiuo et ablatiuo. Magnum mysterium, et arduum sacramentum; eruderemus itaque puteum, quia altus est, et hauriamus aquam de fonte Saluatoris . Hoc igitur nomen iehsu duas habet syllabas, quia iehsu duas habet naturas, scilicet diuinam et humanam; diuinam ex Patre, de quo natus est sine matre; humanam de matre, de qua natus est sine patre. Audi naturam diuinam: »In principio erat uerbum, et uerbum erat apud Deum, et Deus erat uerbum .« Audi naturam  humanam: »uerbum caro factum est, et habitabit in nobis .« Audi iterum naturam diuinam: »Ego et Pater unum sumus .« Audi humanam: »Pater maior me est .« De utraque natura dicit Propheta: »Homo factus est in ea, et ipse fundauit eam Altissimus .« Item alius propheta: »Bethleem, ex te exiet dux qui regat populum meum Isrel. Et egressus eius ab initio a diebus eternitatis .« Ecce due sunt syllabe in hoc uno nomine, quia due sunt nature in hac una persona.

Notandum uero quod uocalis est illa, que dat uocem per se, consonans illa, que reddit sonum ex alia. Per tres igitur uocales significatur diuinitas, que cum sit una per se, sonat in tribus personis;  nam »tres sunt qui testimonium dant in celo, Pater, uerbum et Spiritus, et hi tres unum sunt .« Per duas consonantes signatur humanitas, que cum habeat duas syllabas, scilicet carnem et animam, non sonat per se, sed magis cum alia, cuius est iuncta in uirtute persone. Nam sicut anima rationalis et caro unus est homo, ita Deus et homo unus est Christus. Et Deus quidem est, et homo, sed per se sonat in quantum est Deus: non autem per se sonat in quantum est homo, quia diuinitas retinuit ius personalis assumens, sed humanitas non accepit ius personalitatis assumpta, quoniam nec persona personam, nec natura naturam, sed persona naturam assumpsit. Habet autem hoc nomen iehsu illas easdem uocales, quas habet illud  nomen Domini Tetragrammaton, et erat scriptum lamina aurea super frontem pontificali cidari pendente, uidelicet I, E, u, siue Ioth, Eth, uau, quod nomen Dei dicunt ineffabile, unde non audent illud proferre, sed pro eo scribunt et proferunt hoc nomen Adonai: Illud autem constat ex quatuor litteris; I, E, u, E: uel magis ex tribus, quoniam una est geminata. Reuera illud nomen est ineffabile, non quantum ad sonum, sed quantum ad intellectum; quia trinitatis et unitatis mysterium designant tres personas in una substantia, quemadmodum Abraham tres uidisse describitur, et unum legitur adorasse. Duo contra seraphin clamant, alter ad alterum: »Sanctus, sanctus, sanctus, Dominus exercituum .« Inquit ergo Ioannes: »Tres  sunt qui testimonium dant in celo, Pater, uerbum, et Spiritus sanctus. Et hi tres unum sunt.« Et Dominus in Euang.: »Baptizate omnes gentes in nomine Patris, et Filii, et Spiritus sancti .«

Hoc autem nomen tante uirtutis existit, ut peritissimi asserunt Hebreorum, quod si distinguatur in tres dictiones, quelibet illarum significat illud quod totum, ut si dicatur, Ie, Eu, Ue, quelibet nomen est Dei, sicut uidelicet et totum, I, E, Ue: quia mirum, quelibet trium personarum, sicut et ipsa natura, est unus Deus. Media uero littera sola in hoc nomine geminatur, quia media tantum persona geminum habet in Diuinitate respectum. Pater enim  a nullo est factus nec genitus, sed alius est ab eo; solus autem Filius, et est ab alio, et alius ab eo est; Spiritus sanctus ab alio est, et nullus ab eo; solus autem Filius et est ab illo, et alius ab eo est. Bene igitur est in his discretionibus; secunda sumitur tantum a prima, et tertia sumitur a prima pariter et secunda: quia cum prima terminetur in E, uidelicet Ie, secunda inchoatur ab E, uidelicet Eu, et cum secunda terminetur in U, Eu, tertia inchoatur ab u, scilicet ue. Ipsa terminatur in E, a qua incipit secunda, et in qua desinit prima: quoniam in diuinitate Filius est tantum a Patre, sed Spiritus sanctus procedit pariter ab utroque. Licet autem Christus sit et , primus et nouissimus, principium et finis, sole tamen uocales iste non inueniuntur in hoc nomine  iehsu, scilicet et . Sed quare? Quoniam oportuit, cum illud idem significetur per duas syllabas huius nominis, quod per has duas uocales alibi designetur scilicet natura diuina, secundum quam est principium, et natura humana, secundum quam Christus est finis. Nam qui fecit hominem in quantum »uerbum caro factumest et habitauit in nobis,« Christus, secundum Apostolum, est »finis ad iustitiam omni credenti ,« qui de se dicit: »Ego principium, qui et loquor uobis .« Illud autem in hoc nomine iehsu non solum consideratione, sed etiam ueneratione dignissimum inuenitur, quod cum ipsum habeat duas syllabas, prima tantum illarum nomen eius cuius est ipsum, uidelicet Ie, quod sicut predictum nomen est Dei, quia nimirum  cum iehsu habeat duas naturas, una tamen illarum est ipse, id est diuina, que bene designatur in hoc nomine personali iehsu, per illas easdem uocales, ex quibus constat illud nomen essentiale, quod Tetragrammaton dicitur; quoniam illa eadem natura que essentialiter est in tribus personis, plena simul ac tota est in hac una.

Sed forte miraris, quod per tres inflexiones declinatur hoc nomen. Attende quod Christus tribus modis inflexit; uelut ita dicam, declinauit seipsum per passibilitatem, patientiam et passionem: per passibilitatem, quam dignanter assumpsit; per patientiam, quam euidenter exhibuit; per passionem, quam libenter excepit: »Oblatus est enim, quia ipse uoluit .« uis audire qualiter iehsu  seipsum inflexit et declinauit? si mihi non credis, Apostolo crede; quia, inquit, »cum in forma Dei esset, non rapinam arbitratus est esse se equalem Deo, exinaniuit se,« hoc est humiliauit, inflexit et declinauit, »formam serui accipiens in similitudinem hominum factus, et habitu inuentus ut homo .« Adhuc etiam magis inflexit et declinauit seipsum, et digito scribebat in terra, et mater eum in presepio declinauit. Propter hoc autem quod adeo se inflexit et declinauit, »exaltauit eum Deus, et dedit illi nomen, quod est super omne nomen, ut in nomine Iesu omne genu flectatur celestium, terrestrium et infernorum .« Redde singula singulis, quia declinauit seipsum, »propterea exaltauit  illum Deus, et dedit illi nomen, quod est super omne nomen;« et quia inflexit seipsum, propterea »flectitur ei omne genu celestium, terrestrium et infernorum.«

Recte igitur ex tribus terminalibus litteris illarum trium inflexionum componitur hoc uerbum: Sum, quod uere ac proprie competit ei secundum excellentissimam gloriam, ut ostendetur hic esse ille, qui se dicit in ueteri lege: »Ego sum qui sum .« Ut intelligas Iesum quasi dicentem: Ego iehsu sum, ego sum Deus; quia iehsu nomen est Dei; ac si diceret: Manifestus ego sum Deus, et non mutor. Hic ipsum expressit in Euangelio, cum dixit: »Antequam Abraham fieret, ego sum ;« et iterum: »Ego sum, nolite timere .«  Harum trium inflexionum due terminantur consonantes, nominatiuus in S, et accusatiuus in M. In tertia uocali, scilicet U, que quatuor casibus est communis, genitiuo, datiuo, uocatiuo, ablatiuo. Per duas consonantes, sicut predictum est, designatur in Christo humana natura, que in duabus substantiis, anima uidelicet et carne, consistit; et Christus secundum humanam naturam, ut ita dicam, nominatiuus et ecusatiuus inuenitur fuisse. Nominatiuus, quantum ad predicationis officium, quod exercuit; accusatiuus, quantum ad passionis supplicium, quod sustinuit: ad predicationis enim officium pertinet, quod ipse dicebat: »Pater, manifestaui nomen tuum hominibus, quos dedisti mihi de mundo .« Ad passionis autem supplicium accedebat,  quod apud Pilatum in multis legitur accusatus. Christus autem, qui uocalis designatur secundum naturam diuinam, quasi genitiuus, datiuus, et ablatiuus, secundum eamdem naturam existit. Genitiuus condit naturam, datiuus exhibet gloriam, uocatiuus clamat gratiam, ablatiuus tollit ad penam. Ex quibus cum duo priora perficit in presenti, et duo posteriora perficit in futuro. Genitiuum enim se ostendit esse, cum ait: »Si ego qui generationem exteris tribuo, sterilis ero ?« nam »Pater meus usque modo operatur et ego operor .« Datiuum se probat esse, cum inquit: »Pacem meam do uobis, pacem relinquo uobis, non quomodo mundus dat ego do uobis .« uocatiuum se ostendit, cum dicit: »uenite,  benedicti Patris mei, percipite regnum, quod uobis paratum est ab origine mundi .« Ablatiuum se ostendit, cum infert: »Ite, maledicti in ignem eternum, qui paratus est diabolo et angelis eius .« Tunc enim aufert malos de medio iustorum, ut tollatur impius, ne uideat gloriam Dei. Quia uero inter consonantes digniores sunt semiuocales  quam mute, idcirco due iste consonantes, S, et M, per quas humana in Christo natura, id est anima designatur et caro, non mute, sed semiuocales existunt; quoniam inter omnes humana natura dignior est in Christo, iuxta quod inquit Psalmista: »Gloria et honore coronasti eum, et constituisti eum super opera manuum tuarum, omnia subiecisti sub pedibus eius .« Licet enim tanto ab angelis minor sit effectus, quanto differentius pre illis nomen hereditauit ; tamen in quantum passibilem carnem assumpsit, paulo minus est ab angelis minoratus, cum angelica natura sit impassibilis. Bene secunda illarum semiuocalium est a liquida, uidelicet M, in casu accusatiuo: quia Christus quasi semetipsum quod passionem mortis  sustinuit , propter quod Apostolus exponens illud uerbum propheticum: »Minuisti eum paulo minus ab angelis, gloria et honore coronasti eum, Domine ,« interdicit eum quod modico quam angeli minoratus est. uidemus Iesum propter passionem mortis gloria et honore coronatum, ut gratia Dei gestaret mortem. Et nota quod sicut apud Hebreos illud ineffabile nomen alio modo describitur, et alio modo profertur; scribitur enim his quatuor litteris, I, E, u, E, et profertur Adonai: sic apud Latinos illud excellentissimum nomen alio modo scribitur, et alio modo profertur. Profertur iehsu, scribitur IHS cum titulo superposito. Expressum mysterium, sed alias exprimendum, quem pertransibunt plurimi, et multiplex erit sententia. Hoc est igitur nomen  sanctum et gloriosum, quod inuocatum est super nos: »Nec est aliud nomen sub celo, in quo nos oporteat saluos fieri ,« nomen suaue, nomen delectabile, nomen amabile, nomen utique salutare, per quod ipse nos saluet Dominus noster iehsu Christus, qui est benedictus in secula seculorum. Amen.



SERMO u. DE RESURRECTIONE DOMINI  .


 Hec dies quam fecit Dominus: exsultemus et letemur in ea .

Cum omnes dies faciat Dominus, quenam dies est tam celebris et solemnis de qua specialiter dicitur: Hec dies quam fecit Dominus, etc.? Hec est dies resurrectionis Dominice, in qua Christus resurgens a mortuis, spem de securitate ac certitudine nobis tribuit ac immortalitatis gloriam resurgendi, ut in quo precessit sublimitas capitis, illuc et corpus humilitatis subsequatur. Licet enim multi ante Christum surrexerint, ipse tamen prior surrexit immortalis et impassibilis; unde dicitur: »Primitie dormientium ,« et: »Primogenitus mortuorum .« Nam Christus resurgens ex mortuis, iam non moritur, mors illi ultra non  dominabitur .« Huius ergo dies sine nocte, uita sine morte, in qua Christus surrexit ex mortuis, et descendens ad inferos mortem absorbuit, et infernum momordit, iuxta quod legitur in propheta: »O mors, ero mors tua; morsus tuus ero, inferne .« Dies autem dicitur sol rutilans super terram, id est claritas eris que prouenit ex sole super terram lucente. Iste sol Christus est, de quo legitur: »Timentibus Deum orietur sol iustitie ,« id est sol qui iustificat, »lux« uidelicet »que illuminat omnem hominem uenientem in hunc mundum .« Qui de se dicit in Euangelio: »Ego sum lux mundi, qui ambulat in die non offendit .« Sol iste in ara crucis occubuit quando iehsu, »inclinato capite,  emisit spiritum .« De cuius occasu dicitur per Psalmistam: »Sol cognouit occasum suum ;« quem etiam sol materialis agnoscens, suum submersit splendorem. Nam »ab hora sexta« in qua crucifixus est Dominus, »usque ad oram nonam,« in qua spiritum emisit, »tenebre facte sunt super uniuersam terram , et sol obscuratus .« Cum autem die tertia resurrexit, dies noua mundo reluxit, quia »Deus Dominus illuxit nobis .«

Duodecim enim sunt hore diei; et hec dies, id est claritas resurrectionis Dominice, duodecim habet horas, id est duodecim apparitiones ipsius Domini resurgentis, quibus eius resurrectio clarissime comprobatur. Prima siquidem hora fuit,  quando apparuit Marie Magdalene estimanti eum esse hortulanum, et dixit ei: »Noli me tangere, nondum enim ascendi ad Patrem meum .« Secunda hora fuit, quando apparuit mulieribus et dixit illis: »Auete; ille autem accesserunt et tenuerunt pedes eius, et adorauerunt eum .« Tertia hora fuit, quando apparuit Petro. Quarta hora fuit, quando apparuit duobus discipulis euntibus in Emmaus in specie peregrini, et agnouerunt eum in fractione panis. Quinta hora fuit, quando apparuit undecim discipulis, absente Thoma, stans in medio eorum, et dixit: »Pax uobis, nolite timere .« Sexta fuit, quando apparuit iterum discipulis suis, et Thomas erat cum eis, et ostendit eis manus et  latus. Septima fuit, quando manifestauit se discipulis ad mare Tiberiadis stans in littore maris, dixitque illis: »Mittite in dextrum nauigii rete, et inuenietis .« Octaua fuit, quando apparuit undecim discipulis in Galilea in monte ubi constituerat illis iehsu, et dixit illis: »Data est mihi omnis potestas in celo et in terra .« Nona fuit, quando recumbentibus undecim discipulis apparuit illis iehsu, et exprobauit incredulitatem illorum et durum cor, quia iis qui uiderant eum resurrexisse a mortuis non credebant. Decima hora fuit, quando eduxit eos foras in montem Oliueti uersus Bethaniam, et »uidentibus illis eleuatus est, et nubes suscepit eum ab oculis eorum .«

Fuerunt et alie due hore in quibus apparuit,  ut duodenarius horarum numerus compleretur, de quibus dicit Apostolus: »uisus est plus quam quingentis fratribus simul, deinde Iacobo .« Sed he due hore in Euangelio non leguntur, nisi quod legitur in Euangelio, quod appellatur secundum Hebreos, quod cum Dominus dedisset sindonem seruo sacerdotis, uenit ad Iacobum, et apparuit ei. Iurauerat enim Iacobus se non comesurum panem ab illa hora qua biberat calicem Domini, donec uideret Dominum a dormientibus resurgentem. Nouissime autem tanquam abortiuo uisus est et Paulo; sed hec apparitio facta fuit postquam ascendit in celum, et due ideo non pertinent ad horas diei. uerisimile tamen est ut ante omnes apparuerit gloriosissime sue matri, licet in Euangelio  non legatur, ut quam pre ceteris mors filii contristauerat, ante ceteros ipsam ipsius resurrectio iucundaret. Ad quod forsitan designandum hodierna statio in hac eius basilica celebratur.

Possunt hore aliter designari secundum distinctionem quinque horarum, quas Dominus assignauit in Euangelio , quando Dominus misit operarios in uineam suam, uidelicet mane, hora tertia, sexta, nona, undecima, sub quibus comprehenduntur alie septem hore, ut undecim sint hore diei. Hora itaque prima fuit manifestatio Dominice resurrectionis facta per testimonium angelorum; et hec sub se continet horas duas, unam quando »angelus Domini descendit de celo, et accedens reuoluit lapidem, et resedit super eum  ;«---»et respondens angelus mulieribus ait: Nolite expauescere; Iesum Nazarenum queritis crucifixum, surrexit, non est hic .« Altera quando Maria Magdalene »inclinauit se et prospexit in monumentum, et uidit duos angelos in albis sedentes, unum ad caput et unum ad pedes, ubi positum fuerat corpus Iesu .«---»Et ecce duo uiri astiterunt iuxta illas in ueste fulgenti, et dixerunt ad illas: Quem queritis? uiuentem cum mortuis? non est hic, sed surrexit .« Cum igitur in ore duorum uel trium testium stet omne uerbum , constat quod in hoc testimoniis angelorum est credendum.

 Tertia hora fuit manifestatio resurrectionis Dominice facta per comestionem ciborum; nam phantastica putaretur, quasi facta per artem magicam et non per uirtutem diuinam. Nam corpus phantascice suscitatum non potest comedere cibum; unde cibi comestio uerissime resurrectionis est certissimum argumentum. Ad quod utique designandum Ioannes euangelista describit, quod in cena quam ante sex dies pasche fecerunt cum Iesu in Bethania, ubi fuerat Lazarus mortuus, ipse Lazarus mortuus erat unus ex discumbentibus . Et cum Dominus resuscitasset puellam, precepit ut darent illi manducare . uerum hec manifestatio comprehendit sub se tres horas; quando dixit apostolis: »Habetis aliquid quod manducetur? at  illi attulerunt partem piscis assi et fauum mellis. Et cum manducasset coram eis, assumens reliquias dedit eis .« Alteram quando septem discipuli descenderunt de naui in terram, et uiderunt prunas positas et piscem superimpositum et panem, dixitque illis: »uenite, prandete, et nemo discumbentium audebat eum interrogare: Tu quis es? scientes quia Dominus est .« Tertiam quando recumbentibus undecim apparuit illis iehsu, »et conuescens precepit eis ab Ierosolymis ne discederent, sed exspectarent promissionem Patris .« Sexta hora fuit manifestatio resurrectionis Dominice facta per ostensionem miraculorum. Et hec similiter continet sub se tres horas: primam quod, resurgente eo, »multa corpora sanctorum  qui dormierant, resurrexerunt, et uenerunt in sanctam ciuitatem, et apparuerunt multis .« Alteram quando »terre motus factus est magnus. Angelus enim Domini descendit de celo, et accedens reuoluit lapidem, et sedit super eum; pre timore autem eius exterriti sunt custodes, et facti sunt uelut mortui .« Aliam quando ad uerbum Domini discipuli miserunt in dextrum nauigii rete. Cum ad discipulos ianuis clausis intrauit, et baiulis nubibus in celum ascendit profecto ingressus, et ascensus huius non tam mirabilis quam naturalis in corpore glorificato uidetur fuisse propter subtilitatem et agilitatem, quas corpus glorificatum naturaliter habet.

Nona hora fuit manifestatio resurrectionis Dominice  facta per demonstrationem plagarum, quas Christus reseruauit in corpore impassibili, et eas ostendit discipulis ut crederent ipsum eumdem resuscitatum a morte, quem nouerant plagatum in cruce. Ipsa uero sub se continet duas horas; unam quando dixit apostolis: »uidete manus et pedes meos, quia ipse sum; palpate et uidete, quoniam spiritus carnem et ossa non habet sicut me uidetis habere. Et cum dixisset, ostendit eis manus et latus et pedes .« Alteram quando dixit Thome: »Infer digitum tuum huc, et uide manus meas, et affer manum tuam et mitte in latus meum, et noli esse incredulus sed fidelis .«

Undecima hora huius diei fuit manifestatio resurrectionis  Dominice facta per expositionem Scripturarum.  Hec similiter sub se continet horas duas: unam quando discipulis dixit in uia: »O stulti et tardi corde ad credendum in omnibus que locuti sunt prophete! nonne hec oportuit pati Christum, et ita intrare in gloriam suam? Et incipiens a Moyse et omnibus prophetis exposuit illis Scripturas que de ipso erant .« Alteram quando dixit apostolis: »Hec sunt uerba que locutus sum ad uos cum adhuc essem uobiscum, quia necesse est impleri omnia que scripta sunt in lege Moysi et prophetis de me. Tunc aperuit illis sensum ut intelligerent scripturas, et dixit eis: Quoniam sic scriptum est; et sic oportebat Christum pati, et resurgere a mortuis die tertia .«

Ecce dupliciter exposuimus duodecim horas huius  uotiue ac festiue diei, ut ex istis horis dies naturalis consistat, uiginti quatuor habens horas, quam fecit Dominus ut exsultemus et letemur in ea. Exsultemus in corde, ac letemur in corpore, secundum quod legitur: »Cor meum et caro mea exsultauerunt in Deum uiuum .« Exsultat cor quando cognoscit se a prauis cogitationibus liberatum; letatur corpus, quando sentit se ab immundis operibus expiatum. Non enim est impiis gaudere, dicit Dominus , »nec est pax ossibus a facie peccatorum .« Et ideo si diem Dominice resurrectionis digne cupimus celebrare, corda et corpora nostra mundemus, ut salubriter exsultemus et letemur in ea; ipso  prestante, qui cum Patre, etc.



SERMO uI DOMINICALIS  .


 Duo homines ascenderunt in templum ut orarent, unus Phariseus et alter publicanus .

Licet Phariseus in templum ascenderet ut oraret, sed commendauit se ipsum, et proximum accusauit. Se uero commendauit de tribus, de iustitia singulari, unde: Non sum sicut ceteri hominum; de abstinentia corporali, unde: Ieiuno bis in Sabbato; de cultura legali, unde: Decimas do omnium que possideo. Proximum autem accusauit de tribus, de adulterio, iniustitia et rapina; unde, cum de sua commendatione dixisset: Non sum sicut ceteri hominum: raptores, adulteri et iniusti, statim de proximi accusatione subiunxit; sicut et hic publicanus raptor, adulter iniustus. Sed more superbi uolens  se singulariter et arroganter preferre uniuersis, premisit: Non sum sicut ceteri hominum; ac si diceret: Ego solus sum iustus, ceteri sunt iniusti. Non reprehenditur Phariseus quod gratias egit  Domino quod non est raptor, adulter et iniustus, uel quod bis ieiunat in Sabbato, et decimas dat de uniuersis que possidet, sed quia superbe se iactat quod non sit sicut ceteri hominum, causa qua ipse sit singulariter iustus. Per Sabbatum enim intelligitur hebdomada iuxta consuetudinem Hebreorum, quia Sabbatum denominant ceteros dies, ut prima Sabbati, et sic reliquos; ut intelligatur bis in Sabbato, id est in hebdomada.

Non sic sentiebat Apostolus, qui dicebat: »Nihil mihi conscius sum, non tamen in hoc iustificatus sum .« Nam et Psalmista testatur: »Delicta quis intelligit?«  Propterea deprecatur: »Ab occultis meis munda me, Domine  .« Salomon quoque ait: »Quis potest dicere: Mundum est cor meum, et purus sum a peccato?«  Nam »si dixerimus quoniam peccatum non habemus, ipsi nos seducimus, et ueritas in nobis  non est ,« quoniam »in multis offendimus omnes .« Audi, arrogans Pharisee, qui te de iustitia iactas temere, beatum Iob de se ipso humiliter protestantem: »Si simplex, inquit, fuero .« Hoc ipsum ut iactat affirmes, quod non sis sicut ceteri hominum, raptor, adulter et iniustus. Prudentius quidem egisses si te humiliter accusasses iuxta sententiam Sapientis: »Iustus, inquit, in principio accusator est sui .« Nam qui se accusat, Deus illum excusabit; et qui se excusat, Deus illum accusabit. In humano quippe iudicio qui peccatum suum confitetur  , iuxta illud: »Dic tu iniquitates tuas ut iustificeris .« Unde in Psalmo: »Confitebor aduersum me iniustitiam meam Domino, et tu remisisti impietatem  peccati mei .«

Certe inter accusatorem et reum in hac parabola controuersia coram iudice uentilatur; accusator est Phariseus, publicanus est reus humilis et deuotus, iudex iustus et uerax. Ille tanquam superbus et arrogans ait: Non sum sicut ceteri hominum: raptores, iniusti. Addidit, sicut etiam hic publicanus. Iste sicut humilis et deuotus stans a longe nec oculos suos uolebat ad celum leuare, sed percutiebat pectus suum dicens: Deus, propitius esto mihi peccatori. Iudex autem tanquam iustus et uerax, auditis confessionibus partium, cause sententiam promulgauit: Amen dico uobis, descendit hic iustificatus in domum suam ab illo. Sententie causam expressit:  quoniam omnis qui se exaltat humiliabitur, et qui se humiliat exaltabitur. Iste confitetur se peccatorem, et Deus dimittit illi peccatum, Nam »Deus superbis resistit, humilibus autem dat gratiam .« In tribus publicanus iste specialiter commendatur, quod a longe stabat, quod oculos leuare nolebat, quod pectus suum percutiebat; per que, tria illa notantur que sunt necessaria penitenti, uidelicet pudor, timor et dolor. Ex pudore namque a longe stabat, ex timore oculos non leuabat, ex dolore pectus percutiebat. Ergo erubescit, expauescit et ingemiscit, propter turpitudinem, multitudinem et magnitudinem peccatorum. Et ideo de sua diffidens iustitia, et de diuina confidens misericordia breuiter orat: Deus, inquit, propitius esto mihi peccatori.  Sed breuis oratio longam indulgentiam promeretur, quia descendit hic iustificatus in domum suam ab illo.

In percussione pectoris tria sunt que debent notari, ictus, sonus et tactus: per que, tria illa significantur que sunt in uera penitentia necessaria, uidelicet cordis contritio, quam significat ictus; oris confessio, quam significat sonus; operis satisfactio, quam significat tactus. Et ideo penitentes solent et debent percutere pectus. Tu ergo, quicunque es, Christiane, disce cum in templum ascenderis, non iactanter et superbe iactare te ipsum, uel proximum accusare, sed laudare deuote ac humiliter supplicare, tuam malitiam accusando cum pudore  uel timore pariter ac dolore, propter tuorum multitudinem ac magnitudinem peccatorum, ut et tu a Deo per humilem penitentiam ueram indulgentiam consequaris, huius exemplo qui descendit in domum suam iustificatus ab illo; non quod per illum iustificatus sit iste, quin potius accusatus, sed quia comparatione illius iste iustus apparuit, siue minus iniustus  . Quemadmodum ad Ierusalem dicitur per prophetam: »Porta confusionem tuam, quia uicisti sorores tuas peccatis tuis, sceleratius agens ab eis; iustificate sunt enim a te .« uel ab illo remanente in excelso superbie, iste separatus descendit in domum suam, ut intra humilitatis domicilium habitaret iustificatus a Deo.

 uerum caue prudenter, ne forte cum audis condemnatum a Domino Phariseum, intelligas eum peccasse quia decimas dabat omnium que possidebat, uel quia bis in Sabbato ieiunabat. Non quidem peccatum in his, cum bonum sit de omnibus dare decimas, sicut etiam bonum est bis in Sabbato, id est in hebdomada, ieiunare, sed ex eo maxime quod se superbe iactauit, quod non esset sicut ceteri hominum: raptor, adulter, iniustus. Per quod manifeste comprobatur quod maius est peccatum arrogantia uel superbia, quam adulterium uel rapina. De omnibus igitur que possidentur, id est percipiuntur, dande sunt decime, non solum de maioribus sed etiam de minoribus; iuxta quod alibi ueritas  ait: »ue uobis Phariseis, qui decimatis mentham et rutam, et omne olus, et pretermittitis iudicium et caritatem Dei! Hec autem oportuit facere, et illa non omittere .« Illud etiam diligenter attende, quod licet Phariseus esset arrogans et superbus, non tamen in tantam proruperat audaciam uel superbiam, ut a se fateretur existere bona sua; sicut ii qui dixisse leguntur: »Labia nostra a nobis sunt, quis noster Dominus est? « Sed ea potius recognoscebat ab illo, a quo »omne datum optimum et omne donum perfectum desursum est, descendens a Patre luminum .« Unde et illi de bonis suis gratias referebat. Quare illorum est uesania penitus aspernenda, qui presumunt asserere se homines esse factos a Deo,  sed bonos a se, Deo attribuentes naturam, et sibi ascribentes uirtutem.

Stans a longe publicanus nec oculos audebat ad celum leuare, sed percutiebat pectus suum, dicens: Deus, propitius esto mihi peccatori. Quoniam plerosque uestrum oportet sequi exemplum humilis publicani, instruamur cur publicanus iste a longe stabat, et in celum aspicere non audebat. Aestimo quidem quod si fuisset interrogatus, protinus respondisset: Ideo a longe sto quia confundor et erubesco; in celum suspicere uereor, et expauesco ad altare accedere, propter quatuor maxime causas quas per ordinem explicabo. Prima siquidem causa  est quod sum fedus et fetidus nefariis et nefandis maculis peccatorum, ita ut abominabilior et immundior sit anima mea quam caro leprosa. Ego sum quippe sepulcrum deforis dealbatum, intus autem plenum omni spurcitia et ossibus mortuorum . Egos um quatriduanus mortuus fetens in monumento , imo, ut ita loquar, quadrietanus, quia per quatuor iam etates ab infantia usque ad senectutem in sepulcro consuetudinis praue fetorem turpissimum conuersationis emisi, quasi iumentum in stercore computrescens , bene mortuus; quoniam a uera uita, id est a Deo, penitus separatus; et ideo a longe sto, quoniam erubesco et pauesco appropinquare, ne feditatis fetore diuinam magis maiestatem offendam. Quare »tota  die uerecundia mea contra me est, et confusio faciei mee cooperuit me .«

Causa uero secunda est, quia ingratus et indeuotus sum Deo pro omnibus omnino bonis et donis mihi concessis et collatis ab eo. Omnia enim dona siue corporalia siue spiritualia siue naturalia sunt gratuita, et quod sum, et quod uiuo, et quod moueor, ab ipso recepi, a quo »omne datum optimum et omne donum perfectum desursum est, descendens a Patre luminum.« Et ego semper rependi eis offensas pro gratia, maleficia pro beneficiis, iniuriam pro honore, homo Deo, seruus domino, factura factori, immemor et ingratus illius inestimabilis gratie, quod ipse Deus pro me factus  est seruus, ipse creator pro me factus est creatura, ipse uita pro me sustinuit mortem ut a morte redimeret me ad uitam. Quoniam »cum in forma Dei esset, non rapinam arbitratus est esse se equalem Deo. Semetipsum exinaniuit, formam serui accipiens ac in similitudinem hominis factus, et habitu inuentus ut homo, factus obediens usque ad mortem, mortem autem crucis .« Et ideo a longe sto, quoniam erubesco et pauesco appropinquare, ne propter indeuotionem et ingratitudinem meam diuinam magis maiestatem offendam. Unde »tota die uerecundia mea contra me est, et confusio uultus mei operuit me.«

Tertia uero causa est quod patientia Dei semper sum abusus, diuitias bonitatis et longanimitatis  eius contemnens. Benignitas quippe Dei ad penitentiam me adduxit; sed ego secundum duritiam cordis mei et impenitens cor thesaurizaui mihi iram in die ire et reuelationis iusti iudicii Dei, qui reddet unicuique secundum opera sua . Ipse hactenus inuitauit et exspectauit ut respicecerem et redirem ad eum, et ego me semper ab eo alienaui et elongaui uadens  post uanitates et concupiscentias cordis mei, abiens in regionem longinquam, ubi luxuriose uiuendo substantiam dissipaui , mandata eius contempsi, consilia declinaui; non attendens quod ipse si uellet, posset me solo uerbo destruere, solo nutu deiicere. Certe cum nulla creatura tot et tantas iniurias et offensas tandiu posset equanimiter  sustinere quin se uindicaret de illis, si uindicandi potestatem et opportunitatem haberet, profecto unus creator cognoscitur esse tam patiens; inde omnipotens comprobatur. Ipse mihi dedit tempus penitendi, sed ego abusus sum eo; et ideo sto a longe, quoniam erubesco et pauesco apparere, ne propter grandem abusum et grandem contemptum diuinam magis maiestatem offendam. Quare »uerecundia mea contra me est, et confusio uultus mei operuit me.«

Quarta denique causa est, quod ipsi Deo meo sum infidelis et mendax et proditor et periurus, eo quod non seruaui propositum, non promissum, non uotum, non etiam iuramentum, sed semper ut canis ad uomitum  sum reuersus. In  baptismo siquidem renuntiaui diabolo et omnibus pompis eius, sed post baptismum ad pompas diaboli me conuerti. In penitentia sepenumero repromisi quod flenda iterum non committerem, sed post penitentiam iterum sine numero flenda commisi; peccare non destiti, et satisfacere non curaui. Certe pro recuperanda salute corporis sepe sustinui tenes et graues dietas, semper assumpsi durissimas et grauissimas potiones, quin etiam passus sum ferrum et ignes; et pro recuperanda anime salute uix quidquam uolui difficile sustinere. Cur hoc? nisi quod minus fideliter de anime salute speraui. Annon infidelitatis est argumentum quod pro adipiscendo commodo temporali multos et  magnos labores sustinui, et pro eterno premio consequendo uix leuem uolui subire laborem? Et ideo a longe sto, quoniam erubesco et expauesco apud me, ne diuinam maiestatem offendam. Unde »tota die uerecundia mea contra me est, et confusio uultus mei operuit me.«

Quid itaque faciam? Fugere nequeo, appropinquare pauesco. Sed necessitas superet uerecundiam, et audacia uincat timorem. »Surgam« igitur, et nunc tandem »ibo ad patrem meum, et dicam ei: Pater, peccaui in celum et coram te; iam non sum dignus uocari filius tuus,« nec sum dignus uidere altitudinem celi pre multitudine ac turpitudine iniquitatum mearum. »Fac me« saltem »sicut unum de mercenariis tuis ,«  neque sinas in peccatis me mori, tu qui mortuus es pro peccatis omnium. Domine Deus noster, ad te confugio, ad te clamo fontem pietatis et portum salutis. Anima mea sicut terra sine aqua tibi , arida et sicca. Sed »sicut ceruus desiderat ad fontes aquarum, ita desiderat anima mea ad te, Deus .« Et ideo percutio pectus meum; et in ipsa percussione tria prudenter attendo, scilicet ictum, sonum et tactum; per que spiritualiter intelligo illa tria que sunt in uera penitentia necessaria, scilicet cordis contritionem quam significat ictus, oris confessionem quam significat sonus, operis satisfactionem quam significat tactus. Nam sicut tribus modis peccaui, corde, ore, opere; ita tribus modis debeo penitere, cordis compunctione in qua  est dolor, ore per confessionem in qua est pudor, et opere per satisfactionem in qua est labor.

Caueat ergo penitens ne fallaciter peniteat, cum estimet se ueraciter penitere. Nam cum penitere sit penam tenere, profecto non penitet qui penam non tenet. Ideoque Psalmista dicebat: »Laboraui in gemitu meo,« etc.  De raro et de modico gemitu non dixisset »laboraui in gemitu meo;« sed de diuturno et continuo, quia non laborat in gemitu qui protinus ridet ut gemit. Profecto non penitens qui penam non tenens, sed magis deridens, quia de gemitu ad risum procedens. Ille uero laborabat in gemitu qui dicebat: »Tota die contristatus ingrediebar; rugiebam a gemitu  cordis mei, et dolor meus ante me est semper .« Nec semel est flendum, sed sepe. Propter quod ait: »Lauabo per singulas noctes lectum meum .« Nec modicum quidem sed multum. Propter quod addidit: »Lacrymis meis stratum meum rigabo .« Ubi enim est irrigatio, ibi est abundantia humoris. Propterea non dicit in noctibus, sed per noctes; non dicit per aliquas, sed per singulas; ut ostendat se diutinum et continuum fletum habere; illorum duritiam reprehendens, qui uix raro possunt ad lacrymas emolliri. Saxeum enim pectus, lapideum cor et ferreum habet, qui pro se non tam in corpore morituro quam forsitan in corde iam mortuo gemitus non producit, suspiria non emittit, et lacrymas non effundit. Sciat  ergo se culpabiliter durum et dure culpabilem, qui corporalem amici sui mortem deplorat, et spitualem anime sue mortem non deflet.

Attende potius illius peccatricis lacrymas, que »stans retro secus pedes Domini, lacrymis rigabat pedes eius, et capillis capitis sui tergebat;« et tu fac similiter, si uis audire cum illa: »Dimittuntur tibi peccata tua .« uel per noctem intelligitur culpa, que mentem obtenebrat, et obscurat caligine peccatorum; et per lectum intelligitur conscientia in qua dormit spiritus quando quiescit ab inquietudine uitiorum. Dicit ergo: »Lauabo lectum meum,« id est mundabo conscientiam meam; »per singulas noctes,« id est per singulas culpas,  hoc est ab uniuersis peccatis. Pro singulis enim culpis debet penitens singulas hostias immolare, ut iuxta legem diuinam dignum offerat sacrificium pro peccato ; illud utique, de quo alibi legitur: »Sacrificium Deo spiritus contribulatus ,« in qua incestiua singula hodie abluuntur. Caueat ergo penitens ne forte in confusione si sonum proferat, sibilus prodeat. Nam qui peccata sua partim reuelat et partim occultat, uel unam partem uni, et alteram partem alteri confitetur, uel exprimit factum et supprimit modum, seu crimen attenuat et excusat, is profecto non sonum profert, sed sibilum prodit. Qui uero ueraciter confitetur, debet omnes peccati circumstantias  confiteri, secundum quod magis peccauit, in loco, in tempore, in numero, in persona, secundum etatem, secundum scientiam, secundum gradum, secundum ordinem, si facile, si frequenter, si manifeste, si perseueranter. Sane sicut sanies sub cute collecta tumorem multiplicat et dolorem, donec ea per apertionem educta tumor sedatur et dolor: ita putredo peccati sub cordis congesta latibulo inflat animum et perturbat, donec ipsa per confessionem eiecta inflationis et turbationis molestia protinus mitigetur. Ex qua non solum profecto spiritus hilarescit, sed corpus etiam iucundatur, ut iam alleuiatum se sentiat ingenti prius infirmitate grauatum.

Ceterum non solet penitens uno duntaxat digito  uel duobus percutere pectus, sed omnibus simul; quoniam sicut manus quinque digitos habet, ita satisfactio quinque partes, que sunt uirtus orationis, abstinentia cibi, largitas eleemosynarum, labor operis, et asperitas uestis. De quibus inquit Psaltes: »Induebar cilicio, humiliabam in ieiunio animam meam, et oratio mea in sinu meo conuertetur :«---»Exercitatus sum, et defecit paulisper spiritus meus :«---»Defecerunt oculi mei ,«---»Turbatus sum et non sum locutus .« Utinam percutiendo pectus fecerim quod dixi! ut securus dicere possim: Deus, propitius esto mihi peccatori, »Domine, miserere .« Confiteor et cognosco  quod tam multa sunt et tam magna scelera mea, quod si secundum exigentiam meritorum meorum uelles agere mecum, iustissime quidem me posses et in presenti confundere et in perpetuum condemnare. Sed tu, Deus, propitius esto mihi peccatori, Domine miserere. Certe non esset sufficiens pena, neque condigna uindicta, si ignis de celo descenderet, et me totum consumeret; si terra aperiret os suum, et deglutiret me uiuum. Sed tu, Deus, propitius esto mihi peccatori, Domine, miserere. Ergo »non intres in iudicium cum seruo tuo, quia non iustificabitur in conspectu tuo omnis uiuens .«---»Si« enim »iniquitates obseruaueris, Domine, Domine, quis sustinebit?« . Sed tu, Deus, propitius esto mihi peccatori, Domine, miserere.  Nisi scirem te misericordissimum et piissimum, clementissimum et benignissimum, patientissimum et mitissimum, ego quidem omnino diffiderem et penitus desperarem. Sed tu, Domine, propitius esto mihi. Licet autem de meritis et uiribus meis diffidam penitus et desperem, de pietate tamen et tua misericordia, Deus, spero plurimum et confido. Quare, impietatem meam pietas tua superet, et miseriam meam misericordia tua uincat. Quia »tibi soli peccaui, et malum coram te feci, ut iustificeris in sermonibus tuis, et uincas cum iudicaris ,« Iesu Christe, mundi Saluator, qui es super omnia benedictus in secula seculorum. Amen.



SERMO uII. IN FESTO D. SILuESTRI PONTIFICIS MAXIMI. De dignitate, sanctitate, et utilitate sancti Siluestri, de regno et sacerdotio pontificis Romani, et quod sacerdotium precessit regnum, denique splendorem scientie pariter et uite necessarium esse sacerdoti.


 Ecce sacerdos magnus, qui in diebus suis placuit Deo, et inuentus est iustus: et in tempore iracundie factus est reconciliatio. .

Tria nobis in uerbis propositis circa beatum Siluestrum precipue commendantur, dignitas, sanctitas, et utilitas. De dignitate premittitur: Ecce sacerdos magnus; de sanctitate subiungitur: Qui in diebus suis placuit Deo, et inuentus est iustus; de utilitate concluditur: Et in tempore iracundie factus est reconciliatio. Unde post dignitatem subiungitur sanctitas, post sanctitatem utilitas; quia qui locum obtinet dignitatis, debet habere meritum sanctitatis; et qui meritum habet sanctitatis, debet exercere opus utilitatis; ne forte qui summus est loco, sit infimus merito: et innocens corde, sit inutilis  opere. Heu! quot hodie tales sunt in Ecclesia, qui sunt loco sublimes, sed merito uiles, et aliis sunt inutiles. Utinam et ego non sim unus de talibus, quasi »positus in ruinam« magis, quam »in resurrectionem multorum «. Auertat hoc Dominus, qui »potens est de lapidibus suscitare filios Abrahe .«

Fuit ergo B. Siluester sacerdos, non solum magnus, sed maximus, pontificali et regali potestate sublimis. Illius quidem uicarius, qui est »Rex regum, et Dominus dominantium , Sacerdos in eternum, secundum ordinem Melchisedech ,« ut spiritualiter possit intelligi dictum ad ipsum et successores illius, quod ait beatus Petrus  apostolus, primus et precipuus predecessor ipsorum: »uos estis genus electum, regale sacerdotium .« Hos enim elegit Dominus, ut essent sacerdotes et reges. Nam uir Constantinus egregius imperator, ex reuelatione diuina per beatum Siluestrum fuit a lepra in baptismo mundatus, Urbem pariter et senatum cum hominibus et dignitatibus suis, et omne regnum Occidentis ei tradidit et dimisit, secedens et ipse Byzantium, et regnum sibi retinens Orientis. Coronam uero capitis sui uoluit illi conferre: sed ipse pro reuerentia clericalis corone, uel magis humilitatis causa, noluit illam portare; uerumtamen pro diademate regio utitur aurifrigio circulari. Ex auctoritate pontificali constituit patriarchas, primates, metropolitanos, et presules;  ex potestate uero regali, senatores, prefectos, iudices et tabelliones instituit. Romanus itaque pontifex in signum imperii utitur regno, et in signum pontificii utitur mitra; sed mitra semper utitur et ubique; regno uero, nec ubique, nec semper: quia pontificalis  auctoritas et prior est, et dignior et diffusior quam imperialis. Sacerdotium enim in populo Dei regnum precessit, cum Aaron primus pontifex Saulem primum regem precesserit [al. consecrauerit]; Ne quoque Nemroth, cum de illo dicit Scriptura, quod principium Nemroth exstitit Babylon . Ne uero edificauit altare Domino, et holocausta obtulit super illud . De sacerdotibus autem et regibus loquens, sacerdotes appellat deos, et reges principes: »Diis, inquit, non detrahes, et principem populi tui non maledices .« Et cum de rege dicat Apostolus: »Subditi estote omni humane creature propter Deum: siue regi, quasi precellenti: siue ducibus, tanquam ab eo missis .« Ad Ieremiam  sacerdotem de sacerdotibus Anatoth ipse Dominus ait: »Constitui te super gentes et regna, ut euellas et destruas, et edifices et plantes . Petro uero fuit dictum a Domino, et in Petro successoribus Petri: »Tibi dabo claues regni celorum: et quodcunque ligaueris super terram, erit ligatum et in celis: et quodcunque solueris super terram, erit solutum et in celis .« Nihil excepit, qui dixit: »Quodcunque.« Propter quod alibi dixit: »Pasce oues meas ,« non distinguens inter has oues et illas: ut ostenderet ad oues suas minime pertinere, qui Petrum recusat habere pastorem. Ei quoque singulariter dixit: »Tu uocaberis Cephas , quod exponitur caput, in quo sensuum plenitudo consistit; quia cum ceteri  uocati sint in partem sollicitudinis, solus Petrus assumptus est in plenitudinem potestatis.

Fuit ergo beatus Syluester successor Petri, uicarius Iesu Christi. Et ideo uere sacerdos magnus fuit, qui in diebus suis placuit Deo. Non tam in diebus temporum, quam in diebus uirtutum; nam illi uolubiles transeunt, isti stabiles perseuerant; singule namque uirtutes sunt singuli dies que mentem illustrant; de quibus mystice legitur, quod filii Iob faciebant conuiuia per singulos dies . Duo uero sunt maxime necessaria sacerdoti, splendor uite, splendorque scientie, ut uidelicet tam exemplo, quam documento resplendeat. »Cepit« enim »iehsu facere et docere ,« sacerdotibus  relinquens exemplum, ut sequantur uestigia eius. »Qui peccatum non fecit,« ut sit honestas in uita, »nec inuentus est dolus in ore eius, ,« ut sit ueritas in doctrina; nam »qui fecerit et docuerit, magnus uocabitur in regno celorum  .« Unde a tunica pontificali dependebant mala granata, cum tintinnabulis aureis . Debet enim sacerdos, propter exemplum, bonis operibus resplendere. Propter quod alibi dicitur: »Luceat lux uestra coram hominibus, ut uideant opera uestra bona, et glorificent Patrem uestrum, qui in celis est ;« et iterum: »Sint lumbi uestri precincti, et lucerne ardentes in manibus uestris .« Debet et propter documentum pollere scientia; propter quod dicitur: »uos estis sal terre, uos estis lux mundi. Nemo accendit lucernam, et ponit eam sub modio, sed super candelabrum, ut luceat omnibus qui in domo sunt ;« nam »dies diei eructat uerbum, et nox nocti indicat scientiam .«  Isti forte sunt duo dies, de quibus euangelista testatur, quod iehsu mansit apud Samaritanos duos dies , uidelicet, quia Samaritani remanserunt illuminati per Christum, tam exemplo uite, quam uerbo doctrine. Non sufficiat sacerdoti alterum sine altero. Quia cuius uita despicitur, restat ut eius predicatio contemnatur, et dicatur ei: »Medice, cura teipsum ;«---»hypocrita, eiice primo trabem de oculo tuo, et tunc eiicies festucam de oculo fratris tui .«---»Qui predicas non furandum, furaris: qui predicas non mechandum, mecaris .« Certe »si sacerdos, qui unctus est, peccauerit, facit delinquere populum ;« et si incantator fuerit a serpente percussus,  quis medebitur ei?«  »Potentes potenter tormenta patientur, et iudicium durum  fiet his qui presunt .« Isti sunt duo dies, uita uidelicet et scientia, in quibus beatus Siluester placuit Deo, et inuentus est iustus, sicut historia manifeste testatur; nam multa sustinuit ad meritum uite, multaque constituit ad documentum scientie. Et ipse in tempore iracundie factus est reconciliatio, reconcilians peccatores ad ueniam, et discordantes ad pacem. Nam usque ad tempus ipsius tanta paganorum contra Christianos efferbuit iracundia, quod tanquam oues occisionis mactabantur ubique, »lapidati sunt, secti sunt, in occisione gladii mortui sunt. Circuierunt in melotis et in pellibus caprinis, egentes, angustiati, afflicti, quibus dignus non erat mundus .« Sed per beatum Siluestrum reconciliati sunt Christiani paganis;  quia baptizato piissimo principe Constantino, tranquillitas et libertas est Ecclesie Dei data. Et extunc cepit Ecclesia dilatari, et impleri uaticinium Isaie dicentis ad ipsam: »Leua in circuitu oculos tuos et uide: omnes isti congregati sunt, uenerunt tibi. Filii tui de longe uenient, et filie tue de latere surgent . Illius uere uicarius, de quo dicit Apostolus: »Deus erat in Christo mundum reconcilians sibi: et posuit in nobis uerbum reconciliationis. Obsecramus pro Christo, reconciliamini Deo ;« mediatores enim sunt sacerdotes inter Deum et hominem, et ideo tales debent existere, ut et Deo sint grati, et hominibus accepti. Quales nos faciat meritis et precibus beati Siluestri  Dominus iehsu Christus, qui est super omnia benedictus in secula seculorum. Amen.



SERMO uIII. IN SOLEMNITATE APPARITIONIS DOMINI NOSTRI IESU CHRISTI. De sacrosancto coniugio inter Christum et Ecclesiam, promisso, iurato, completo, consummato, confirmato, et declarato: de tribus manifestationibus: de aduentu et muneribus magorum, ac eorumdem declaratione: denique de allegorica Euangelii expositione, et de domibus in quibus Christus inuenitur


 uidentes stellam magi, gauisi sunt gaudio magno ualde. Et intrantes domum, inuenerunt puerum cum Maria matre eius, et procidentes adorauerunt eum: et apertis thesauris suis, obtulerunt ei munera, aurum, thus et myrrham .

Sacrosanctum coniugium, quod inter Christum et Ecclesiam fuerat patriarche Abrahe promissum, deinde Dauid regi iuratum, deinde matri Marie completum, hodie est consummatum, confirmatum, et declaratum. Consummatum in adoratione magorum, confirmatum in baptismo Iordanis, declaratum in miraculo uini. Olim enim Deus Abrahe patriarche promisit, quod in semine suo benedicerentur omnes gentes ;« et Dauid regi iurauit, quod de fructu uentris ipsius poneret super sedem suam . Sed quod promiserat et iurauerat, Marie matri compleuit; quoniam »in sole posuit tabernaculum suum, et ipse tanquam sponsus procedens de thalamo suo .«---»uerbum enim caro factum est, et habitauit in nobis .« Illud enim coniugium legitur hodie consummatum, quando gentiles in adoratione magorum coniunxerunt se Christo per fidem. Quoniam ecce magi ab oriente uenerunt Hierosolymam, dicentes: Ubi est, qui natus est rex Iudeorum? Hodie legitur confirmatum: quoniam uox Patris ab ipso in Iordanis baptismo audita est super Christum: »Hic est Filius meus dilectus, in quo mihi bene complacui .« Hodie legitur declaratum, quando Christus in nuptiis aquam conuertit in uinum: quoniam »hoc fecit initium signorum iehsu in  Cana Galilee, et manifestauit gloriam suam, et crediderunt in eum discipuli eius .« Hec tria simul hodie recolit et ueneratur Ecclesia. Quia tertia decima die post natiuitatem, iehsu fuit adoratus a magis, et eodem die tricesimo anno in Iordane baptizatus est a Ioanne: ac deinde reuoluto anno, eadem die aquam mutauit in uinum. Et ideo, fratres et filii, gaudeamus et exsultemus, non in hoc seculo, sed in Domino, sicut dicitur: »Qui gloriatur, in Domino glorietur ;« sicut iubilando cantauimus: »Hodie celesti Sponso iuncta est Ecclesia, hodie in Iordane lauit Christus eius crimina, currunt cum muneribus magi ad regales nuptias, et ex aqua facto uino letantur conuiue.« Propterea dies iste, sicut in antiquioribus codicibus  inuenitur, Epiphaniarum, id est manifestationum, pluraliter appellatur: quia hodie manifestatus est Christus per signum stelle, per uerbum Patris, et per miraculum uini. Unde quidam has tres manifestationes specialibus [al spiritualibus] distinguunt nominibus, Epiphaniam uocantes eam, que desuper est facta per stellam, ab , quod est supra; Theophaniam, que a Deo facta est in baptismo, a , quod est Deus; et Bethphaniam, que in nuptiis facta est intra domum, a beth, quod est domus, et phane, quod est illustratio.

Gaudeamus ergo, fratres et filii, gaudeamus in Domino: nam et Magi gauisi sunt gaudio magno ualde. Quia uiderunt stellam, gauisi sunt: sed quia stellam quam uiderant in oriente, antecedebat eos,  gauisi sunt gaudio magno: et quia inuenerunt puerum cum Maria matre eius, grauisi sunt gaudio magno ualde. Secundum historiam tres isti magi, tres reges fuerunt: non arioli, sed philosophi, qui a magnitudine scientie sunt sic uocati; quia quos Greci philosophos, Perse magos appellant, successores doctrine Balaam, qui stellam eius uaticinio cognouerunt, predicentis olim in spiritu: »Orietur stella ex Iacob .« uenerunt autem de finibus Persarum et Chaldeorum, ubi fluuius est Saba, quo et Sabea regio nuncupatur. Sicut predixerat Dauid: »Reges Arabum et Saba dona adducent .« Et de partibus tam remotis in tam breui tempore super dromedarios, animalia  uidelicet uelocissima, festinasse creduntur, secundum illud prophete: »Inundatio camelorum operiet te, dromedarii Madian et Epha .

Conuenientes igitur isti tres reges iuxta condictum, secundum consuetudinem in suis dogmatibus perscrutandis, uiderunt quamdam stellam mirabilem existentem supra regionem Iudee, in multis notabilem et discretam; quia uidelicet lux solis eam non obumbrabat, nec in firmamento cum sideribus erat, nec cum planetis in ethere; sed in ere sublimiori, uicina terris, immobilis permanebat: cuius signo commoniti, crediderunt illum regem esse natum in Ierusalem, de quo predixerat Balaam: »Orietur stella ex Iacob, et exsurget uirga ex Isrel, et de Iacob erit qui dominetur .«  Ideoque magi ab oriente uenerunt Hierosolymam, putantes inuenire natum regem in regia ciuitate, sed qui certificati fuerant per signum stelle de tempore, per uaticinium prophetie meruerunt certificari de loco. Sic enim fuerat scriptum per prophetam Micheam: Et tu Bethleem, terra Iuda, nequaquam minima es in principibus Iuda; ex te enim egredieturdux, qui regat populum meum Isrel: et egressus eius ab initio, a diebus eternitatis .«

Et ecce stella quam uiderant in oriente, antecedebat eos, existimantes quod in oriente uiderant stellam super Iudam: et que prius stabat immobilis donec Ierusalem aduenissent, incepit moueri, et antecedebat eos, donec ueniens staret supra ubi erat puer. Et intrantes domum, illud uidelicet diuersorium,  de quo dicit euangelista: »Quia non erat eis locus in diuersorio ,« inuenerunt puerum cum Maria matre eius. Hic est lapis angularis, ad quem duo parietes conuenerunt, unus uidelicet ex Iudeis, id est pastores, ad uerbum angeli, alter ex gentibus, id est magi, ad signum stelle: »ut sit unum ouile et unus pastor ;« utraque tamen in terra, sed de celo commonita; quia Rex celorum natus erat in terris, stella cucurrit ad stellam, quia stella descendit in stellam. »Ego sum, inquit, stella splendida et matutina .« Et procidentes reguli ante Regem, magi ante Magistrum, adorauerunt, serui Dominum, homines Deum: sed magni paruulum, imo uerius parui magnum; erat enim hic puer ille, de quo predixerat Isaias:  »Puer natus est nobis, et filius datus est nobis: et factus est principatus super humerum eius, et uocabitur nomen eius Admirabilis, Consiliarius, Deus, Fortis, Pater futuri seculi, Princeps pacis .« Et quia puerum istum, cui stella famulabatur, credebant esse Deum, ideo procidentes adorauerunt eum. Et apertis thesauris suis obtulerunt magi Domino aurum, thus et myrrham, iuxta consuetudinem Sabeorum: significantes tamen ipsum in auro regem, in thure Deum, in myrrha mortalem. Aurum enim regi redditur in tributum, thus offertur Deo in sacrificium, myrrha uero adhibetur mortuo in sepulturam, quia uermes arcet a corporibus mortuorum. Unde Ioseph attulit misturam myrrhe et ales, ut ungeret corpus Iesu .  Non singula singuli, sed omnes omnia obtulerunt: quia quilibet obtulit aurum, credens eum esse Regem et Dominum dominantium; quilibet obtulit thus, credens eum Deum deorum, et Creatorem creaturarum; et quilibet obtulit myrrham, credens eum mortalem pro mortuis, et pro mortalibus moriturum. uel potius in tribus muneribus tres in Christo designauere substantias, deitatem uidelicet, carnem et animam. Magi Pharaonis primum et secundum signum in plagis Aegypti fecerunt, sed defecerunt in tertio, dicentes ad Pharaonem: »Digitus Dei est hic ;« quia uidelicet naturales philosophi ductu rationis peruenerunt ad notitiam Patris et Filii, quos ipsi Togatum et Noima appellabant:  sed ad cognitionem tertie persone, uidelicet Spiritus sancti, sine doctrina fidei minime peruenerunt; qui digitus Dei dicitur, iuxta illud quod Dominus inquit in Euangelio: »Si ego in digito Dei eiicio demonia, filii uestri in quo eiiciunt? « Unde pro digito alius euangelista dicit »in Spiritu .« Illi ergo Dei digitum nominabant, quem ignorabant: ideoque signum tertium facere non ualebant. Isti uero illuminati per fidem crediderunt, quia »tres sunt qui testimonium dant in celo, Pater et uerbum, et Spiritus sanctus, et hi tres unum sunt . Et ideo hi tres ipsi reges in fide Trinitatis tria munera obtulerunt. Quisquis igitur ad notitiam indiuidue Trinitatis sine predicatione uel lectione peruenit, hanc ei non humana ratio, sed  diuina inspiratio reuelauit: ut ei qui perhibetur dixisse: »Prima monas secundam monadem genuit, prima et secunda suum in se reflectunt ardorem.« Porro secundum allegoriam, per tres magos significantur tres ordines fidelium in Ecclesia, Ne, Daniel et Iob, quod est prelati, continentes et coniungati, fidem Trinitatis habentes, quos Ezechiel uidit in uisione saluandos ; et secundum euangelicam parabolam, duo sunt in agro, et duo in lecto, et duo in mola, quorum unus assumetur, et alter relinquetur . Isti uidentes stellam, id est euangelicam predicationem intelligentes, que nocte seculi fulget contra tenebras erroris et ignorantie, dicente Psalmista: »Lucerna pedibus meis uerbum tuum, Domine, et lumen semitis meis  ; gauisi sunt gaudio magno ualde. Iuxta illud propheticum: »Hereditate acquisiui testimonia tua in eternum: quia exsultatio cordis mei sunt . Hic est enim ille thesaurus in agro absconditus, »quem qui inuenit homo, abscondit, et pre gaudio illius uadit et uendit uniuersa que habet, et emit agrum illum .« Multa quidem intelligenti et diligenti est exsultatio, et dulcedo in euangelice predicationis doctrina, que mentem reficit et iucundat, exhilarat et saginat. Unde Psalmista: »Quam dulcia faucibus meis eloquia tua, Domine; super mel et fauum ori meo .«

Et intrantes domum inuenerunt puerum cum Maria matre eius. Qui uult inuenire Iesum, ingrediatur  sanctam Ecclesiam, puram conscientiam, et diuinam Scripturam. In his enim domibus iehsu inuenitur, quoniam inter multas iste sunt precipue domus Dei. De prima legitur: »Domum tuam, Domine, decet sanctitudo in longitudine dierum ;« de secunda dicitur: »Perambulabam in innocentia cordis mei, in medio domus mee ;« de tertia legitur: »Ambulauimus in domo Domini cum consensu .« Frustra ergo querit hereticus, quia Christus extra domum Ecclesie nullatenus reperitur. Propter quod ipse dicebat Iudeis: »Queretis me, et non inuenietis .« Querebant Iesum parentes eius, »et inuenerunt eum in templo, in medio doctorum, interrogantem« et respondentem: »Nesciebatis,« inquit querentibus,  »quia in his que Patris mei sunt, oportet me esse?«  Hanc ergo domum intrantes fideles, puerum Iesum cum Maria matre eius inuenerunt, credentes eum natum de uirgine, secundum humanam naturam assumptam, qui stellam creauit, secundum potestatem diuinam.

Et procidentes adorauerunt eum. Boni cadunt in faciem, mali uero cadunt retrorsum. De bonis namque cadentibus legitur: »Ceciderunt in conspectu throni in facies suas, et adorauerunt Deum .« De malis autem cadentibus legitur: »Abierunt retrorsum, et ceciderunt in terram .« Qui uero cadunt in faciem, ipsi quidem cadunt sub Christo, et ante Christum, tanquam subditi et deuoti; unde: »Populi sub te cadent  ,« etc. »Et: »Procidamus ante Deum .« Procidentes ergo per subiectionem et deuotionem, adorauerunt eum, illum uidelicet de quo dicit Scriptura: »Dominum Deum tuum adorabis .« Sane ubi sit adorandus ostendit, cum dicit: Et intrantes domum. Et quomodo sit adorandus ostendit cum additur: Obtulerunt ei munera, aurum, thus et myrrham. uerum cum solus Deus sit adorandus, illa uidelicet adoratione que latria Grece uocatur uel nuncupatur, ad quam pertinent altaria, templa et sacrificia, que soli Deo sunt dedicanda, consecranda et offerenda, non quidem angelis, non apostolis, non martyribus, sed Deo tantum ad honorem ipsorum; quia uidelicet seruitus ista non creature, sed Creatori debetur. (Unde angelus  in Apocalypsi se prohibuit adorari, dicens Ioanni: »Deum adora; ego enim frater tuus sum, et conseruus fratrum tuorum .« Et Paulus et Barnabas cum Lystris in Lycaonia claudum sanassent, et uoluissent eis turbe uictimas immolare, conscissis tunicis exierunt in turbas, prohibentes se adorari . Et Mardocheus testatur se timuisse Aman superbissimum adorare, ne honorem Dei sui transferret ad hominem, et ne quemquam adoraret, excepto Deo suo . Quid est hoc quod magi non Deum, sed puerum adorasse dicuntur? Qui licet in ueritate sit Deus, non tamen secundum naturam diuinam, sed secundum carnem assumptam est puer, secundum quam etiam non est  Factor, sed factus, Paulo attestante: »Qui factus est ex semine Dauid secundum carnem ,« contestante Psalmista, quod »Homo factus est in ea, et ipse fundauit eam Altissimus ,« cum et Moyses mandet in lege, ne quis errore deceptus adoret ea, que fecit Dominus Deus suus . Porro si solus Deus sit adorandus, cum puer iste sit Deus, Isaia propheta testante: »Puer natus est nobis, et Filius datus est nobis, et uocabitur nomen eius Admirabilis, Consiliarius, Deus, Fortis;« ergo puer iste, qui natus est nobis, quasi Deus adorandus existit. Una quidem adoratione cum Patre qui genuit, et Spiritu qui procedit, sicut ipsa ueritas ait in Euangelio: »ueri adoratores adorabunt Patrem in Spiritu et ueritate  .« Nam et tanta est illa unio personalis inter diuinam et humanam naturam, ut in hypostasi uerbi, propter assumentem diuinitatem, humanitas etiam adoretur assumpta, secundum illud propheticum: »Adorate scabellum pedum eius, quoniam sanctum est .« Cetera uero sacra uel sancta non adoranda sunt latria, sed dulia ueneranda, ne forte sub specie pietatis conuertatur in idololatriam, et ita subintret uitium pro uirtute.

Apertis ergo thesauris suis, non utique thesauris pecunie, de quibus illa munera proferuntur, que »oculos sapientium excecant et peruertunt uerba  iustorum ;« sed thesauris sapientie, de quibus Dominus inquit in Euangelio, quod »omnis scriba doctus in regno celorum de thesauro suo noua profert et uetera .« Et Salomon: »In thesauris sapientie significatio discipline .« His ergo Thesauris apertis fideles offerunt ei munera, aurum, thus et myrrham. Aurum contemplationis in fide, thus orationis in spe, myrrham compassionis in caritate. Ordo conueniens et conuenientia ordinata, ut prius anima contempletur per fidem, deinde deprecetur in spe, tandem compatiatur in caritate.



SERMO IX. IN FESTO CONuERSIONIS DIuI PAULI APOSTOLI. De tractatione Pauli, et magna Dei misericordia et patientia erga peccatores, et ut nemo desperet.


 Nemo uenit ad me, nisi Pater meus traxerit eum .

Sepe locutus sum uobis per diuisiones et distinctiones ad instructionem scientie, nunc autem locutus sum uobis per admonitiones et exhortationes ad informationem uite, que est in Christo Iesu. Nam »scientia inflat, caritas autem edificat .« Nemo, inquit Filius, uenit ad me, nisi Pater meus traxerit eum. uere uerum est uerbum hoc, quia uerbum ueritatis uerbi, uerbi quod erat in principio apud Deum: »Non est enim uolentis neque currentis, sed Dei miserentis .«---»Sine me, inquit, nichil potestis facere, quia sine me factum est nichil; non enim palmes potest ferre fructum a semetipso, nisi manserit in uite ;«  cum et »omne datum optimum et omne donum perfectum desursum sit descendens a Patre luminum .« Homo namque per se peccare potest, sed per se non potest resurgere. Antequam peccet, est integer, et ideo potest se deiicere, cum autem cecidit, est confractus, et ideo per se resurgere non potest. Cum »enim homo descendit ab Ierusalem in Iericho, tunc incidit in latrones, qui despoliant eum, et plagis impositis abeunt semiuiuo relicto .« Nemo ergo uenit ad Filium, nisi Pater traxerit eum. Huius sententie manifestum exemplum in conuersione sancti Pauli reperimus, qui fuit tractus ut traheret in Christo, et traheret ad Christum. Sed unde, qualiter, et quo tractus? De profundo confusionis,  per spiritum timoris, ad semitam ueritatis. Audi breuiter unde tractus exstiterat: »Saulus, inquit, adhuc spirans minarum et cedis in discipulos Domini, accessit ad principem sacerdotum, et petiit ab eo epistolas in Damascum ad synagogas, ut si quos inueniret huius uie uiros ac mulieres, uinctos perduceret illos in Ierusalem .«  Audi qualiter tractus fuerit: »Et dum iter faceret, subito circumfulsit eum lux de celo: cadensque in terram, audiuit uocem de celo dicentem sibi: Saule Saule, quid me persequeris? Durum est tibi contra stimulum calcitrare. Et tremens ac stupens dixit ad Iesum: Domine, quid me uis facere? .« Audi quo tractus fuerit: »Baptizatus est, inquit, et continuo ingressus in synagogas predicabat Iesum, quoniam hic est Filius Dei. Magis autem ac magis conualescebat et confundebat Iudeos, affirmans quoniam hic est Filius Dei .« Tractus est igitur a profundo confusionis, que latebat in corde; quia »Saulus erat spirans minarum, et cedis in discipulos Domini.« Tractus est a profundo confusionis, que patebat in opere, quando  »abiit ad principem sacerdotum, et petiit ab eo epistolas in Damascum ad synagogas, ut si quos inueniret,« etc. uides ergo quod tractus est a profundo peruersitatis quam sustinebat, et a profundo peruersitatis quam inferebat. Tractus est autem a spiritu timoris, et per fulgorem illustrationis superne; quia »subito circumfulsit eum lux de celo,« et per tremorem inspirationis interne, quia tremens ac stupens dixit: »Domine, quid me iubes facere?« Lux superueniens excecauit illum in corpore, ut lux interueniens illuminaret illum in mente; lux intulit cecitatem, et cecitas intulit lucem. Tractus est quidem et ad fidei sacramentum, quia baptizatus est, et mansit apud discipulos dies aliquot, et ad predicationis officium,  quando ingressus »in synagogas predicabat Iesum, quoniam hic est Christus.« De Saulo factus est Paulus, de persecutore factus est predicator, de lupo factus est agnus. Et ita circumfulsit eum lux, ut mentem eius illuminaret; hic est enim de quo dicitur in benedictionibus patriarche Iacob: »Beniamin lupus rapax, mane comedet predam,  sero diuidet spolia .« Habes ergo unde tractus est Saulus, quia de confusione cordis et operis; quomodo tractus, quia per illustrationem supernam et aspirationem internam; et quo tractus, quoniam ad fidei sacramentum, et predicationis officium.

Nullus ergo pre multitudine uel magnitudine peccatorum desperet; quia Deus non solum recipit penitentes, uerum etiam attrahit peccatores; nam »a diebus Ioannis Baptiste regnum celorum uim patitur, et uiolenti diripiunt illud .« Nullus omnino desperet; quia Deus »est patiens et misericors, et prestabilis super malitia ;« suauis ac mitis et copiosus in misericordia omnibus inuocantibus se: quia »non uult mortem peccatoris, sed ut conuertatur et uiuat .« Quia  »maius est gaudium angelis Dei super uno peccatore penitentiam agente, quam super nonaginta nouem iustis, qui non indigent penitentia ,« quia »non uenit uocare iustos, sed peccatores,« quia »non indigent qui sani sunt medico, sed qui male habent .«---»uenit enim querere et saluare quod perierat .« Quacunque hora peccator conuersus fuerit et ingemuerit, »omnium iniquitatum eius non recordabor ;« quacunque hora, siue in pueritia, siue in iuuentute, siue in senectute, id est semper dum uixerit. Item quacunque hora conuersus fuerit, id est quotiescunque penituerit; iuxta quod ueritas, inquit ad Petrum querentem quoties esset dimittendum fratri peccanti: »Non dico tibi usque septies, sed usque septuagies septies  .« Nec dicit: Conuersus fuerit et satisfecerit; sed dicit: Conuersus fuerit et ingemuerit; quoniam in contritione peccatum dimittitur, secundum illud propheticum: »Dixi confitebor iniustitiam meam Domino, et tu remisisti impietatem cordis mei .« Multum peccauit Cain, quando interfecit Abel, sed magis peccauit, cum ait: »Maior est iniquitas mea, quam ut ueniam merear .« Absit enim ut maior sit iniquitas hominis, quam misericordia Dei, cum defectus a bono, qui est iniquitas, summo bono non possit comparari, quod est misericordia Dei. Nullus ergo de misericordia diuina desperet; quoniam »miserationes eius super omnia opera eius ;«---»non enim ex operibus iustitie que fecimus nos,  sed secundum suam misericordiam saluos nos fecit .«---»Primum, inquit Apostolus, fui blasphemus, et persecutor, et iniuriosus: sed misericordiam consecutus sum, ut ostenderet in me Christus iehsu omnem longanimitatem, ad informationem eorum qui credituri sunt .« Hinc est enim quod epistole Pauli et psalmi Dauid pre ceteris Scripturis in Ecclesia frequentantur ut cum peccatores audierint Paulum blasphemum et persecutorem factum esse apostolum, et Dauid adulterum et homicidam esse factum prophetam, confidant per Dei misericordiam non solum ueniam promereri, sed etiam gloriam adipisci. Quis enim dubitet, quin Deus misereri uelit illius, quem  talem ac tantum fecit creando, quem talem et tantum fecit etiam redimendo? Magnum est quod creauit, sed maius est quod redemit. Creando factus est homo ad imaginem et similitudinem Dei, redimendo factus est Deus ad imaginem et similitudinem hominis. De illo dicitur: »Fecit Deus hominem ad imaginem et similitudinem suam ;« de isto dicitur: »Cum in forma Dei esset, non rapinam arbitratus est esse se equalem Deo, sed exinaniuit se, formam serui accipiens, in similitudine hominum factus, et habitu inuentus ut homo .« Maius est quidem habere similitudinem Dei, quam habere similitudinem hominis; sed tamen maius est quod Deus factus est ad imaginem et similitudinem hominis, quam quod homo factus  est ad imaginem et similitudinem Dei; maius quidem ratione dignationis, maius etiam ratione utilitatis. Quis ergo potest diffidere, quin Deus misereatur illius, quem fecit ad imaginem et similitudinem suam, quem prefecit uolatilibus celi, bestiis terre, ac piscibus maris?  Nam »Omnia subiecit sub pedibus eius, oues et boues uniuersas, insuper et pecora campi. uolucres celi et pisces maris, qui perambulant semitas maris .« Quis ualeat dubitare, quin Deus misereatur illius, propter quem »exinaniuit se, formam serui accipiens, in similitudine hominum factus, et habitu inuentus ut homo: factus obediens usque ad mortem, mortem autem crucis? « nam »proprio Filio suo non pepercit Deus, sed pro nobis omnibus  tradidit illum ;« qui tantum »dilexit mundum, ut Filium suum unigenitum daret pro mundo .« Alioqui frustra natus est Christus et passus, frustra resurrexit a mortuis, et ascendit in celos? Absit! Hec est fides catholica; sanguis enim ipsius clamat semper pro nobis ad Patrem; qui exauditur in omnibus pro sua reuerentia. »Aduocatum enim habemus apud Patrem, Iesum Christum iustum ,« qui semper interpellat pro nobis, signa passionis ostendens. Et ipse est uere propitiatio pro peccatis nostris. »Redempti enim sumus, non corruptibilibus auro et argento sed pretioso sanguine Agni immaculati .«

Quis audiens tanta beneficia Redemptoris, non  trahatur ad ipsum? Si lapis audiret, utique traheretur: ei quidem de lapidibus suscitat Deus filios Abrahe . »Mittit enim crystallum suam sicut frustum panis ;« et ex Basan conuertit . Pone tibi ante oculos mulierem, que erat in ciuitate peccatrix, de qua demonia septem eiecit . Pone ante oculos tibi latronem, qui propter homicidium et seditionem missus fuerat in carcerem, imo suspensus in cruce : et pro certo uidebis, quod non est unquam de Dei misericordia desperandum. Licet enim »uniuerse uie Domini sint misericordia et ueritas ,« ut cognoscamus tamen, quia »misericordia superexaltat iudicium ,« sicut oleum supernatat uino, conferamus ad  inuicem misericordia et iustitia, et uidebimus manifeste, quia iustum est, ut Deus parcat, non tamen pium est, ut Deus puniat. Iustum est quidem ut parcat, quia non potest esse Deus, quin sit misericors, imo diuinitas ipsa est misericordia; sed nec potest esse Deus, quin sit ipse iustus, cum deitas sit ipsa iustitia; ergo ratio deitatis hoc exigit, ut ipse idem et parcat per misericordiam, et puniat per iustitiam. Nihil autem est iustum, nisi quod exigit ratio; iustum est igitur, ut parcat et puniat. Quis ergo desperet de misericordia, cum spem adiuuet ipsa iustitia? Iustitia tamen diuina solummodo, non humana. Quia »statuentes suam iustitiam, iustitie diuine non sunt subiecti .« Nemo ergo uenit ad Filium, nisi Pater traxerit eum. Quamuis indiuisa sint opera Trinitatis, Patri  tamen attribuitur, quod est tribus commune, propter auctoritatem principalem; uel potius, quia cum in Trinitate Patri attribuitur potentia, Filio sapientia, Spiritui sancto benignitas, recte Patri appropriatur quidquid pertinet ad potentiam. Et certe nichil diuinam potentiam euidentius manifestat, quam iustificare impium, hoc est trahere peccatorem; iuxta quod legitur: Quia Deus omnipotentiam suam parcendo maxime et miserando manifestat. Maius est enim iustificare, quam sit creare; cum creando detur natura, iustificando uero auferatur culpa, et gratia conferatur.

Ecce, fratres et filii, propositum est nobis speculum quod miremur, propositum est exemplum, quod imitemur ad Dominum, ut ipse conuertatur  ad nos, et nos conuertamur ad ipsum. Ut nos trahat de profundo confusionis, que latet in corde per prauam cogitationem, que patet in ore per iniquam locutionem, que ualet in opere per malam consuetudinem. Hoc est, ut resuscitet puellam in domo, iuuenem extra portam, quatriduanum in monumento per spiritum timoris; quia »timor Domini expellit peccatum ,« dicente propheta: »A timore tuo, Domine, concepimus, et peperimus spiritum salutis . Cum enim peccator incipit in se cogitare magnitudinem, multitudinem, et turpitudinem peccatorum, et attendit in iudice potentiam, quam non potest effugere; sapientiam quam non potest latere; et iustitiam quam non potest corrumpere: uidet que, et quanta, et qualis pena peccatores maneat in gehenna, statim  obstupescit et timet, concipiens compunctionem in corde, pariens confessionem in ore, nutriens satisfactionem in opere, ut iam dicere ualeat: »A timore tuo, Domine, concepimus, et peperimus spiritum salutis.« Sicque trahitur ad semitam ueritatis, per uitationem prohibitorum, per exsecutionem mandatorum, et supererogationem consiliorum: ut in primo gradu de malo trahatur ad bonum, in secundo gradu de bono trahatur ad melius, in tertio gradu de meliori trahatur ad optimum. Quod precibus et meritis beatissimi Pauli uobis et nobis concedat Dominus iehsu Christus, qui est super omnia Deus benedictus in secula seculorum. Amen.



SERMO X. IN EODEM FESTO De morte triplici: de resurrectione triplici: de uita triplici, et uoluntate Dei.


 Nolo mortem peccatoris, sed ut conuertatur et uiuat .

Huius sententie manifestum exemplum in conuersione S. Pauli nobis Dominus demonstrauit. Quem non solum uenientem recepit, sed etiam fugientem retraxit. Attendamus ergo, fratres, in eo mortem, quam Dominus noluit, conuersionem quam fecit, uitam quam tribuit; mortem culpe, conuersionem penitentie, uitam gratie. »Saulus adhuc spirans minarum et cedis in discipulos Domini, accessit ad principes sacerdotum, et petiit ab eis epistolas in Damascum ad synagogas, ut si quos inueniret huius uie uiros ac mulieres, uinctos perduceret in Ierusalem .« Ecce mors culpe, quam Dominus noluit. »Et cum iter faceret, subito  circumfulsit eum lux de celo, et cadens in terram audiuit uocem dicentem sibi: Saule, Saule, quid me persequeris? Qui dixit: Quis es, Domine? Et ille: Ego sum iehsu Nazarenus, quem tu persequeris.  Durum est tibi contra stimulum calcitrare. Et tremens ac stupens dixit: Domine, quid me uis facere? « Ecce conuersio penitentie, quam Dominus fecit. »Et cum baptizatus fuisset, ingressus synagogas predicabat Iesum, quoniam hic est Filius Dei, affirmans quoniam hic est Christus .« Ecce uita gratie, quam Dominus tribuit. uerum est ergo quod ueritas ait: Nolo mortem peccatoris, sed ut conuertatur et uiuat. ideo Deus mortem peccatoris non uult, quia Deus mortem non fecit; ideo uero mortem non fecit, quia quod factum est in ipso, uita erat; quia ipse est »uia, ueritas, et uita .« Ideo quoque Deus mortem peccatoris non uult, quia mors peccatorum pessima; ideo autem est pessima, quia »mortuo homine impio  nulla spes erit de eo .« Ideo uero nulla, quia in inferno nulla erit redemptio. Gratias ergo tibi, Domine Iesu Christe, nos peccatores referimus, quia mortem peccatorum non uis, sed ut  conuertantur et uiuant. Dicam uobis que sit illa mors peccatoris, quam tu, uita, non uis. Nonne tu mortificas et uiuificas? nonne mors et uita in manu tua? Quid ergo? an eos, quos non uis existere peccatores, uis mori? sed eos qui uis mori, non uis existere peccatores; quia culpam odis, sed penam infligis. An distinguendum est inter mortem et mortem? Utique distinguendum! Est enim mors corporalis, spiritualis et gehennalis; mors corporalis exstinguit naturam, mors spiritualis adimit gratiam, mors gehennalis impedit gloriam. Ergo prima mors mala, secunda peior, tertia mors pessima est; prima mors est mala pro pena, secunda peior pro culpa, tertia uero pessima pro pena simul et culpa. De prima legitur: »Quis est qui uiuit,  et non uidebit mortem?«  quasi dicat: Nullus omnino qui mortem corporis non incurrat. De secunda legitur: »Est peccatum ad mortem, non pro eo dico, ut quis oret ;« quasi dicat: Est quoddam peccatum mortale, pro quo non est orandum; quia »nec in hoc seculo, nec in futuro remittitur ;« De tertia morte legitur: »Sicut oues in inferno positi sunt, mors depascet eos «; quasi dicat: Sicut ouis non carpit herbam, sed pascit, ut herba semper renascatur ad pastum: ita infernus non consumit hominem, sed affligit, ut homo semper uiuat ad mortem. A corporali morte resurgunt omnes, a spirituali morte resurgunt quidam, a gehennali morte resurgunt nulli. »Omnes enim resurgemus, sed non  omnes immutabimur .«---»Beati uero qui habent partem in resurrectione prima ;« quia »non resurgent impii in iudicio, neque peccatores in consilio iustorum .« Iam intelligo plenius, Domine Iesu Christe, quia mortem culpe tu non uis; tu namque dixisti: »O mors, ero mors tua, morsus tuus ero, inferne .«

Mors ista contingit hoc ordine. Prius homo distemperatur, deinde infirmatur, deinde moritur, post hec effertur, ad ultimum tumulatur. Distemperatur in cogitatione, infirmatur in delectatione, moritur in consensu, effertur in opere, tumulatur in consuetudine, in qua putrescit et fetet. Moritur ergo spiritus in consensu: et tunc puella mortua  iacet in domo . Effertur in opere: et tunc adolescens mortuus educitur extra portam ; tumulatur in consuetudine: et tunc quatriduanus mortuus fetet in monumento : quia tunc anima quasi iumentum in stercore computrescit . O si uideretur anima mortua in peccatis, quantis fetoribus sordet, quantis sordibus fetet, quam detestabilis et abominabilis appareat! Sed nec sic desperandum, quia tu, Domine, tres istos mortuos suscitasti: puellam in domo, adolescentem extra portam, Lazarum in sepulcro. Una tantum est species huius mortis, a quo nemo resurgit, scilicet finalis impenitentia; de qua forte tu dixisti: »Sine mortuos sepelire mortuos suos .« Ad ceteros autem clamat Apostolus: »Surge qui dormis,  et exsurge a mortuis, et illuminabit te Christus .« Mortem culpe sequitur mors gehenne: mors immortalis, mors uiuens, in qua uiuent morti, qui uite sue mortui, querent et non inuenient, qui uitam habuerunt et perdiderunt. Audi Ioannem in Apocalypsi dicentem: »In diebus illis querent homines mortem, et non inuenient: desiderabunt mori, et fugiet mors ab illis .« O mors, quam dulcis esses, quibus tam amara fuisti: te solam desiderabunt, optabunt, qui te solam uehementer oderunt. Gratias ergo tibi, Domine Iesu Christe, nos peccatores referimus, quia non uis mortem peccatoris, sed ut conuertatur et uiuat. Quacunque hora peccator conuersus fuerit, uita uiuet et non morietur, ait Dominus . uiri Niniuite ad  predicationem Ione predicauerunt ieiunium, et induti sunt sacco, »et uidit Deus opera eorum, quia conuersi sunt de uia sua mala, et misertus est super malitiam, quam locutus fuerat ut faceret eis .«---»Patiens enim est et misericors, et prestabilis super malitia .« Conuertamur ergo peccatores ad Dominum, quia statim Dominus conuertetur ad nos. »Non enim uenit uocare iustos, sed peccatores ;« quia »uenit querere et saluare quod perierat .« Quantacunque sit nostra miseria, maior est pietas sua. Absit ut cum Cain desperemus, dicentes: »Maior est iniquitas mea, quam ut ueniam merear .« Propter quod ille uagus et profugus abiit super terram.

 Porro triplex est uita, sicut triplex est mors: uita nature, uita gratie, uita glorie. De uita nature beatus Iob ait: »Memento mei, Deus, quia uentus est uita mea ;« de uita gratie dicit propheta: »Iustus ex fide uiuit ;« de uita glorie Sapiens protestatur: »Iusti in perpetuum uiuent, et apud Dominum est merces eorum .« Prima bona, secunda melior, tertia uero optima. Conuertatur ergo peccator a morte culpe, ad uitam gratie, et euadat a morte gehenne, ad uitam glorie. Deus enim semper tenet manus expansas ut recipiat peccatores; quia non uult mortem peccatoris, sed ut conuertatur et uiuat. uerum cum diuine uoluntati nichil obsistat, nam cum  »omnia quecunque uult, fecit in celo et in terra, in mari, et in omnibus abyssis ,« si Deus non uult mortem peccatoris, sed ut conuertatur et uiuat, quid est quod plurimi peccatores, non solum non conuertuntur ut uiuant, sed etiam peruertuntur ut pereant? Nam »multi sunt uocati, pauci uero electi .« An forte quos non uult mori, conuertuntur et uiuunt: quos autem uult mori, peruertuntur et pereunt? Nam ut dicit Apostolus: »Cui uult, miseretur, et quem uult, indurat .« Sed et ipse per prophetam testatur: »Iacob dilexi, Esau autem odio habui .« Quid est ergo quod alibi dicit Apostolus: »Deus uult omnes homines saluos fieri ;« Et propheta dicit ad ipsum: »Nihil odisti eorum que  fecisti, Domine? .«---»O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! « uoluntas tamen Dei multipliciter accipitur: pro beneplacito uidelicet, et pro signo. Beneplacitum unum est, sed signa diuersa. Propter quod dicitur: »Magna opera Domini, exquisita in omnes uoluntates eius .« Inter que sunt consilium et preceptum. uult ergo Deus, id est consulit omnes homines saluos fieri; et uult, id est precipit, ut conuertatur et uiuat. Sed consilium eius et preceptum eius non semper implentur. uerum qui secundum consilium et preceptum eius conuertitur, uiuet: qui uero non conuertitur, morietur. Porro cum sine gratia Dei operante peccator conuerti  non possit, nam ut dicit Apostolus: »Non est uolentis neque currentis, sed Dei miserentis :« et  gratiam operantem nemo possit promereri; quoniam ut idem Apostolus ait: Si ex meritis est, iam non ex gratia: non uidetur homini imputandum, si non conuertatur, quando quidem Deus gratiam non apponit. Sed aliud est promereri et aliud demereri; promereri nemo gratiam potest, sed demereri gratiam quisque potest; et ideo non penitus imputandum homini, si gratiam modo non mereatur, sed imputatur ei prorsus, si gratiam demeretur. Si ergo, fratres, aliquis uestrum preoccupatus est in aliquo delicto, nullo modo desperet, sed interim faciat quidquid boni potest, ut Deus cor eius illustret ad penitentiam; aperiat oculos, ut solis lucem aspiciat; mollificet ceram, ut impressionem sigilli recipiat: reddat se habilem, ut ei Deus formam sue similitutudinis  imprimat et gratie sue uirtutem imponat. Amen.



SERMO XI. IN NATIuITATE SANCTAE MARIAE  .


 Egredietur uirga de radice Iesse, et flos de radice eius ascendet .

In uerbis propositis tria precipue considerare debemus, radicem, uirgam et florem. Radix, Dauid; uirga, uirgo; et flos est Christus. Dicitur autem Dauid radix Iesse, non a quo ille sed qui ab illo processit, quemadmodum ipse Christus radix Iesse nuncupatur: »Erit, inquit, radix Iesse qui exsurget regere gentes, in eum gentes sperabunt .« Diuerso quippe respectu et Pater dicitur radix Filii, et Filius dicitur radix Patris. Quemadmodum et Christus dicitur semen Abrahe: »Benedicentur, inquit, in semine tuo omnes gentes .« Sed dices, cum promissio de incarnatione Christi prius facta fuerit Abrahe quam  Dauid, cur potius de radice Iesse quam de radice Abrahe Christus dicitur nasciturus? Reddatur hec triplex ratio, nisi melior reddi possit. Respondeatur, hoc dictum propter excellentiam dignitatis, propter expressionem similitudinis, et propter firmitatem promissionis. Licet enim Abraham fuerit dignitatis, utpote precipuus patriarcha, maioris tamen fuit dignitatis Dauid ueluti excellentissimus regum et eximius prophetarum. Ipse quidem fuit primus rex electus et confirmatus a Deo, nam Saul electus non fuerat sed extortus, qui confirmari non meruit, sed potius reprobari. Unde quamuis in generationis serie quatuordecim a Dauid usque ad transmigrationem Babylonis reges exstiterint, Mattheus tamen antonomastice solum Dauid regem appellat. Et quamuis Debbora prophetissa et Samuel propheta ipsum precesserint, et multi alii prophete ipsum fuerit subsecuti, antonomastice tamen Dauid  appellatur propheta, sicut Paulus apostolus, quia ceteri quasi per figuras et uisiones, per somnia in enigmate prophetauerunt, huic autem aperte reuelatus est spiritus prophetie. Unde dicebat: »Super senes intellexi ;« et: »Audiam quid loquatur in me Dominus Deus .«

Expressior quoque similitudo inter Dauid et Christum, quam inter Christum et Abraham inuenitur. Unde frequentissime in Scripturis per Dauid intelligitur Christus. De illo siquidem legitur: »Inueni Dauid seruum meum, oleo salutis mee unxi eum .« Et adhuc dicitur: »Unxit te Deus, Deus tuus oleo salutis pre consortibus tuis .« Hic ergo processit de illo, propheta uidelicet de propheta, rex de rege, unctus  de uncto, iehsu Nazarenus quem unxit Deus Spiritu sancto ; qui de se dicit: »Spiritus Domini super me, propter quod unxit me, euangelizare pauperibus misit me ;« qui habet in uestimento et in femore suo scriptum Rex regum et Dominus dominantium ; de quo alibi dicitur: »Suscitabo Dauid germen iustum, et regnabit rex, et sapiens erit, et faciet iudicium et iustitiam in terra .« Propheta magnus de quo locutus est Moyses: »Prophetam suscitabit Deus de fratribus uestris, ipsum tanquam me audite ;« et alius: »Ecce ueniet propheta magnus, et ipse renouabit imperium .« Reuera magnus quia Dominus prophetarum de quo in Euangelio dicitur: »Propheta magnus surrexit in nobis .« Licet enim Abrahe fuerit repromissum: »In semine tuo benedicentur omnes gentes ;« propter quod et Apostolus  ait, quia »Deus non angelos, non archangelos sed semen Abrahe apprehendit ;« euidentius tamen et affirmatius et expressius fuit hoc repromissum Dauid non simplici uerbo sed interposito sacramento: »Iurauit, inquit, Dominus Dauid ueritatem, et non frustrabitur eam; de fructu uentris tui ponam super sedem tuam .« Multi siquidem iurant, sed non ueritatem; et multi iurant ueritatem, sed illam non seruant. Deus autem et iurauit Dauid, et ueritatem iurauit, et illam ueritatem seruauit; quia non frustrabitur, inquit, eam; de fructu uentris tui ponam super sedem tuam; non tuam dico sed meam. Unde cum celum mihi sit sedes, illum profecto non tam super tuam terrestrem quam super meam celestem sedem constituam,  ut sedeat ipse homo a dextris meis.

Et propterea in genealogia Christi Dauid premittitur et preponitur Abrahe. »Liber, inquit, generationis Iesu Christi filii Dauid, filii Abraham .« Isti sunt due columne quas uerus pacificus in uestibulo templi posuit ante ostium, quas ambit funiculus duodecim cubitorum, de quorum medio Christus ostium aperitur; qui de se dicit: »Ego sum ostium; per me si quis introierit saluabitur, et ingredietur, et egredietur, et pascua inueniet .« Unam columnam, id est Dauid, ambit funiculus duodecim cubitorum, id est cetus duodecim patriarcharum. Sicut enim ex Abraham duodecim patriarche nepotes ipsius carnaliter  descenderunt, sic etiam a Dauid duodecim prophete imitatores ipsius spiritualiter processerunt. Dauid itaque radix est, de qua euangelicus propheta predixit: Egredietur uirga de radice Iesse, et flos de radice eius ascendet. Hec est »uirgula fumi ex aromatibus myrrhe et thuris ,« uirga que floruit et protulit fructum, quia uirgo credidit et concepit et peperit Christum. De hac uirga Balaam prophetauit dicens: »Orietur stella ex Iacob, et consurget uirga de Isrel, et de Iacob erit qui dominetur .« Stella, id est Maria, que stella maris interpretatur, eademque uirga que protulit hunc florem, et ipse est qui »dominabitur a mari usque ad mare, et a flumine usque ad terminos orbis terre ;« nam  »Dominus nomen est ei ;« uirga humilitatis, uirga uirginitatis et uirga fecunditatis, que tria in uerbis propositis congrue designantur. Cum enim audis radicem, humilitatem intellige; cum audis uirgam, uirginitatem agnosce; cum audis florem, fecunditatem intende. In his sane tribus hec uirga precipue commendatur. Unde cum angelus de fecunditate predixit: »Ecce uirgo concipiet et pariet filium ;« et illa ei de uirginitate respondit: »Quomodo fiet istud? quoniam uirum non cognosco ;« intelligens tandem quod nec uirginitas impediret fecunditatem, nec fecunditas auferret uirginitatem, angelo protestante quia »Spiritus sanctus superueniet in te, et uirtus Altissimi obumbrabit tibi,« protinus de humilitate  conclusit: »Ecce ancilla Domini, fiat mihi secundum uerbum tuum; respexit humilitatem ancille sue, ecce enim ex hoc beatam me dicent omnes generationes .«

Nec est uirga indignationis et ultionis; de qua legitur: »uirga furoris et correptionis et destructionis mee Assur .«---»Et uisitabo in uirga iniquitates eorum .« Non est uirga correptionis et destructionis, de qua legitur: »In uirga ueniam ad uos ;«---»et qui parcit uirge, odit filium ;« sed est uirga sustentationis et consolationis, de qua potest intelligi: »uirga et baculus tuus ipsi me consolati sunt .« De hac uirga processit uirga ueritatis et potestatis de qua legitur: »uirgam uirtutis  tue emittet Dominus ex Sion ;«---»et reges eos in uirga ferrea .« uirga per quam uerus Moyses fecit prodigia in Aegypto et in deserto. Profecto uirga de radice Iesse. Dauid ergo est radix Christi. Nam, ut inquit Apostolus: »Factus est ex semine Dauid secundum carnem .« Christus autem est radix Ecclesie, de quo legitur: »Ascendit sicut uirgultum coram eo, et sicut radix de terra sitienti .« Ecclesia uero est radix sanctorum, de qua dicitur: »Si radix sancta, et rami ,« id est ministri. Est preterea radix bonorum perseuerantia, de qua legitur: »Hi radices non habent, quia ad tempus credunt, et in tempore tentationis recedunt .« Radix fides predicatorum, de qua dicitur: »Si seminauerit in terra, radix eius ad odorem aque germinabit .« Radix uirtutum fides, de qua dicit Apostolus: »In fide radicati et fundati .« uel humilitas, de qua dicitur: »Iustus radicem suam mittit deorsum .« Radix autem sapientie uerbum Dei non est in excelsis. Ergo radix iniquorum diabolus, de qua dicitur: »De radice colubri egredietur regulus ;« et alibi: »Radix iuniperorum erit cibus eorum, et radices eius densabuntur super aceruos petrarum .« Contra quam dicitur: »Securis ad radicem posita est .« Est preterea radix mala obstinatio in peccatis, uel terrenorum amor, de quo dicitur: »Ego uidi stultum  firma radice, et maledixi, pulchritudini eius statim .« Sed »omnis plantatio, quam non plantauit Pater celestis, eradicabitur .« Econtra de sapientia legitur: »In electis meis mitte radices, et radicaui in populo honorificato .«

Sequitur: Et flos de radice eius ascendit. Quid est hoc quod flos non dicitur ascendisse de uirga, sed potius de radice, de qua et uirgo processit? Sane propheta Spiritu sancto plenus dicere maluit quod flos de radice eius ascenderet, quam de uirga; uidelicet ad distinguendum gradus ascensionis, ad designandum sublimitatis fastigium, et ad perimendum uirus erroris. In genealogia siquidem Christi uiginti octo sunt gradus ascensionis de radice usque  ad uirgam, id est a Dauid usque ad uirginem Mariam, de qua natus est Christus, qui uocatur iehsu . Et per hos gradus ascensionis flos de radice ascendit ad uirgam, in qua terminatur ascensus. Et quamuis secundum naturam carnis Christus descendit de Dauid, ipse tamen incorporaliter super illum secundum excellentiam dignitatis ascendit. Ideoque signanter et ipse propheta predixit quod flos de radice eius ascenderet, ut solium eius intelligatur longe sublimius throno Dauid; tanto siquidem excellentius quanto differentius pre illo nomen hereditauit. Unde bene dictum est per prophetam: »Super solium Dauid, et super regnum eius .« Non dicit in solio, sed  super solium; nec dicit in regno, sed super regnum; ut ostendatur quod illud fuit terrenum et temporale, istud autem eternum est et celeste. Ad quod referendum est illud, quod angelus inquit ad uirginem: »Dabit ei Dominus sedem Dauid patris eius, et regnabit in domo Iacob in eternum ;« ut significans pro significato ponatur.

Per hoc etiam quod flos de radice dicitur ascendisse, perimitur error impii Manichei, qui presumpsit asserere quod Christus non habuit naturalem et ueram carnem sed umbratilem et phantasticam; quod inde fallaciter colligebat, quia non de carne nec de sanguine, sed de Spiritu sancto dicitur esse conceptus. »Quod autem natum est ex carne, caro est; et quod natum est ex spiritu, spiritus est .« Contra quod expressiue loquens propheta predixit: Flos de radice eius ascendit; ut ostendat radicem et florem eiusdem esse nature; sicque Christum existere uerum hominem, sicut Dauid exstitit uerus homo. Preterea ne putaretur quod Maria adoptione de una familia ad aliam esset assumpta, sicut aliquando uirga per insitionem de una radice in aliam radicem assumitur, ut propheta designaret certius et expressius ueritatem, dicit quod flos de radice eius ascendet. Nam et sicut Dauid post multas persecutiones regnauit, sic et Christus post passionem suam in gloriam Patris intrauit.

Per genealogias autem, quas Mattheus et Lucas describunt, non uidetur esse probatum quod Maria fuerit de stirpe Dauid, sed neque de tribu Iuda, habito  etiam pro constanti quod secundum legem persone diuersarum tribuum sibi in matrimonio coniungantur, nec coniungantur passiones et sortes. Nam due tribus sacerdotalis et regia, licite sibi iungebantur ad inuicem federe coniugali; unde Maria legitur fuisse cognata Elisabeth que erat de filiabus Aaron; et sic poterat licite coniungi Ioseph qui erat de stirpe regia, de domo uidelicet et familia regis Dauid. Sed concesso quod Ioseph et Maria fuerint contribules, de tribu uidelicet Iude, non tamen probatur fuisse de eadem familia; quia sicut Ioseph descendit de stirpe Dauid, sic et Maria potuit descendisse de progenie femoris ipsius, uel etiam de aliis familiis tribus eiusdem. Ideoque prophete Spiritu sancto pleni uoluerunt aperte predicere  Christum de stirpe Dauid et de semine regio nasciturum, sicut dicit Isaias, egredietur, inquit, uirga de radice Iesse, id est de rege Dauid, qui fuit utique Iesse filius et regie stirpis, et flos in Christo de radice eius ascendet. Et alibi: »Suscitabo Dauid germen iustum, et regnabit rex, et sapiens erit, et faciet iudicium et iustitiam in terra, et hoc est nomen quod uocabunt eum, Dominus iustus noster .« Ubi in Latino ponitur Dominus, in Hebreo ponitur Adonai, quod est nomen Dei, et in Hebreo non ponitur nisi pro Deo. Unde probatur quod hoc germen Dauid uidelicet Christus est Deus. In Apocalypsi quoque unus de senioribus dixit Ioanni: »Ne fleueris, ecce uicit leo de tribu Iuda, radix  Dauid, etc. .« Paulus quoque ad Timotheum: »Memor esto Dominum Iesum Christum resurrexisse a mortuis ex semine Dauid secundum euangelium meum .« Per id tamen quod in fine legitur numerorum de filiis Machir, et de filiabus Falsaath potest sufficienter ostendi quod mulieres ille que partem hereditatis habebant, debebant nubere uiris non solum de sua tribu, sed etiam de eadem familia. Unde scriptum est ibi: »Omnes uiri ducant uxores de tribu et cognatione sua, et cuncte femine maritos de eadem tribu accipiant, ut hereditas permaneat in familiis .« Ioachim autem et Anna masculum non habuerunt heredem, sed eorum primogenita fuit uirgo Maria. Unde incunctanter ad eam pars hereditatis  precipua pertinebat. Quare cum sancta nupserit iusto, profecto secundum legem nupsit uiro de eadem tribu; et ex eadem tribu et familia fuit uirgo Maria.

Sed quomodo florem istum ascendisse dicunt, et non potius descendisse, cum Christus in quantum est incarnatus, descenderit potius quam ascenderit. Nam ipse est panis uiuus qui de celo descendit . Qui etiam de se dicit: »Descendi de celo non ut faciam uoluntatem meam, sed uoluntatem eius qui misit me .« Et ad quem dicitur per prophetam: »Utinam dirumperes celos et descenderes! « Hoc autem ad conseruandam proprietatem sermonis, quia sicut in propagatione generis fit ascensus, unde cum de germine  loqueretur, ascensionis uoluit et debuit uti uerbo; nam et de inferiori futurus erat ad superiorem progressus, ideoque dicendus erat ascensus. uerumtamen qui descendit, idem est qui ascendit, sicut ipse testatur in Euangelio: »Nemo ascendit in celum nisi qui descendit de celo, Filius hominis qui est in celo .« Nam a summo celo egressus eius, et occursus eius usque ad summum eius, nec est qui se abscondat a calore eius. Audi descensum: »Cum in forma Dei esset, non rapinam arbitratus est esse se equalem Deo; exinaniuit se, formam serui accipiens, factus obediens usque ad mortem, mortem autem crucis .« Sed audi quantum ascendit: »Propter quod, inquit, exaltauit illum Deus, et dedit illi nomen quod est super  omne nomen, ut in nomine Iesu omne genu flectatur celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris .«

Nec mireris si flos iste descendendo ascendit, quia cum ipse sit uerus Deus et homo, ipse idem ascendit in quantum est homo Deus. De quo ascensu dicitur per prophetam: »Ascendet Deus super nubem leuem, et ingredietur Aegyptum .« Ergo de radice eius ascendit. Hic in Canticis de se dicit: »Ege flos campi, et lilium conuallium .« Sane sunt flores ueritatis et gratie, et sunt flores uanitatis et culpe. De primis legitur: »Flores apparuerunt in terra nostra, tempus putationis aduenit. Stipate me malis, fulcite me floribus, quia  amore langueo .« Circumdabant eam flores rosarum, et lilia conuallium. De secundis dicitur: »Omnis caro fenum, et omnis gloria eius quasi flos feni. Exsiccatum est fenum, et cecidit flos, uerbum autem Domini manet in eternum .«---»Homo natus de muliere, breui uiuens tempore, repletur multis miseriis, qui quasi flos egreditur et conteritur, et fugit uelut umbra, et nunquam in eodem statu permanet .«---»Mane floreat, et transeat, uespere decidat, induret et arescat .« De istis legitur: »Coronemus nos rosis antequam marcescant, nec pertranseat nos flos temporis .« De illis dicitur: »In atriis domus Dei nostri florebunt .«

 Ceterum iste flos glorie, iste flos florum uenit plantare primas et eradicare secundas, plantare uirtutes et uitia exstirpare. O si hunc florem digne laudare possemus! et si non digne, uel non indigne! Certe flos iste speciosissimum habet colorem, suauissimum habet odorem, et dulcissimum habet saporem. Unde nos, fratres karissimi, etsi non quantum uolumus, quantum tamen ualemus, prospiciamus huius floris colorem delectabilem et decorum; sumamus huius floris colorem recreabilem et amenum; gustemus huius floris saporem delectabilem et sincerum. De huius floris colore sponsa dicit in Canticis: »Dilectus meus candidus et rubicundus ;« Candidus in conceptione, rubicundus in passione. Cum enim ipse sit candor lucis eterne, et  speculum sine macula Dei maiestatis, et imago bonitatis ipsius, profecto non potuit alicuius peccati macula maiestas Dei et imago bonitatis obscurari. Et ideo »peccatum non fecit, nec inuentus est dolus in ore eius .« Sed neque peccatum contraxit, quia quod non rapuit, hoc exsoluit. Nam mater eius Maria inuenta est in utero habens de Spiritu sancto, sicut ei angelus predixerat: »Spiritus sanctus superueniet in te, et uirtus Altissimi obumbrabit tibi,« ideoque quod orietur ex te, omnino mundum, omnino candidum, »uocabitur Filius Dei .« Dominus enim decorem induit.  Ad quem dicit Propheta: »Speciosus forma pre filiis hominum, diffusa est gratia in labiis tuis; specie tua et pulchritudine tua intende prospere procede et regna .« Tu enim es sol iustitie , tu »lux uera que illuminas omnem hominem uenientem in hunc mundum ;« cuius pulchritudinem sol et luna mirantur; »in quem desiderant angeli prospicere ,« admirando dicentes: »Quis est iste qui uenit de Edom, tinctis uestibus de Bosra? Quare rubrum est indumentum tuum quasi calcantium in torculari? « Nam, ut alibi legitur: »uestimentum eius fuit aspersum sanguine ,« non utique inquinante sed emundante, secundum quod legitur, quia »lauerunt stolas suas et candidas eas  fecerunt in sanguine agni .« Et licet per ignominiam despicabilis passionis indecorus et ingloriosus uideretur, propter quod inquit de eo propheta, uidimus eum non habentem speciem neque decorem, ipsius tamen decor et species cum non apparebat nichilominus permanebat.

Unde flos iste non defloruit nec effloruit, sed floruit et refloruit; floruit in conceptione immunis a culpa, ipso per Psalmistam testante: »Refloruit caro mea, et ex uoluntate mea confitebor illi .« De huius etiam floris odore Sponsa dicit in Canticis: »Meliora sunt ubera tua uino, sicut unguentum optimum. In odore unguentorum tuorum currimus .« Hinc etenim sapientia Dei de  se dicit: »Sicut cinnamomum et balsamum aromatizans odorem dedi, quasi myrrha electa dedi suauitatem odoris .« Huius odorem floris presentiens Isaac in Spiritu sancto dicebat: »Ecce odor filii mei sicut odor agri pleni, cui benedixit Dominus ;« cuius odore resurgunt mortui, sanantur egroti, et confirmantur infirmi. Ceterum iste flos est procul dubio panis uiuus qui de celo descendit, omne delectamentum in se habens, et omnis saporis suauitatem ; super mel et fauum dulcis anime diligenti ; de quo dicit Psalmographus: »Gustate et uidete quoniam suauis est Dominus .« Et de quo Petrus apostolus ait: »Si tamen gustastis quam suauis est Dominus .« Hic ipse flos sapientia  Dei dicitur: »Qui edunt me, adhuc esurient, et qui bibunt me adhuc sitient .« Quia tanta est huius floris dulcedo, quod saturitas prouocat famem, et ebrietas sitim inducit. Beati oculi qui florem istum et nunc intuentur per fidem, et tandem contemplabuntur per speciem! uidentes eum non per speculum in enigmate, sed facie ad faciem  oculis corporis hominem, oculis cordis Deum; ad cuius uisionem perpetuam ipse misericorditer nos perducat qui cum Patre et Spiritu sancto, etc.



SERMO XII. IN SOLEMNITATE PURIFICATIONIS GLORIOSISSIMAE SEMPER uIRGINIS MARIAE. De litteris, signis, et nuntiis ante Christi aduentum premissis: de tribus trium nuntiorum uiis et triplici pace: cur in purificatione cereos portamus accensos: item de triplici aduentu Domini, et triplici templo ad quod uenit, et de templi edificatione.


 Ecce ego mitto angelum meum, et preparabit uiam ante faciem tuam: et statim ueniet ad templum sanctum suum dominator, quem uos queritis, et angelus testamenti, quem uos uultis .

Rex regum et Dominus dominantium pro salute populi sui uenturus in propria sui eum recepturi non erant , ne de ignorantia sui aduentus excusationes in peccatis assumerent, aduentus sui signa premisit, litteras illis direxit, et ante faciem suam nuntios destinauit. His enim tribus, uidelicet litteris, signis, et nuntiis, suum liquido declarauit aduentum. Non enim solus aut subitus debuit uenire, qui cum uenisset, binos et binos ante faciem suam legitur destinasse. Premisit itaque signa, id est mysteria figurarum; direxit litteras, id est testimonia  Scripturarum; destinauit nuntios, personas uidelicet prophetarum. Presignatus est etenim in figuris: ut Isaac natus de sterili , presignauit Christum nasciturum de uirgine. uirga fronduit  et attulit fructum, quia concepit uirgo, et peperit Christum. Hoc ipsum ignis in rubo , manna in deserto , pluuia in uellere presignauit . Prenuntiatus est in Scripturis, ut in Genesi: »Non auferetur sceptrum de Iuda, et dux de femore eius, donec ueniat qui mittendus est: et ipse exspectatio gentium .« Et alibi: »ueniet Dominus sicut quercus, qui est in Silo, cum ex semetipsa fuerit in duodecim partita .« Et in secretis Ieremie:  »Post hoc in terris uisus est, et cum hominibus conuersatus est .« Annuntiatus est per prophetas, ut Isaias: »Ecce uirgo concipiet, et pariet filium, et uocabitur nomen eius Emmanuel .« Et Habacuc: »Si moram fecerit, exspecta eum; quia ueniens ueniet, et non tardabit ;« et Daniel: »Septuaginta hebdomade abbreuiate sunt, ut consummetur preuaricatio, et adducatur iustitia sempiterna, et ungatur Sanctus sanctorum .« Porro tam manifesta signa Synagoga misera non notauit, tam apertas litteras Iudea ceca non intellexit, tam ueridicos nuntios populus incredulus non accepit, et ideo cum »uenit in propria, sui eum non receperunt .« De quibus per prophetam conqueritur, dicens: »Cognouit  bos possessorem suum, et asinus presepe domini sui: Isrel autem me non cognouit .« Hinc eis dicit in Euangelio: »Si crederetis Moysi crederetis utique et mihi . De me enim scripsit ille: Prophetam suscitabit uobis Deus de  fratribus uestris, etc. .« Rursum: »uidebitis uitam uestram pendentem ante oculos uestros, et non credetis uite uestre .« Hos autem nuntios longe ante premisit. Nouissime uero cum iam uenturus esset, in proximos tres egregios et illustres nuntios destinauit. Primus preparauit uiam incarnationis, secundus uiam natiuitatis, tertius uiam predicationis. Per primam uiam uenit ad templum salutare, per secundam uenit ad templum materiale, per tertiam uenit ad templum spirituale. De primo nuntio legitur in Euangelio: »Missus est angelus Gabriel a Deo in ciuitatem Galilee, cui nomen Nazareth, ad uirginem desponsatam uiro, cui nomen erat Ioseph, et nomen uirginis Maria. Et accedens ad uirginem, eam suauiter salutauit:  Aue, inquit, gratia plena, Dominus tecum, benedicta tu in mulieribus .« Aue, quia per te mutabitur nomen Eue. Illa fuit plena peccato, sed tu plena gratia. Illa recessit a Deo, sed Dominus tecum. Illa fuit maledicta in mulieribus, sed benedicta tu in mulieribus. Fructus uentris illius fuit maledictus Cain, sed fructus uentris tui erit benedictus iehsu. Per illam mors intrauit in orbem, sed per te uita rediit ad orbem; quia tu concipies et paries filium, et uocabitur nomen eius iehsu . »Ipse enim saluum faciet populum suum a peccatis eorum .« Salutatione premissa, statim Domini sui prenuntiauit aduentum: »Spiritus sanctus superueniet in te, et uirtus Altissimi obumbrabit  tibi .« His ita peractis, statim Spiritus sanctus aduenit, et triplicem uiam ante faciem Domini preparauit. Prima fuit uirginalis consensio, secunda fuit carnalis mundatio, tertia fuit corporalis formatio. Prima fuit consensus mentis in uirgine, secunda fuit mundatio carnis a fomite, tertia fuit formatio corporis ex purissimo sanguine. Cum enim angelus admiranti uirgini modum conceptionis et ordinem indicasset, statim illa summo desiderii flagrans ardore, consensit, et instinctu Spiritus sancti respondit: »Ecce ancilla Domini, fiat mihi secundum uerbum tuum .« Beata que credidit, quoniam omnia completa sunt ei. Non enim auctor fidei concipi potuit de incredula; ideoque primam uiam, scilicet consensum uirginis oportuit preparari.  Statim autem Spiritus sanctus superuenit in eam; prius quidem in eam uenerat, cum in utero matris animam eius ab originali peccato mundauit, sed et nunc superuenit in eam, ut carnem eius a fomite peccati mundaret, quatenus esset sine ruga  prorsus et macula. Tyrannum itaque carnis, languorem nature, fomitem peccati, sicut opinor, in ea prorsus exstinxit; ut de cetero non posset in membris eius surgere motus ex lege peccati, contra legem iustitie, neque caro concupiscere posset aduersus spiritum, in qua »pax Dei, que exsuperat omnem sensum ,« debebat corporaliter habitare. Ideoque secunda uia, scilicet carnis mundatio, debuit preparari. Mox autem de purissimis sanguinibus gloriosissime uirginis, corpus redemptoris spirituali quadam operatione formauit, et sine temporis interstitione, nouam animam infundendo creauit, quam una cum corpore uerbum assumpsit, et factum est homo, ex anima rationali, et humana carne subsistens. Hac ergo triplici uia Domino preparata, statim  uirtus Altissimi descendit in eam, et uniuit se corpori anima mediante. Mediat autem anima non solum per unionem, uerum etiam per naturam. Diuinitas enim penitus est simplex, nam et caret multiplicitate partium, et habet concretionem proprietatum. Corpus autem prorsus est compositum; nam et habet multiplicitatem partium, et habet concretionem proprietatum. Anima uero partim est simplex, quia caret multiplicitate partium, ut diuinitas; partim composita, quoniam habet concretionem proprietatum, ut corpus. Hinc itaque legitur tante subtilitatis esse diuina natura, ut corpori de limo terre formato uniri non congruerit, nisi rationali essentia mediante. Statim ergo uenit ad templum  sanctum suum, templum uidelicet salutare. De quo dicit in Euangelio: »Soluite templum hoc, et in triduo excitabo illud. Hoc autem dicebat de templo corporis sui .« Hoc templum est sanctum, id est sanctificans; non autem sanctificatum, id est a peccato mundatum: eo quod iniquitatem non fecerit, nec inuentus sit dolus in ore eius . Sed neque peccatum contraxit, quia quod non rapuit, hoc exsoluebat . »Ascendit enim Deus nubem leuem,« id est assumpsit carnem a peccato immunem, »et intrauit Aegyptum ,« id est uenit in mundum. uenit autem per incarnationem; quia »uerbum caro factum est, et habitauit in nobis .«---»Exinaniuit enim se formam serui accipiens, in similitudine hominum  factus, et habitu inuentus ut homo .« Porro sicut non uenit subitus, ita nec solus. uenerunt enim cum eo spiritus potestatis et spiritus caritatis. Ex potestate ualuit, ex caritate uoluit incarnari. De potestate legitur: »Omnipotens sermo tuus, Domine, a regalibus sedibus uenit ,« insimulatum portans imperium. Et que maior potentia, quam quod eternus fecit se temporalem, simplex compositum, et immortalis mortalem? Certe non est impossibile apud Deum omne uerbum. Cum ergo maius fuit Deum hominem fieri, et de uirgine concipi, quam Deum hominem factum de uirgine nasci: quid est ergo, quod natiuitas Christi maiori solemnitate recolitur, quam eius conceptio? An quia conceptus occultus, et partus exstitit manifestus;  uel potius ratione mysterii, quia quod uirgo concepit Christum per carnem in utero, significabat quod fidelis anima debet concipere Christum per fidem in animo? Quod uirgo peperit Christum in seculo, significat quod fidelis anima debet parere Christum in opere. »Fides uero sine operibus mortua est .« uiuit autem, cum fides per dilectionem operatur. Ideoque magis partus, quam conceptus solemnis habetur. De caritate legitur: »Sic Deus dilexit mundum, ut Filium suum unigenitum daret pro mundo .« Filium dedit, non seruum; unigenitum et optimum dedit, non reddidit: quia non ex operibus iustitie que fecimus nos, sed secundum suam misericordiam saluos nos fecit . Nec tamen dedit, sed tradidit:  quia »proprio Filio suo non pepercit Deus, sed pro nobis omnibus tradidit illum .«---»Maiorem autem caritatem nemo habet, ut animam suam ponat quis pro amicis suis .« O inestimabilis Dei caritas, que fecit hominem sine homine, factus est homo pro homine. Hinc etiam de Spiritu sancto natus asseritur, non quod ipso paternaliter generante, sed quod eo spiritualiter operante natus sit Christus de uirgine. Licet enim indiuisa sint opera Trinitatis, opus tamen dilectionis Spiritui sancto specialiter attribuitur, qui est dilectio Patris et Filii, amor et connexio utriusque. Sed in incarnatione caritas euidenter elucet, non solum quia Deus ineffabili caritate Filium suum unigenitum  incarnauit, uerum etiam quia uirgo ex nimio caritatis ardore Dei uerbum concepit, cum ait: »Ecce ancilla Domini, fiat mihi secundum uerbum tuum .« Habetis itaque primum nuntium, primam uiam, primum aduentum, et primum templum.

Sed post primum nuntium uenit secundus, qui apparens pastoribus ait: »Euangelizo uobis gaudium magnum, quia natus est Christus Dominus in ciuitate Dauid .« Hic quoque triplicem uiam ante faciem Domini preparauit. Primam, preparando famulum in obsequio; secundam, preparando locum in diuersorio; tertiam, preparando cunabulum in presepio. Apparuit enim angelus Domini Ioseph in somnis, dicens: »Ioseph fili Dauid,  noli timere accipere Mariam coniugem tuam: quod enim in ea natum est, de Spiritu sancto est .« Disposuit sane celestis altitudo consilii, ut uirgo sponsum haberet, non solum ut tolleret fornicationis opprobrium, non solum ut falleret fallacem diabolum, uerum etiam ut esset uirgini ad solatium, et ut parienti preberet obsequium. Postmodum autem inter frequentiam multitudinis, que ad profitendum conuenerat, locum scilicet arctissimum parienti uirgini preparauit. De quo dicit euangelista: »Quia non erat ei locus,« alius scilicet, »in diuersorio.« Tandem uero preparauit illi cunabulum in presepio, in quo uirgo puerum reclinauit . De quo dicit propheta: »In medio duum animalium innotesceris .« Non enim est incredibile,  quin hoc ille preparauerit, »qui facit angelos suos spiritus, et ministros suos ignem urentem .«

Sed quid est quod angelo congaudente pastoribus, Deus homo nascitur, in presepi bouis et asini: quid est, inquam, nisi quod triplicem pacem nobis insinuat? Scitis enim, karissimi, quod ante Redemptoris aduentum tres erant inimicitiarum parietes. Primus erat inter Deum et hominem, secundus inter angelum et hominem, tertius inter hominem et hominem. Homo namque per inobedientiam Creatorem offenderat, per suum casum restaurationem angeli impedierat, per uarios ritus se ab homine separauerat. Iudeus namque ceremonias excolebat, gentilis idololatriam exercebat, utriusque ritus  alterius displicebat. Sed ueniens »pax nostra fecit utraque unum,« destruxit macerias inimicitiarum , et concurrentes parietes in se angulari lapide copulauit, ut de cetero esset »unum ouile et unus pastor .« Abstulit ergo peccatum et reconciliauit hominem Deo, reparauit casum, et reconciliauit hominem angelo, destruxit ritus, et reconciliauit hominem homini. Restaurauit ergo secundum Apostolum, qui in celis et qui in terris sunt, et ob hoc illa celestis militie multitudo psallebat: »Gloria in excelsis Deo,« id est angelis, Deo. »et in terra pax hominibus,« Iudeis et gentibus »bone uoluntatis .« Hinc est etiam quod angelus loquitur et congaudet pastoribus:  quia pax inter angelos et homines est reformata. Nascitur Deus homo, quia pax inter Deum et homines est restaurata; nascitur in presepi bouis et asini, quia pax est inter homines et homines reparata. Per bouem enim Iudaicus, per asinum gentilis populus prefiguratur, secundum illud: »Non arabis in boue et asino ,« Iudeo scilicet et gentili. His gestis »uenit Dominator Dominus ad templum sanctum suum .« Ad templum materiale, de quo legitur in Euangelio: »Quadraginta et sex annis edificatum est templum hoc .« Et in Psalmo: »Suscepimus misericordiam tuam in medio templi tui .« uenit autem per oblationem, secundum  quod hodierna die sancti Euangelii lectio declarauit, quia »postquam impleti sunt dies purgationis Marie, tulerunt Iesum in Ierusalem, ut sisterent eum Domino ,« etc. Oblatus est enim, quia ipse uoluit: sed a matre fuit oblatus in templo, qui Patri se obtulit in cruce. In templo redemptus est, qui in cruce redemit. Sed ipse seipsum dedit redemptionem pro mundo, mundus autem par turturum, aut duos pullos columbarum dedit redemptionem pro eo. Legitur autem bis fuisse redemptus, semel sacerdotibus, sed columba uel turture; item ministris, sed drachma uel statere . Ipse tamen non fuit redemptus ex debito, sed tantum ex beneplacito, nam secundum legem redimi non tenebatur, nisi primogenitus uuluamaperiens , sed ipse uuluam uirginis non aperuit. Nam hec  est porta clausa , et uir non est transgressus per eam.

Quid est autem quod in hoc festo cereos portamus accensos? Hoc ex libro Sapientie potest coniici, ubi leguntur idololatre obscura sacrificia facientes. Gentiles enim Februarium mensem inferis dedicauerunt, eo quod sicut ipsi putabant, sed errabant, in principio eius mensis Proserpina rapta fuerat a Plutone; quam quia mater eius Ceres facibus accensis, in Ethna tota nocte per Siciliam quesisse credebatur, et ipsi ad commemorationem ipsius, facibus accensis, in principio mensis urbem de nocte lustrabant. Unde festum illud appellabatur Amburbale. Cum autem sancti Patres consuetudinem istam non possent penitus exstirpare, constituerunt,  ut in honore beate uirginis Marie cereos portarent accensos et sic quod prius fiebat ad honorem Cereris, modo fit ad honorem uirginis; et quod prius fiebat ad honorem Proserpine, modo fit ad laudem Marie. Ob hoc quoque in Purificatione uirginis cereos accensos portamus, ut purificati per gratiam, cum accensis lampadibus quasi prudentes uirgines ad nuptias ingredi mereamur . Ad hec, sicut non subitus uenit, sic nec solus; uenerunt enim cum eo spiritus humilitatis et spiritus paupertatis; humilitas eum obtulit, humilitas in presepio reclinauit, paupertas eum uilibus pannis inuoluit, paupertas eum uili mercede redemit. O mira Domini pietas, mira dignatio: pauper  effectus est, cuius est »terra et plenitudo orbis terrarum, et uniuersi qui habitant in eo .« Humiliatus est qui erat excelsus, quia »magnus Dominus, et magna uirtus eius et sapientie eius non est numerus .« Habetis ergo secundum angelum, secundum uiam, secundum aduentum, secundum templum

Sed post secundum nuntium uenit et tertius, de quo angelus Gabriel ait: »Ipse preibit ante illum in spiritu et uirtute Elie parare Domino plebem perfectam ;« Ioannes autem angelus appellatur, non nature proprietate, sed officii qualitate, iuxta quem modum ipse Christus consequenter angelus appellatur, iuxta illud: »Et statim ueniet  ad templum sanctum suum Dominator quem uos queritis, et Angelus Testamenti quem uos uultis .« Reuera magnus, quia preco iudicis, uox uerbi, paranymphus sponsi, lucerna solis, qui pro sui dignitate non tantum propheta, sed plus quam propheta meruit appellari . Ipse namque fuit limes precedentium et sequentium: quia »lex et prophete usque ad Ioannem ,« Euangelium et apostoli a Ioanne. Ipse cum precedentibus Christum predixit futurum: »Qui post me ueniet, ante me factus est, cuius non sum dignus corrigiam calceamenti soluere ,« cum presentibus presentem ostendit: »Ecce Agnus Dei, ecce qui tollit peccata mundi .«

Hic uiam ante faciem Domini preparauit. uiam, inquam, triplicem, nam triplex legitur esse baptismus:  ablutionis, compunctionis et passionis. Ablutionis in aqua, compunctionis in lacrymis, passionis in sanguine. Primam uiam preparauit baptizando, secundam uiam predicando, tertiam uiam moriendo. Baptizabat corpus exterius, sed non mentem interius; unde: »Ego baptizo in aqua, medius autem uestrum stat, qui baptizat uos in Spiritu sancto et igni .« Predicauit penitentiam, sed non contulit indulgentiam. Unde: »Penitentiam agite, appropinquabit enim regnum celorum .« Mortuus est pro iustitia, sed non ipse iustificauit, quia Herodes fecit amputari caput Ioannis in carcere . Statim ergo uenit Dominus ad templum sanctum suum, ad templum spirituale, de quo dicit Apostolus: »Templum Dei  sanctum est, quod estis uos .« Post baptismum enim atque ieiunium congregauit eos, quos elegit de mundo, quos templum Spiritus sancti constituit, »genus electum, regale sacerdotium .« Sed tunc sicut non uenit subitus, ita nec solus. uenerunt enim cum eo spiritus honestatis et spiritus ueritatis: honestatem in factis, ueritatem in dictis exhibuit. Ipse namque, »peccatum non fecit,« ecce spiritus honestatis, »nec inuentus est dolus in ore eius ,« ecce spiritus ueritatis. Fecit enim opera singularia, iuxta quod ipse testatur: »Si opera non fecissem, que nemo alius fecit,« etc. . uerba protulit salutaria, Petro testante, qui ait: »Domine, uerba uite  eterne habes,« etc. .---»uenit ergo ad templum sanctum suum Dominator quem uos queritis, et Angelus Testamenti, quem uos uultis .« Metaplasmus hic est, prius enim loquebatur Pater ad Filium: »Ecce ego mitto angelum meum,« etc. nunc autem conuertit sermonem ad illos qui Filii desiderabant aduentum dicentes: »ueni, Domine, et noli tardare, relaxa facinora plebis tue Isrel.« Et alibi: »Emitte Agnum, Domine, Dominatorem terre, etc. .« De quibus Dominus inquit apostolis: »Multi reges et prophete uoluerunt uidere que uidetis et non uiderunt, etc. .« Horum desiderium representat Ecclesia in illis antiphonis: »O Emmanuel,« etc., »O stirps Iesse.«

 Ceterum quia spiritus est qui uiuificat, de spirituali aduentu Christi, spiritualiter aliquid proponamus. Tres enim aduentus Christi legimus in Scripturis, presentem, preteritum et futurum; presentem in sanctitate, preteritum in humilitate, futurum in maiestate. Primo uenit in mundum ad redemptionem, secundo uenit in animam ad sanctificationem, tertio ueniet in iudicium ad retributionem. De primo dicit: »Exiui a Patre, et ueni in mundum ;« de secundo dixit: »Ad eum ueniemus, et mansionem apud eum faciemus .« De tertio dicit: »uidebitis Filium hominis uenientem in nubibus celi cum potestate magna,« etc. . De primo dictum est, de secundo dicendum est; sed in hoc aduentu angelus ante faciem Christi  premittitur, qui prepararet ei uiam. Hic est ille familiaris et spiritualis nuntius de quo dicit propheta: »A timore tuo, Domine, concepimus et peperimus spiritum salutis .« Timor iste preparat iter trium dierum, quo filii Isrel egressi sunt de Aegypto , id est, penitentes egrediuntur de tenebris peccatorum. Iter prime diei est inquisitio uitiorum, iter secunde diei est recordatio peccatorum, iter tertie diei est contritio delictorum. Precedit enim in penitente subtilis inquisitio, que diligenter considerat et inquirit numerum et genera uitiorum, iuxta quod ipse penitens ait: »Iniquitatem meam ego prenuntio, et cogitabo pro peccato meo .« Succedit huic lamentabilis recordatio, que recolit et attendit  turpitudines et circumstantias delictorum, secundum quod ait: »Iniquitatem meam ego cognosco, et peccatum meum contra me est semper .« Sequitur grauis contritio, que delet et purgat maculas peccatorum, iuxta quod ait: »Secundum multitudinem dolorum meorum in corde meo, consolationes tue letificauerunt animam meam .« Hac triplici uia per timorem Domino preparata, statim uenit per gratiam ad templum sanctum suum, id est, in animam penitentis, ut illam sanctificet. uenit autem non solus, sed cum eo Pater et Spiritus sanctus accedunt, iuxta quod ipse testatur: »Ad eum ueniemus, et mansionem apud eum faciemus .«

 Mansionem autem istam hoc ordine faciunt. Fundamentum iaciunt, bases disponunt, columnas erigunt, epistylia supponunt, capitella preficiunt, parietes producunt, fenestras ordinant, tectum superponunt, ostium inserunt, pauimentum sternunt, et templum in duas mansiones distinguunt. Hec omnia, fratres, spiritualibus sunt plena sacramentis. Fundamentum enim est fides Christi, super quam fidelis anima fundata, contra spiritus tempestatis et turbinis stabilis soliditate consistit. De qua dicit Apostolus: »Fides est substantia rerum sperandarum, argumentum non apparentium. Sine fide impossibile est placere Deo .«---»Quia quidquid non est ex fide, peccatum est .«---»Iustus enim ex fide uiuit .« Unde in Gen.: »Credidit Abraham Deo, et reputatum est ei ad iustitiam .« Super hoc fundamentum septem bases ordinabiliter disponuntur, id est, septem petitiones, que continentur in oratione Dominica; tres pertinentes ad presentem uitam, et tres pertinentes ad futuram uitam, media uero pertinens ad utramque. »Adueniat, inquit, regnum tuum, fiat uoluntas tua,« etc. . Super has bases septem columne firmiter eriguntur, id est septem dona gratie septiformis, que Isaias super Christum enumerans, ait: »Requiescet super eum spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini .« De quibus Salomoni: »Sapientia edificauit sibi domum,  excidit columnas septem .« Hinc et oculi septem in lapide uno, et lucerne septem auree in candelabro, secundum uaticinium Zacarie . His columnis septem epistylia preponuntur, et epistyliis capitella, id est septem uirtutes, et septem beatitudines, quas ipse Christus enumerat inquiens: »Beati pauperes spiritu, quoniam ipsorum est regnum celorum. Beati mites, etc. .« Octaua namque beatitudo redit ad caput. Ad hoc edificium quatuor parietes producuntur, id est quatuor cardinales uirtutes, iustitia, fortitudo, prudentia, temperantia. Latus iustitie respicit orientem, per quam timentibus Deum sol iustitie Christus exoritur. Latus fortitudinis respicit aquilonem, per quam aduersis resistimus, que  secundum prophetam ab aquilone panduntur . Latus temperantie respicit ad meridiem, per quam illecebras cercemus, quibus concupiscentie exardescunt. Latus prudentie respicit occidentem, per quam occidua declinamus, et occidentium uitamus insidias. Hec quatuor latera sunt equalia, ut in quadrum sit edificium. In his lateribus quinque fenestre ordinantur, id est quinque sensus spiritualiter intellecti, scilicet uisus intelligentie, auditus obedientie, odoratus discretionis, gustus delectationis et tactus operis. Per hos spirituales sensus  uita subintrat, sicuti econtra mors per carnales sensus ingreditur, dicente propheta: »Intrauit mors per fenestras .« Tectum quod prefertur est »caritas,« super alias uirtutes excellens, »que operit multitudinem peccatorum .« Ostium quod in latere orientis infertur, est spes, per quam ad iustitiam exsequendam ingredimur. Cuius due sunt ianue abstinentia et continentia. Abstinentie ianua claudi debet, ne forte Nabuzardam princeps cocorum subintret, qui Ierusalem totam subuertat. Continentie ianua debet claudi, ne subintrent mulieres alienigene, que mentem Salomonis euertant . Interius autem sternitur pauimentum id est humilitas; de qua legitur: »Adhesit pauimento anima mea .« Templum istud  in duas mansiones diuiditur. Interior est sapientia, qua celestibus contemplandis inheret. Exterior est scientia, que terrenis disponendis intendit. Interior contemplatiua, exterior actiua. In interiori, Maria secus pedes Domini audiens eius uerba sedebat; in exteriori, »Martha satagebat circa frequens ministerium .« Satagamus igitur et nos dignos fructus agere penitentie , ut tale templum nos sibi faciat Angelus Testamenti Dominus noster iehsu Christus, qui est super omnia benedictus Deus in secula seculorum. Amen.



SERMO XIII. IN FESTO D. GREGORII PAPAE, HUIUS NOMINIS I. Que ad testamentum requirantur, et de testamento Christi; de quatuor speciebus Scripture, que per quatuor flumina de paradiso fluentia designantur; de duplici sacerdotio, et de pontificalibus indumentis quibus pontifex ueteris Testamenti induebatur.


 Statuit illi Dominus testamentum sempiternum, et dedit illi sacerdotium magnum et beatificauit illum in gloria .

[Tria nobis circa beatum pontificem et egregium doctorem nostrum premissa uerba commendant, scientiam caritatis, excellentiam dignitatis et gloriam sanctitatis. De primo premittitur: statuit ei Dominus sacramentum sempiternum. De secundo subiungitur: dedit illi sacerdotium magnum. De tertio subinfertur: beatificauit illum in gloria  .] Testamentum est proprie uoluntatis iusta sententia, super eo quod quis de rebus suis uult fieri post mortem. Exiguntur autem in testamento testes idonei, coram quibus testator et heredes instituat, et de rebus disponat. Exigitur et tabellio, qui testamentum  conscribat, ut sic demum post obitum testatoris sit immobile testamentum. Hec omnia, fratres, in testamento Christi possumus inuenire; qui quanto perfectior est, tanto perfectius uolens condere testamentum, cum moriturus esset in proximo, non solum  septem testes, sed uniuersos apostolos sibi testes adhibuit, quibus et dixit: »uos eritis mihi testes in Ierusalem, et in omni Iudea et Samaria, et usque ad extremum terre .« Coram ipsis non unum tantum heredem, sed omnes electos sibi heredes instituit. Qui, secundum Apostolum, sunt heredes Dei, coheredes autem Christi ; de quibus dixerat per Prophetam: »Disposui testamentum electis meis .« Eis ergo regnum celorum ex testamento disposuit, secundum quod dixit: »Beati pauperes spiritu, quoniam ipsorum est regnum celorum .« Hinc ergo apostolis ait: »Dispono uobis sicut disposuit mihi Pater meus regnum, ut edatis et bibatis super mensam meam in regno meo .«  Summam uero testamenti concludens, »accepit panem, benedixit et fregit, deditque discipulis suis dicens: Accipite et comedite: Hoc est corpus meum. Similiter et calicem postquam cenauit, dicens: Hic est sanguis meus noui testamenti, qui pro  multis effundetur, in remissionem peccatorum .« Adfuit et tabellio, non unus tantum, sed Mattheus et Ioannes, qui testamentum illud, id est Euangelium conscripserunt, iuxta quod alter eorum subscribens, ait: »Hic est discipulus ille, qui scripsit hec .« Hoc ergo testamentum est sempiternum; quia testatoris morte fuit firmatum. Ideoque uetus testamentum debuit de iure cessare, secundum quod scriptum est: »Nouis superuenientibus, uetera proiicietis .« Et iterum: »Ecce noua facio omnia .« Unde propheta: »Ecce dies uenient, dicit Dominus, et consummabo testamentum nouum super domum Isrel et super domum Iuda; non secundum testamentum quod dedi patribus eorum, cum educerem eos de  terra Aegypti; sed dabo leges meas in mentes eorum, etc. .« Licet autem hoc testamentum electis omnibus disposuerit, principaliter tamen apostolis, eorumque uicariis, quibus regni principatum commisit, dicente Psalmographo: »Pro patribus tuis nati sunt tibi filii, constitues eos principes super omnem terram ;«---»qui ordinant testamentum eius super sacrificia .« Beatus autem Gregorius reuera testamentum eius super sacrificia ordinauit; qui, sicut uniuersalis tenet Ecclesia, normam et regulam officiorum, tam super sacrificio, quam super ceteris mysteriis prudenter instituit; qui Nouum et uetus Testamentum et utilius exposuit,  et subtilius intellexit, ut ei conuenienter aptetur, quod Sponsa dicit in Canticis: »Omnia poma noua et uetera seruaui tibi, dilecte mi ;« quia nimirum Nouum et uetus Testamentum per alios expositores aliquatenus floruit, sed per ipsum plene fructificauit. Hic est enim scriba doctus in regno celorum, qui de thesauro suo noua produxit et uetera . Hic est stabularius, qui ad curationem uulnerati protulit duos denarios, quos a Samaritano recepit . Hic de fonte Scripture quatuor expositionum riuos produxit. De quibus mystice legitur: »Fluuius egrediebatur de loco uoluptatis ad irrigandum paradisum. Qui diuiditur in quatuor capita, Phison, et Gion, Tigris et Euphrates .« Locus uoluptatis congrue  Spiritus sanctus accipitur, qui est dilectio Patris et Filii, amor et connexio utriusque.

De quo legitur: »Torrente uoluptatis tue potabis eos .« Fluuius inde progrediens est sacra Scriptura, que per Spiritum sanctum est edita et exposita. Sicut enim fluuius ille diuidebatur in quatuor capita, Phison, et Gion, Tigrim, et Euphratem; sic Scriptura sancta diuiditur in quatuor species, historiam, et allegoriam, anagogen et tropologiam. Gion interpretatur hiatus terre, designans historiam; quia secundum ueteres, inhiabant terrenis, eo quod secundum historiam terrena promittebantur. Ut: »Dabo uobis terram  lacte et melle fluentem, frumentum et uinum et oleum ,« et similia. Phison interpretatur oris mutatio, signans allegoriam, secundum quam littera mutatur in spiritum; aliudque sonat in littera, et aliud in spiritu continetur. Tigris interpretatur uelox, designans anagogen, ad cuius intellectum uelox declaratur ingenium, et facilis intelligentia; eo quod precipue desuper celestibus agat, id est de trinitate personarum, et ordinibus angelorum. Euphrates interpretatur frugifer, signans tropologiam, per quam anima plantatur in moribus, pullulat in uirtutibus et fructificat in operibus. His autem fluminibus beatus Gregorius irrigauit paradisum, id est fecundauit Ecclesiam: »Tetendit arcum suum et parauit illum; et in ipso  parauit uasa mortis, sagittas suas ardentibus effecit .« In arcu duo sunt, lignum et chorda sibi inuicem coherentia. Sed lignum durum per chordam mollem inflectitur. Lignum durum est lex Mosaica, de qua Petrus apostolus ait: »Cur tentatis nobis imponere iugum quod neque nos, neque patres nostri portare potuimus? « Chorda mollis est lex euangelica, de qua dicit Dominus: »Iugum meum suaue est, et onus meum leue. .« Iugum durum per chordam mollem inflectitur; quia lex Mosaica per legem euangelicam temperatur. Lex illa reddebat oculum pro oculo, manum pro manu, dentem pro dente . Lex ista precipit: »Si quis te percusserit  in unam maxillam, prebe ei et alteram. Si quis abstulerit tibi tunicam, da ei et pallium. Si quis angariauerit te mille passus, uade cum eo alia duo .« Preterea sponsa dicit in Cantico: »Meliora sunt ubera tua uino fragrantia unguentis optimis .« Et sponsus in Euangelio: »uenite ad me omnes qui laboratis et onerati estis, et ego uos reficiam; et inuenietis requiem animabus uestris .« Lignum et chorda coherent; quia Nouum et uetus Testamentum conueniunt. Rota namque continetur in medio rote . Et duo cherubin sese respiciunt uersis uultibus in propitiatorium . In hoc arcu parauit beatus Gregorius  uasa mortis aduersus hereticos aduersantes, ut caperet uulpeculas  que demoliuntur uineas , ora quidem habentes diuersa, sed caudas ad inuicem colligatas ; quia de uanitate conueniunt in idipsum. Sagittas suas ardentibus effecit, propter catholicos delinquentes, ut oues errantes ad caulas reduceret, et in amenis uirgultis pasceret. His uasis atque sagittis liber Moralium quasi pharetra plena consistit.

Statuit igitur ei Dominus testamentum sempiternum, et dedit illi sacerdotium magnum . Duplex est sacerdotium. Unum, quod uisibiliter datur exterius in ordinatione; alterum, quod uisibiliter datur interius in iustificatione. Unum est  dignitatis, alterum est sanctitatis. De primo ait Dominus ad Moysen: »Applica ad te fratrem tuum Aaron et filios eius ut sacerdotio mihi fungantur ;« de secundo Petrus ait: »uos estis genus electum, regale sacerdotium .« Utrumque contulit Dominus B. Gregorio, non solum magnum, sed maximum; quem et indumentis uirtutum ornauit, et ad apicem apostolice sedis sublimauit. Licet enim communiter omnes apostoli claues regni celorum acceperunt, ac per hoc omnes episcopi, ut quidquid adhibitis clauibus ligauerint super terram, sit ligatum et in celis; et quidquid soluerint super terram, sit solutum et in celis , principaliter tamen B. Petrus claues regni celorum accepit, ac per hoc successor  eius, ut ipse possit ligare ceteros, sed ligari non possit a ceteris. Ei namque singulariter dictum est: »Tu uocaberis Cephas ,« id est caput. Sicut enim in humano corpore solum caput habet plenitudinem sensuum, cetera uero membra partem recipiunt plenitudinis; sic et in ecclesiastico corpore ceteri episcopi uocati sunt in partem sollicitudinis, sed supremus pontifex assumptus est in plenitudinem potestatis.

Porro B. Gregorius magis uoluit prodesse quam preesse, ita ut potestas magis ei fuerit oneri, quam honori, unus eorum effectus, de quibus legitur: »Induti sunt arietes ouium et ualles abundabunt frumento .« Indutus est autem ornamentis uirtutum, que per pontificalia indumenta  signantur, ut esset unus eorum, de quibus dicitur: »Sacerdotes tui induantur iustitiam, et sancti tui exsultent .« Erant autem in lege , octo, uel uerius septem pontificalia indumenta, Spiritus sancti gratiam ipso modo designantia, spiritum sapientie et intellectus, spiritum consilii et fortitudinis, spiritum scientie et pietatis, et spiritum timoris Domini . Eis autem pontifex induebatur hoc ordine. Lotis prius manibus ac pedibus induebatur monachasim, id est feminalia, signans quod sacerdos mundatis operibus et affectibus lacrymis penitentie debet assumere continentiam, ut offerat hostiam immaculatam, sanctam, Deo placentem . Noster  autem pontifex, quia iugem debet habere continentiam, non induit in sacrificio feminalia, sed sandalia. Ac si dicatur: »Qui lotus est, non indiget nisi ut pedes lauet, sed est mundus totus .« Per manus enim opera designantur, secundum illud: »Benedictus Dominus Deus meus, qui docet manus meas ad prelium, et digitos meos ad bellum .« Per pedes signantur affectus, secundum illud: »Excutite puluerem de pedibus uestris .« Secundo induebatur cathemone, id est uestem lineam, significans quod sacerdos debet induere innocentiam, ut quod sibi non uult fieri, alii non faciat . Linum enim propter candorem significat innocentiam, secundum illud: »Omni tempore uestimenta tua sint  candida .« Tertio cingebat se balteo, significans castitatem, qua circa lumbos debet accingi, ut restringat concupiscentiam. Unde ueritas ait: »Sint lumbi uestri precincti, et lucerne ardentes in manibus uestris .« Quarto induebat tunicam poderim, id est talarem, significans quod pontifex debet induere perseuerantiam; quia »qui perseuerauerit usque in finem, hic saluus erit .« Per talum enim, propter extremitatem, perseuerantia designatur, secundum illud: »Ipsa conteret caput tuum, et tu insidiaberis calcaneo eius .« Dependebant enim pro fimbriis malogranata cum tintinnabulis aureis . Per malogranatum intelligitur operatio, per tintinnabulum aureum accipitur predicatio; que duo  debent in sacerdote coniungi, ne sine illis ingrediens sanctuarium moriatur. »Cepit enim iehsu facere et docere ,« sacerdotibus relinquens exemplum, ut sequantur uestigia eius . Qui peccatum non fecit, ut sit honestas in conuersatione; nec inuentus est dolus in ore eius , ut sit ueritas in predicatione. Quinto induebatur ephod, id est superhumerale, significans quod pontifex debet induere patientiam, ut in patientia sua possideat animam suam . Humeris enim onera portamus, secundum illud: »Supposuit humerum ad portandum, et factus est tributis seruiens .« Habebat autem duas oras coniunctas in utroque latere summitatum, significans quod pontifex  debet habere arma iustitie a dextris et a sinistris , ut non erigatur prosperis, nec deprimatur aduersis. Habebat et duos lapides onychinos insertos humeris, in quibus sculpta erant duodecim nomina filiorum Isrel, sex in uno, et sex in altero . Per duos onychinos significantur ueritas et sinceritas: ueritas per claritatem, sinceritas per soliditatem. Per filios Isrel significantur sancta desideria et iusta opera, secundum illud: »Maledictus homo, qui non reliquerit semen in Isrel.« Per senarium significatur perfectio, pro eo quod Deus sexto die perfecit celum et terram et omnem ornatum eorum. Quod ergo sex nomina filiorum Isrel sculpta erant in uno lapide, et sex in alio, significabat quod desideria  sacerdotis et opera perfici debent, non »in fermento malitie et nequitie, sed in azymis sinceritatis et ueritatis .« Ut sinceritas formet intentionem, et ueritas finem. Habebat et duas catenulas auri purissimi sibi inuicem coherentes, que duobus inferebantur uncinis , significans quod pontifex debet habere duos caritatis affectus, ad Deum scilicet et ad proximum, de quibus precipitur: »Diliges Dominum Deum tuum ex toto corde tuo, et proximum tuum sicut teipsum .« Sicut enim aurum preeminet uniuersis metallis, ita caritas excellit uniuersas uirtutes; de qua dicit Apostolus: »Maior horum est caritas .« Duo uncini, sunt intentio et finis, quibus catenule inseruntur, ut tam Deum quam  proximum diligat »de corde puro, et conscientia bona, et fide non ficta ;« et tam Deum quam proximum diligat propter beatitudinem, Deum propter seipsum, proximum propter Deum.

Sexto induebat logion , id est rationale, significans quod pontifex debet induere discretionem, per quam discernit inter lucem et tenebras, inter dextram et sinistram; quia »non est conuentio lucis ad tenebras, neque Christi ad Belial .« Erat autem rationale quadrangulum, significans quod debet discernere inter quatuor: inter uerum et falsum, ne deuiet in credendis; inter bonum et malum, ne deuiet in agendis. Erat et duplex, quia debet discernere pro duobus, pro se uidelicet et pro populo, ne, si  cecus cecum duxerit, ambo in foueam cadant . Habebat et quatuor ordines lapidum , figurans quod pontifex debet habere quatuor principaliores uirtutes, iustitiam, fortitudinem, prudentiam, temperantiam. In singulis autem ordinibus habebat tres lapides; signans quod pontifex in primo debet habere fidem, spem, caritatem; in secundo modestiam, mansuetudinem et benignitatem; in tertio, pacem, misericordiam et largitatem; in quarto uigilantiam, sollicitudinem, et longanimitatem. Per lapides etiam figurantur uirtutes secundum illud: »Alius edificat aurum et argentum et lapides pretiosos .« Supremum capitis ornamentum erat  cydaris uel thiara, quam ultimo pontifex assumebat, significans humilitatem; de qua Dominus ait: »Omnis qui se exaltat, humiliabitur; et qui se humiliat, exaltabitur .« Hanc autem gestabat in capite, significans quod pontifex debet gerere humilitatem in mente, exemplo capitis nostri dicentis: »Discite a me, quia mitis sum et humilis corde .« Per caput enim mens intelligitur, secundum illud: »Unge caput tuum, et faciem tuam laua .« De cydari dependebat a fronte lamina aurea, significans sapientiam, in qua scriptum erat nomen Dei tetragrammaton, id est quatuor litterarum, Ioth, He, uau, Heth, id est principium uite, passionis iste; ac si diceret apertius: Ille, cuius pontifex  iste gerit personam, scilicet Christus, est principium, id est auctor uite, passionis, id est uite restaurate per passionem; quia »mortem nostram moriendo destruxit, et uitam resurgendo reparauit .« Nomen amabile, delectabile et salutare: nomen quod sanat, reficit et illuminat; de quo legitur: »Oleum effusum est nomen tuum, ideo adolescentule dilexerunt te .« Non est uera sapientia, in qua tanti mysterii nomen sculptum non est. Erant autem indumenta pro maiori parte contexta opere polymito, id est uario, propter uarietatem uirtutum; de qua legitur: »Astitit regina a dextris tuis in uestitu deaurato, circumamicta uarietate .« Contexta uero de quatuor pretiosis coloribus, purpura, cocco, bysso,  hyacintho. Per purpuram regie dignitatis significatur pontificalis potestas, que uia regia debet incedere, ne declinet ad dextram, uel deuiet ad sinistram; ne liget dignos aut soluat indignos; per coccum coloris ignei, significatur pontificalis doctrina, que sicut ignis lucere debet et urere, propter quod et bis tinctus esse narratur. Lucere debet per promissionem, ut: »Omnis qui reliquerit patrem aut matrem etc., centuplum accipiet, et uitam eternam possidebit .« Urere debet per comminationem, ut: »Omnis arbor que non fecerit fructum bonum, excidetur et in ignem mittetur .« Per byssum candoris eximii significatur preclaritas fame, que debet esse retorta. Ut pontifex bonum habeat testimonium  secundum Apostolum: »Et ab his qui intus sunt, et ab his qui foris sunt .« Per hyacinthum coloris erei significatur serenitas conscientie, quam intra se pontifex debet habere, secundum quod dicit Apostolus: »Gloria nostra hec est, testimonium conscientie nostre .« His omnibus indutus fuit B. Gregorius, ut esset sacerdos magnus, qui in diebus suis placuit Deo, et »inuentus est iustus, et in tempore iracundie factus est reconciliatio .« Et ideo Dominus beatificauit illum in gloria. Iam beatificauit eum in anima, sed et beatificauit illum in corpore. Sancti namque duplicem glorificationis stolam habebunt, unam spiritus, et alteram carnis.  Stola spiritus in tribus consistit, cognitione, dilectione, delectatione; de cognitione ueritas ait: »Hec est uita eterna, ut cognoscant te solum uerum Deum, et quem misisti Iesum Christum .« In ea namque sancti cognoscunt sicut et cogniti sunt, uidentes »non per speculum in enigmate, sed facie ad faciem ;« intelligentes sicuti est, Trinitatem in unitate, et unitatem in Trinitate. Ex hac comprehensiua cognitione nascitur summa dilectio, per quam sancti diligunt Deum »ex toto corde, ex tota mente, ex tota anima .« Et corde, id est intellectu, diligunt Filium; toto, id est sine errore; ex mente, id est memoria diligunt Patrem; tota, id est sine obliuione; ex anima, id est uoluntate,  diligunt Spiritum sanctum; tota, id est sine contrarietate. Ex hac summa dilectione, nascitur summa delectatio, quam »oculus non uidit, nec auris audiuit, nec in cor hominis ascendit ;« de qua tamen legitur: »Exsultabunt sancti in gloria, letabuntur in cubilibus suis .«

Stola carnis consistit in quatuor, claritate, subtilitate, agilitate et impassibilitate. De quibus Dominus ait: »Mensuram bonam, et confertam, et coagitatam, et supereffluentem reddent in sinum uestrum ;« et alibi: »Fulgebunt iusti, et tanquam scintille in arundineto discurrent, et regnabit Dominus illorum in perpetuum .« Fulgebunt clari et tanquam scintille subtiles, in arundineto discurrent agiles; et regnabit Dominus  illorum in perpetuum: impassibiles; »absterget enim Deus omnem lacrymam ab oculis sanctorum, et iam mors non erit amplius, neque luctus, neque clamor, nec ullus dolor quoniam priora  transierunt .« Ad hanc gratiam meritis et precibus B. Gregorii nos perducat Dominus iehsu Christus, qui est benedictus in secula seculorum. Amen.



SERMO XIu. IN SOLEMNITATE ANNUNTIATIONIS GLORIOSISSIMAE SEMPER uIRGINIS MARIAE. De celi uaria acceptione: de gradibus descensus Christi, et ascensionis eiusdem, et quomodo nos debeamus descendere.


 Nemo ascendit in celum, nisi qui de celo descendit, Filius hominis qui est in celo .

Cum diligenter intendo quis sum qui loquor, aut de quo loquor, silendum potius arbitror quam loquendum. Loquor enim mutus de uerbo, terra de celo, peccator de Saluatore. Cum tamen de peccatore dicit Deus: »Quare tu enarras iustitias meas, et assumis Testamentum meum per os tuum ;« sed quoniam creatura non debet obmutescere in laudibus Creatoris, liceat mihi, fratres, aliquid ex uerbis premissis ad laudem Redemptoris in gazophylacium mittere. Que quidem uerba, tanto subtiliori sunt consideratione pensanda, quanto profundiori sunt intellectu fecunda. uidetur enim quantum ad littere superficiem, quod  solus Christus ad celum ascenderit, sicut ipse solus de celo descendit; cum tamen multi cum ipso, uel multi post ipsum in celum ascenderint. Multi ergo sunt ascensuri, ut quo precessit sublimitas capitis, illuc et humilitas corporis subsequatur, ipso dicente: »uolo, Pater, ubi ego sum, illic sit et minister meus .«---»Ascendens autem in altum, captiuam duxit captiuitatem ,« sanctos scilicet, quia diuina uisione suspensi in inferni tenebris tenebantur. De quibus legitur: »Eduxit uinctos suos de lacu in quo non erat aqua .« Porro si corticem littere uelimus diligenter attendere, inueniemus sub illo nucleum, subtilis intelligentie.

 Celum enim in sacra Scriptura uariis modis accipitur. Interdum diuinitatis significat celsitudinem, ut cum Lucifer ait: »Ascendam in celum, et ponam sedem meam ad aquilonem, et ero similis Altissimo .« Cum enim Lucifer esset in empireo constitutus, non erat celum superius quo posset ascendere. Sed celum diuinitatis celsitudinem intellexit, in quam desiderabat ascendere, ut esset similis Altissimo. Sic et hic celum potest conuenienter intelligi, ut taliter accipiatur: Nemo, id est nullus hominum unquam, quantumlibet sanctus, etiam ab utero sanctificatus, ascendit in celum, id est in sublimitatem diuinitatis, ut esset Deus, nisi ille qui de celo descendit, id est de celsitudine diuinitatis, ut esset  homo, filius scilicet hominis, qui est in celo, manens Deus. Non enim sic descendit de celo, ut non remaneret in celo; quia non sic factus est homo, ut desierit esse Deus; sed simul in unum est diues et pauper, Deus et homo: Deus de Deo ante secula genitus; homo de homine in seculo natus. In Psalmo quoque simile legitur: »A summo celo egressio eius, et occursus eius usque ad summum eius .« Hoc hodie, fratres, impletum est, quando »uerbum caro factum est, et habitauit in nobis .«---»Hodie nouum fecit Dominus super terram, mulier circumdedit uirum«  gremio uteri uirginalis. Mulier, sed intacta; mater, sed uirgo. Hec in utero circumdedit puerum, sed uirum; infantem, sed Deum. O  uere nouum, quod hodie fecit Dominus super terram; quia stella solem, creatura Creatorem, filia patrem concepit. Hodie fecit, ut eternus sit temporalis, simplex compositus, et mortalis sit immortalis. Hodie trinitatis mysterium innouauit, ut tres sint substantie in unitate persone, sicut tres persone sunt in unitate substantie; ut nasceretur de matre sine patre, qui de patre natus est sine matre. Hodie simul descendit et ascendit; sed Deus descendit in hominem, et homo ascendit in Deo.

Deus ergo descendit, homo ascendit. Sed quia Christus Deus est et homo, ipse descendit pariter et ascendit. Fuit autem Christi descensus, seruilis  forme susceptio, de qua dicit Apostolus: »Exinaniuit se formam serui accipiens .« In hoc uero descensu, uelut in scala, multi sunt gradus dispositi. Distribuamus itaque gradus eius, ut enarrentur in progenie altera. Primus gradus est passibilitas quam assumpsit, ultimus est passio quam sustinuit. Et inter primum et ultimum diuerse sunt graduum differentie. Ad primum spectant defectus hominis, quos suscepit, ut pauor et dolor, fames et sitis, paupertas et labor. Ad ultimum pertinent pene illate ab hominibus, quas sustinuit. Captus est enim et ligatus, percussus et flagellatus, irrisus et exprobratus, maledictus et condemnatus, crucifixus et lanceatus. Ecce fractum est alabastrum, et domus repleta est ex odore  unguenti  Sed ut suauius odor unguenti respiret, assignandi sunt gradus defectuum, quoniam manifesti sunt gradus penarum. In gradum ergo pauoris ipse se descendisse fatetur in psalmo: »Formido mortis cecidit super me, timor et tremor uenerunt super me .« De eodem in Euangelio: »Cepit iehsu pauere et tedere .« O mira Christi dignatio! Pro nobis timuit quem angeli timent, quem archangeli tremunt; cui flectitur omne genu, celestium, terrestrium et infernorum . In gradum ergo doloris ipse quoque se descendisse per prophetam testatur: »O uos omnes qui transitis per uiam, attendite et uidete si est dolor sicut dolor meus .« Unde in Euangelio: »Tristis est anima  mea usque ad mortem .« O mira Domini pietas! Pro peccatoribus doluit, pro miseris fleuit; cuius gaudium semper est plenum, cuius letitia nunquam deficit, per quem pater et ipse coram patre lusit in orbe terrarum . In gradum famis et sitis descendit, ipso testante: »Dederunt in escam meam fel, et in siti mea potauerunt me aceto .« De eodem in Euangelio. »Cum ieiunasset quadraginta diebus et quadraginta noctibus, postea esuriit .« O ineffabilis dispensatio Redemptoris! fons uite sitit, cibus angelorum esurit, panis uite, qui de celo descendit, de quo si quis gustauerit, uiuet in eternum .«

 In gradum paupertatis idem se descendisse fatetur: »Pauper, inquit, et dolens ego sum .« De eodem in Euangelio: »uulpes foueas habent, et uolucres celi nidos; Filius autem hominis non habet, ubi caput suum reclinet .« O magnum humilitatis exemplum! Factus est pauper, cuius est terra et plenitudo eius, orbis terrarum et uniuersi qui habitant in eo .«

In gradum laboris descendit, ipso dicente: »Laboraui clamans, etc. .« Et in Euangelio fatigatus legitur in itinere . Quis autem adeo durus, cuius pectus tam ferreum, cuius corpus tam lapideum, ut possit suspiria claudere, gemitum reprimere, cum audit Creatorem suum, redemptorem  suum, per hos gradus humiliter descendisse, qui »factus est pro nobis obediens usque ad mortem, mortem autem crucis?«  Sciat se culpabiliter durum, qui deflet contumelias et dolores amici, et cum audierit tot Christi penas, tot contumelias et opprobria, non mouetur ad gemitum, lacrymas non effundit. Non enim descendit pro se, sed pro nobis, et dedit animam suam redemptionem pro mundo. uerum qui descendit, ipse est qui ascendit. De quo ascensu dicit propheta: »Egredietur uirga de radice Iesse, et flos de radice eius ascendet .« Consequenter autem quasi gradus ascensionis determinans subdit: »Et requiescet super eum spiritus sapientie et intellectus, spiritus consilii et fortitudinis, spiritus  scientie et pietatis, et replebit eum spiritus timoris Domini .«

Alibi quoque gradus in hoc ascensu describens idem propheta, sic ait: »Puer natus est nobis, et filius datus est nobis: et uocabitur nomen eius Admirabilis, Consiliarius, Deus, Fortis, Pater futuri seculi, Princeps pacis .« Hic est qui ad gradum summe potestatis ascendit, sicut ipse testatur: »Data est mihi omnis potestas in celo et in terra .« Quia »omnia quecunque uoluit, fecit in celo et in terra, in mari, et in omnibus abyssis .« Habuit enim gradus ascensionis non solum per dona, que in conceptione recepit, uerum etiam per miracula, que propria potestate perfecit. Ascendit ergo per miracula,  que fecit in celo, et per miracula, que fecit in terra, et per miracula, que fecit in aqua. Et in his tribus miracula fecit, nascendo, predicando, moriendo. Ipse quoque nascente, noua stella apparuit in oriente; quia ortus est sol iustitie , quem magi stella duce uenerunt cum muneribus adorare . Rome uero templum Pacis mirabiliter corruit; quia natus est ille, qui non uenit mittere pacem, sed gladium . Plena siquidem pace toti orbi sub Augusto Cesare restituta, Romani templum Pacis edificauerunt. De quo consulentes, quam diu foret duraturum, responsum est: Donec uirgo pariat. Qui gaudentes intulerunt: Ergo erit in eternum, quia nunquam  uirgo pariet. Statim autem in hora natiuitatis Dominice funditus corruit. Tunc etiam fluuius Tiberis recepit in se riuulum olei manantem de taberna emunctoria; quia natus est fluuius uoluptatis, de quo legitur: »Oleum effusum nomen tuum .«

Ipse etiam predicando per hos gradus ascendit. Nam in transfiguratione de celo uox Patris audita est: »Hic est Filius meus dilectus, in quo mihi bene complacui: ipsum audite .« Ipse etiam, ut cetera miracula pretermittam, de terra quatriduanum Lazarum suscitauit . Ipse super aquas siccis pedibus ambulauit . Eodem in crucis patibulo moriente, sol obscuratus est, terra tremuit, et de latere eius aqua  profluxit .

Hec sunt que nemo alius fecit unquam, aut facere potuit; et ideo nemo ascendit in celum, nisi qui de celo descendit, Filius hominis, qui est in celo.

Sed et nos fratres si uolumus conregnare, oportet et compati; et si uolumus ascendere, oportet ut descendamus , quia »qui se exaltat, humiliabitur; et qui se humiliat, exaltabitur .« Diabolus autem, quia uoluit ascendere per superbiam, non tantum descendit, sed cecidit, iuxta quod legitur: »Quomodo cecidisti, Lucifer, qui mane oriebaris .« Et de eodem: »uidebam Satanam tanquam fulgur de celo cadentem .« Descendamus ergo per  humilitatem, et in ipso descensu gradus exemplo Domini disponamus. Primo namque debemus descendere per subiectionem, secundo per compassionem, tertio per abiectionem. Subiectio uero tres continet gradus: primus est, subdere se maiori; secundus, subdere se pari; tertius, subdere se minori. In primum descendimus per debitam necessitatem; in secundum, per mutuam caritatem; in tertium, per abundantem humilitatem. In hunc gradum Christus descendit, quando lauit pedes discipulorum , et quando caput tremendum angelis Baptiste manibus supposuit, dicens: »Sic decet nos implere omnem iustitiam ,« id est superabundantem humilitatem. In eumdem gradum docuit apostolos et nos  in illis descendere, dicens: »Qui maior est uestrum erit omnium seruus, seipsum in exemplum preponens; quia Filius hominis non uenit ministrari, sed ministrare .« Hinc est quod maximus in Ecclesia se seruum seruorum Dei appellat. Compassio uero in duos gradus distinguitur; quorum primus est compassio sui, secundus est compassio proximi. De primo dicitur: »Miserere anime tue placens Deo .« In secundum gradum descendit Apostolus, qui dicebat: »Quis infirmatur, et ego non infirmor? quis scandalizatur, et ego non uror?«  Descendamus et nos flentes huius uite miseriam, et ad futuram gloriam suspirantes, et gementes pro peccatis propriis, plorantes  pro alienis. Abiectio quoque duos continet gradus. Primus est abiectio mundi, secundus abiectio sui. Ad primum nos hortatur Ioannes dicens: »Filioli, nolite diligere mundum, neque ea que in  mundo sunt. Quidquid enim in mundo est, concupiscentia carnis est ,« quantum ad gulam et luxuriam, et concupiscentia oculorum, quantum ad diuitias et possessiones. Sed difficile est diuitem intrare in regnum celorum .« Et superbia uite, quantum ad honores et dignitates. Sed tollimur in altum, ut lapsu grauiore ruamus. Ad secundum gradum Dominus nos inuitat, dicens: »Qui uult uenire post me, abneget semetipsum, et tollat crucem suum, et sequatur me .«

Et in omnibus his debemus descendere, corde, ore, opere. Ut a corde excludamus superbiam, ab ore iactantiam, ab opere inanem gloriam. Si sic descendimus, melius ascendemus de malo ad bonum,  de bono ad melius, de meliori ad optimum. Primus ascensus est incipientium, secundus proficientium, tertius peruenientium. Primo ascenditur ad iustificationem, secundo ad perfectionem, tertio ad glorificationem. Primus autem ascensus tres gradus habet, qui sunt contritio cordis, confessio oris, satisfactio operis. Ad primum ascendimus per dolorem, in secundum per pudorem, in tertium per laborem. Secundus ascensus tres similiter habet gradus. Primus est uitatio prohibitorum, secundus adimpletio preceptorum, tertius supererogatio consiliorum. Tertius ascensus duplici gradu distinguitur. Primo ascenditur ad glorificationem anime, secundo ad glorificationem corporis. Ad quas nos  faciat ascendere Dominus noster iehsu Christus, qui est super omnia Deus benedictus in secula seculorum. Amen.



SERMO Xu. IN DIE SANCTO PARASCEuES. Cur Christus cum impiis sit ligatus; et Christum eligendum esse non Barabbam. Christum, inquam, non peccatum, et omnes peccatores Barabbam preferre Christo, posseque eos abstinere a peccato, si non magis peccatum quam Christum diligerent.


 Quem uultis dimittam uobis? Barabbam, an Iesum qui dicitur Christus? 

uerba ista, karissimi, que frequenter audistis, frequenter legistis, manifestum est a quo hec questio facta sit. Pilatus hanc fecit Iudeis. Sed quare hanc fecit? Ipse quidem iudex erat, et pro iudiciaria potestate plures in carcere suo uinctos habebat. Hec autem consuetudo illi erat, quatenus die Pasche, cum pro eius solemnitatis gratia, tum pro conseruanda Iudeorum amicitia, per singulos annos unum ex eis, quos uinctos haberet, die supradicta, ad petitionem ipsorum liberum abire permitteret. Itaque inter alios uinctos unus erat, cui nomen Barabbas. Sed cur Barabbas sit ligatus, causam optime nouimus. Ipse enim latro erat, et in seditione  homicidium fecerat. iehsu autem quid meruit? cur inter criminosos adiudicatur? Nonne ille ipse est, qui ineffabili uoluntate criminosis ueniam dabat: qui corporali presentia mortuos suscitabat? Proh nefas! »Que societas luci ad tenebras?«  Sed ideo Christus cum impiis religatur, ut illud, quod de eo dictum fuerat, impleretur: »Et cum impiis reputatus est .« Cum impiis pietas deputatur, et cum impietate pietas non mutatur; sed potius ad pietatem ipsa postmodum impietas commutatur. Dicit ergo Iudeis Pilatus: Quem uultis uobis de duobus dimitti? Ecce Iudei, ecce in uestro arbitrio posita est Christi et latronis electio. Quem uultis eligite, quem uultis abiicite. Christus »peccatum non fecit, nec inuentus est dolus  in ore eius .« Barabbas autem latrocinii scelere diffamatus, et homicidii sanguine cruentatus. Ecce Pascha in azymis celebratis, fermentum respuitis. Eligite ergo Christum innocentem et purum, respuite latronem multis iniquitatibus confermentatum; abiicite hominem interfectorem, et suscipite hominem saluatorem. Abiicite, inquam, illum, qui uiuos mortificabat, et suscipite illum qui mortuos uiuificabat.

uideamus tamen quem elegistis, audiamus quid dixistis: »Non hunc, sed Barabbam .« Electio quam non fecit dilectio: puto nec illum diligebatis, quem elegistis. Nec ob aliud uoluistis quod Barabbas liberaretur, nisi ut Christus crucifigeretur. Non hunc, sed Barabbam. Non hunc, proh  dolor! latronis nomen dicitur, Christus non nomine dignus habetur. Sed grauis erat eis ad nominandum, qui grauis erat eis ad uidendum.

Sed, o dilectissimi, cur ista edicimus? Cur et Pilati questionem, et Iudeorum responsionem tam diligenter discutimus? Ideo utique, quia ad huius questionis similitudinem aliam uolumus facere questionem. Illa questio facta est populo Iudeorum, ut nostra fieret populo Christianorum. Sed quia in populo Christiano sunt boni et mali, nos in presenti sermone non illam facimus bonis, imo potius illis qui mali sunt, et filii hominum appellantur. Duo itaque proponamus illis, peccatum, et Christum. Dicite ergo, filii hominum: Quid uultis  de duobus dimitti, peccatum an Christum? bonum an malum? ueritatem an uanitatem? iniquitatem an equitatem? Et ut dicam expressius, quod uolumus, quid uultis de duobus dimitti? Scortum, an Christum? carnem meretricis, an carnem Filii hominis? carnem que uitam prestat eternam, an carnem que mortem afferat sempiternam? Quid melius uultis, an comedendo corpus Christi in ipso manere, an coherendo meretrici, uestrum et illius corpus unum efficere. De corpore quippe suo Christus sic loquitur: »Qui manducat carnem meam, et bibit sanguinem meum, in me manet et ego in eo, etc. .« Apostolus uero de corpore meretricis sic dicit: »Qui adheret meretrici, unum corpus efficitur .« Dicite, filii hominum,  quid diligitis? Respondete quid de duobus elegistis? Adhibete, si potestis, discretionem, et facite electionem; et sic date responsionem. Palam uobis facio questionem, nec habet necessariam, nec profundam discretionem. Bonum et malum, scortum et Christum uobis proponimus; et de his duobus, quid potissimum eligatis, inquirimus? O filii hominum, quid dubitatis? cur non cito respondetis? cur, nisi quia filii hominum estis? Et quid est filii hominum, nisi filii carnalium, carnalia amantium, carnalia sapientium? Nonne illi uos estis, de quibus scriptum est: »Filii hominum usquequo graui corde, utquid diligitis uanitatem et queritis mendacium?«  Certe ista est causa quare bonum non eligitis, quod et graui corde estis, et  uanitatem diligitis. »Quam bonus Isrel Deus! « Sed quibus? Non curuis corde. O graui corde, o filii hominum, quid est quod supergreditur caput uestrum? unde in corde uestro tanta grauitas? Hec siquidem est, de qua scriptum est: »Iniquitas super talentum plumbi sedet .« Sed hoc iniquitatis onere laborabat, qui in Psalmo dicebat: »Quoniam iniquitates mee supergresse sunt caput meum, et sicut onus graue grauate sunt super me .« Hoc etiam pondere premebantur illi, de quibus dicitur: »Submersi sunt quasi plumbum in aquis uehementibus .« Hec itaque iniquitas, o graui corde filii hominum, non solum grauat corda uestra, sed etiam ne nobis respondeatis, opilauit os uestrum: et utinam saltem  taceretis, et nichil responderetis, et contempto Christo, scortum non eligeretis! Quod si queritis, quomodo uel quando Christum contemnitis, quomodo uel quando scortum eligitis! reducite ad memoriam tempus uestre confessionis; mementote quid dicatis tempore communionis. Ecce ponamus aliquem ad presbyterum uenientem, peccata confitentem et dicentem: »Confiteor, Domine, quia peccaui, patrem et matrem offendi, mentitus sum, peieraui, aliena furto et uiolentia rapui.« Ad quem sacerdos: »Penitet te ista fecisse, et si uis de cetero ista dimittere? Et ille: »Ex corde istorum penitet, et libenter dimitto.« Et sacerdos: »uide si, ait, plus fecisti. Dic mihi, si unquam mulierem tetigisti?«  Et ille: »Quis est, domine, qui hec non faciat? Quis est qui se abstineat a peccato isto?« Et sacerdos: »Noli sic loqui, amice, noli sic loqui. Nisi hoc peccatum sicut et alia confessus fueris, et nisi de isto sicut de aliis emendationem promiseris, scias pro certo quod nec communionem Christi digne percipias, nec post istam temporalem uitam, ad eternam uitam peruenies. Fac igitur et de isto peccato confessionem, promitte emendationem, et sic accipe communionem.« Et ille: »O domine, ualde infirmus sum, a muliere abstinere non possum: et ideo non audeo promittere, quod scio me non posse seruare.«---»uouete, inquit, et reddite Domino Deo uestro ;« et melius est non uouere, quam uouere et non reddere .« Et sacerdos:  »Non exigo ut uotum facias, quod non fecisti, sed redde quod promisisti. Nonne in baptismo diabolo et operibus eius abrenuntiasti? Nonne fornicatio diaboli est operatio? Itaque si secundum consilium nostrum promittis non fornicari, facis quod facere debes: si non promittis, semper tamen debes. Denique uotum reddere nec debere, non uotum, sed gratuitas dicitur proprie; is etenim uotum facit, qui, quod non debet, gratuito se facturum esse promittit; at qui non fornicari promittit, uotum non facit, id est non quod non debet, promittit, sed id quod debet reddere decreuit. Ego itaque cum te a fornicatione abstinere, et castitatem tenere moneo, non uotum exigo, sed debitum quero. Quod autem dicis: Infirmus sum, a muliere abstinere  non possum, discute quod dicis, uide utrum pro certo possis; credo enim quod posses, si uelles; posses, si tantum Deum, quantum oculum tuum diligeres.

»Ecce tibi facio questionem, da ueram responsionem. Si modo tentatio superueniens te ad luxuriam prouocaret, si diabolus instigaret, si caro titillaret, si etiam mulier impudenter et irreuerenter te ingereret, et se totam ad peccandum exponeret, tunc in ipso tentationis ardore, si pro certo scires quod oculum perderes si cum ea peccares, dic pro Deo quid faceres? Nonne statim horror quidam per corpus diffunderetur, et ardor ille libidinis, qui te totum occupauerat, sopiretur? Nonne ipsam mulierem abhorreres? Nonne et pugno eam percuteres?  Modo attende quid soles dicere: uellem abstinere, si possem. Ecce potes, quia oculum perdere times. Quod potes per oculum, non potes per Deum: nisi quia plus diligis oculum, quam Deum? num plus ualet oculus, quam Deus? Noli itaque dicere quod soles: uellem, uidelicet abstinere, si possem: imo dic: Possem, si uellem. Corrige uoluntatem, et dilige castitatem, et continendi accipies potestatem. Si autem te profiteris infirmum, quare non curris ad medicum? si pateris infirmitatem, cur non amplecteris sanitatem? si te conspicis impotentem, quare non suscipis omnipotentem? O infelix, respice teipsum et despice, suspice et suscipe. Ipse totum erit, si ad te uenerit, ipse curabit, ipse sanabit, et  ipse uirtutem prestabit; ipse enim medicus, ipse salus, ipse etiam uirtus, ipse sanitas. Acquiesce nostro consilio, et dimitte fornicationem, et fac castitatis promissionem, et sic accipies communionem.  Si unum elegeris, aliud habere non poteris; elige ergo quod uis.« O filii hominum, intendite, quid hic socius uester respondeat, uidete quid eligat. »Si, inquit, aliter communicare nequeo, nisi castitatem promittam, melius uolo differre communionem, quam ultra meum posse ferre promissionem.« O stulta responsio, o Iudaica electio. Quid responderunt Pilato Iudei? Non hunc, sed Barabbam. Quid respondit Filius hominis sacerdoti? Si uerborum eius discutimus sensum, quid aliud respondet, nisi, »Non Christum, sed scortum?« Quid enim aliud dicit, cum dicit: »Melius uolo communionem differre, quam castitatem promittere.« O quam periculosum differre, o infelix hic differre, quando potes scire ferre? Nonne melius tibi esset tentationem  sufferre, quam communionem differre. Sufferentia quidem tentationis faceret te beatum, ista uero communionis dilatio non absoluit, sed auget reatum. »Beatus enim qui suffert tentationem ;« sed ue illi, qui pro amore peccandi differt communionem. Abnegate, filii hominum, Iudaicam impietatem; sequimini Christianam pietatem, diligite iustitiam, mundate conscientiam. Si uultis eternam euadere damnationem, fugite fornicationem. At uos miseri non solum presentem et insistentem non repellitis, sed quod peius est, absentem queritis, fugientem retinetis. Sed quid est fugere fornicationem, nisi euitare occasionem fornicandi? Hanc ergo fugite, Christum eligite, quatenus in presenti uita  digne percipiatis eius communionem, et in futura uita ad ipsius possitis pertingere possessionem, qui uiuit et regnat in unitate Spiritus sancti, Deus, per omnia secula seculorum. Amen.



SERMO XuI. IN SOLEMNITATE S. IOANNIS BAPTISTAE. Quomodo Ioannes Baptista multis modis fuerit magnus.


 Inter natos mulierum non surrexit maior Ioanne Baptista .

Qui laudat, et qui glorificat Deum, et ipse laudatur et glorificatur a Deo, ipso testante: »Qui me confessus fuerit coram hominibus, confitebor et ego eum coram Patre meo .« Petrus enim quia dixit ad Christum: »Tu es Christus Filius Dei uiui ,« et Christus inquit ad ipsum: »Et ego tibi dico, quia tu es Petrus, et super hanc petram edificabo Ecclesiam meam .« Sic ergo Ioannes quia dixit de Christo: »Ecce Agnus Dei, ecce qui tollit peccata mundi ,« et Christus inquit de ipso: Inter natos mulierum non surrexit maior Ioanne Baptista. Illi de Christo confessi sunt ueritatem, Christus de ipsis professus est dignitatem,  quia ueritatis confessio dignitatis professionem meretur.

Quantus enim exstiterit Ioannes, tam prophetica, quam Euangelica lectio protestatur. Fuit enim magnus in predestinatione, magnus in annuntiatione, magnus in conceptione, magnus in natura, magnus in persona, magnus in gratia, magnus in officio, magnus in merito, magnus in sacramento, magnus in dignitate, magnus in potestate, magnus in claritate, magnus in opinione, magnus in predicatione, magnus in passione. Fuit ergo magnus in predestinatione, iuxta quod Dominus ei loquitur per prophetam: »Priusquam te formarem in utero, noui te .«---»Nouit enim Dominus qui sunt eius ,« id est predestinauit suos. Qui per  contrarium reprobis ait: »Non noui uos .« Secundum quem modum Dominus inquit Nathaneli: »Priusquam te Philippus uocaret, cum esses sub ficu, noui te .« Sed cum Deus omnia nouerit antequam fiant, quid est quod specialiter dicit de Ioanne: »Priusquam te formarem in utero, noui te? .« Sed quando quod pluribus communiter conuenit, uni specialiter attribuitur, antonomatice debet intelligi. Deus enim plenius nouit Ioannem; quia predestinauit ei maiorem gratiam in presenti, et ampliorem gloriam in futuro. Fuit magnus in annuntiatione: quoniam »apparuit angelus Zacarie, stans a dextris altaris incensi: Ne timeas, inquit, Zacaria, quoniam exaudita est deprecatio tua. Et ecce Elisabeth uxor tua pariet tibi  filium, et uocabis nomen eius Ioannem: et erit gaudium tibi et exsultatio: et multi in natiuitate eius gaudebunt .« Idem angelus annuntiauit patri natiuitatem Ioannis, qui annuntiauit matri natiuitatem Iesu, uidelicet Gabriel: magnum utrobique annuntians miraculum, et uirginis et sterilis partum. Ioannis autem non conceptum dicit, sed ortum; Iesu uero predicit ortum pariter et conceptum. Non Zacarie patri predicitur: »Uxor tua pariet tibi filium, et uocabis nomen eius Ioannem ;« sed Marie matri predicitur: »Ecce concipies in utero, et paries filium, et uocabis nomen eius Iesum .« Quia Ioannes fuit conceptus in culpa: solus autem Christus fuit sine culpa conceptus: uterque uero natus in gratia; et ideo utriusque  Natiuitas colitur: sed solius Christi conceptio celebratur. Fuit magnus in conceptione, quia conceptus est non exigente natura, sed gratia operante: cum esset Zacarias senex, »et Elisabeth sterilis, et ambo pariter processissent in diebus suis .« Ecce alter Isaac natus de sene, conceptus de sterili, prenuntiatus ab angelo, prenominatus ab ipso, pater Iacob, qui genuit duodecim patriarchas . Ille de Abraham, iste de Zacaria; ille de Sara, iste de Elisabeth: uterque, de sene, uterque de sterili: uterque prenuntiatus et prenominatus ab angelo: ille Isaac, iste Ioannes. In natiuitate Isaac, ait Sara: »Risum mihi fecit Dominus: quicunque audierit, corridebit mihi ;«  in natiuitate Ioannis audientes uicini et cognati quod manifestauit, uel magnificauit Dominus misericordiam suam cum Elisabeth, congratulabantur ei, iuxta quod angelus predixerat Zacarie: »Gaudium erit tibi et exsultatio, et multi in natiuitate eius gaudebunt .« Sed Zacarias, quia non credidit angelo, mutus factus est: Abraham autem, quia »credidit Deo, reputatum est ei fides ad iustitiam .« Isaac quasi carnalis pater, Iacob carnaliter genuit; Ioannes quasi spiritualis, spiritualiter genuit Christum. Ille duodecim patriarchas, iste duodecim apostolos generauit; ille magnus, sed iste maior: Quoniam inter natos mulierum non surrexit maior Ioanne Baptista.

Magnus existit in natura: quia de sacerdotali  genere procreatus. »Fuit, inquit, in diebus Herodis regis Iudee sacerdos quidam nomine Zacarias, de uice Abia, et uxor eius de filiabus Aaron, et nomen eius Elisabeth .« Nobilis de nobilibus, et iustus de iustis; quia »erant ambo iusti ante Deum, incedentes in omnibus mandatis et iustificationibus Domini sine querela .« Fuit magnus in persona: quia »ipse est qui precessit ante Deum in spiritu et ueritate Elie, parare Domino plebem suam perfectam .« Propter quod et Dominus dixit de illo: Ipse est Elias qui uenturus est . Iste namque prenuntiauit primum aduentum, ille prenuntiauit secundum. Iste persecutionem passus est ab Herode, propter Herodiadem uxorem ipsius, ille quidem persecutionem passus est ab Achab, propter  Iezabel uxorem eius. Magnus in gratia, unde uocatum est nomen eius Ioannes, quod Dei gratia interpretatur; quia repletus est Spiritu sancto adhuc ex utero matris sue , Domino sibi per prophetam dicente: »Antequam exires de uulua, sanctificaui te .« Prius fuit renatus quam natus, et regeneratus prius quam generatus; unde ut audiuit saluationem Marie Elisabeth, infans in eius utero exsultauit .

Magnus existit in officio. Iuxta quod ipse prophetico uerbo respondit: »Ego uox clamantis in deserto, parate uiam Domini, rectas facite semitas Dei nostri .« Ipse »conuertit corda patrum in filios, et incredulos ad prudentiam iustorum, parare Domino plebem perfectam . Ipse uox uerbi, preco iudicis, paranymphus sponsi, lucerna solis, finis legis, initium Euangelii. Magnus in merito: quia »uinum et siceram non bibit ,« et »habebat uestimentum de pilis camelorum, et zonam pelliceam circa lumbos suos. Esca autem erant locuste et mel siluestre. Modestus abstinentia, quia uinum et siceram non bibit, et erat esca eius locuste et mel siluestre .« Castus in continentia; quia »uestimentum habebat de pilis camelorum, et zonam pelliceam circa lumbos suos ;« ut essent »lumbi eius precincti, et lucerne ardentes in manibus eius .« Magnus in sacramento: nam »lex et prophete usque ad Ioannem, et ex eo regnum celorum  euangelizatum est .« A diebus autem Ioannis Baptiste regnum celorum uim patitur, et uiolenti diripiunt illud. Ipse est qui rationem sacramenti de seipso testatur: »Qui habet sponsam, sponsus est. Amicus autem sponsi stat, et gaudio gaudet propter uocem eius .« Propter quod et alibi dicit: »Qui post me ueniet, ante me factus est, cuius non sum dignus corrigiam calceamenti eius soluere .«

Magnus in dignitate, sicut de eo Pater inquit ad Filium: »Ecce ego mitto angelum meum ante faciem tuam, qui preparabit uiam tuam ante te .« Ioannes dictus est angelus, non nature proprietate, sed officii dignitate: cuius excellentiam ipsa ueritas extulit, dicens: Quid existis in deserto  uidere? Prophetam? Etiam dico uobis, et plus quam prophetam. Nam Ioannes et cum prophetis dixit futurum: »Ecce ueniet fortior me ,« et plus quam propheta ostendit presentem: »Ecce Agnus Dei, ecce qui tollit peccata mundi .« Magnus in potestate, sicut in persona prophete Dominus inquit de illo: »Ecce dedi uerba mea in ore tuo; ecce constitui te super gentes et regna, ut euellas et destruas, et disperdas et dissipes, et edifices et plantes ;« nam manus Domini erat cum illo. Magnus in claritate; quia »ipse erat lucerna ardens et lucens ;« de qua Pater per Prophetam: »Paraui lucernam Christo meo .«---»Fuit enim homo missus a Deo, cui nomen erat Ioannes. Hic uenit in testimonium,  ut testimonium perhiberet de lumine, ut omnes crederent per illum .« Magnus in opinione: nam existimante populo et cogitantibus omnibus in cordibus suis de Ioanne, »ne forte ipse esset Christus, respondit Ioannes omnibus, dicens: »Ego baptizo uos in aqua; ueniet autem fortior me post me, qui baptizabit uos Spiritu sancto et igne .« Populus existimabat illum sublimem, sed ipse respondit se humilem, dicens: »Me oportet minui, illum autem crescere ;« nam »qui se exaltat, humiliabitur; et qui se humiliat, exaltabitur .« Magnus in predicatione: quia »uenit Ioannes in omnem regionem Iordanis, predicans baptismum penitentie in remissionem peccatorum.  Facite, inquit, dignos fructus penitentie ;« et: »Penitentiam, inquit, agite, appropinquabit enim regnum celorum .« Egregius predicator, qui ea precipue predicabat, per que peccatorum uera remissio datur, id est baptismum et penitentiam . Magnus in passione: quia pro ueritate carcerem passus, tandem capite est truncatus, baptizatus in sanguine, qui baptizauit in aqua .

Est autem triplex baptismus, in aqua, in lacrymis, in sanguine. In aqua regenerationis, in lacrymis compunctionis, in sanguine passionis. Quorum quemlibet Ioannes ante faciem Domini preparauit, baptizando, predicando et moriendo. Inter natos itaque mulierum non surrexit maior Ioanne Baptista.  Quid ergo? An non maior est Christus, qui natus fuit de muliere? Iuxta quod ipse inquit ad matrem: »Mulier, ecce filius tuus?«  Sed Christus natus est de muliere secundum sexum, non autem  secundum amplexum; natus est de muliere secundum speciem, non secundum mollitiem. uel subintelligitur propheta, cum dicitur: Non surrexit maior Ioanne Baptista, uidelicet maior propheta. Iuxta quod Dominus ipse premiserat: Quid existis in desertum uidere? Prophetam? Etiam dico uobis, et plus quam prophetam . Nam etsi Christus alicubi propheta dicatur, ut: Ecce ueniet propheta magnus; et iterum: »Propheta magnus surrexit in nobis :« ipse tamen dicendus est non tam propheta quam Dominus prophetarum.

Quid est autem quod sequitur: Qui minor est in regno celorum, maior est Ioanne Baptista? Ut autem expositiones dubias et obscuras omittamus, plane simul et plene dicamus, quia in regno celorum,  id est in patria soli angeli erant, quando Christus ista dicebat: quia nondum ascendens in altum suam duxerat captiuitatem captiuam . Angelos autem maiores esse quam homines propheta loquens de Christo testatur: »Minuisti eum paulo minus ab angelis .« Nam illi sunt immortales, sed isti mortales: illi sunt impassibiles, sed isti passibiles: illi beati, sed isti miseri: illi triumphant, isti militant. Ergo qui tunc minor erat in regno celorum, maior erat Ioanne Baptista.

Nos ergo fratres et filii, qui conuenimus ad celebrandam natiuitatem ipsius, si eam digne curauerimus celebrare, pro certo sperare debemus, quod quanto maior est apud Deum, tanto magis pro nobis  interueniet apud ipsum. Sed est nobis summopere prouidendum, ut qui in natiuitate eius gaudemus exterius, in natiuitate eius interius gaudeamus; quia »reliquie cogitationum diem festum agent Domino .«---»Non est autem impiis gaudere ,« dicit Dominus, contestante Psalmista: »Non est pax ossibus meis a facie peccatorum meorum; conscientia mea me remordente .« Quocirca purgemus animam a maculis peccatorum, ut tante solemnitatis gaudium digne celebrare possimus. Nam qui nitet exterius, et sordet interius, similis est, ut Dominus ait, sepulcro deforis dealbato, intus autem omni pleno spurcitia . Oremus ergo, fratres et filii, oremus omnes et singuli, ut intercedente beato  Ioanne Baptista nobis det gaudium solemnitatis eterne, iehsu Christus Dominus noster, qui est super omnia Deus benedictus in secula seculorum. Amen.



SERMO XuII. IN EODEM FESTO.


 A diebus Ioannis Baptiste regnum celorum uim patitur, et uiolenti rapiunt illud .

Mirum fortasse uidetur aliquibus, si regnum  celorum per uiolentiam rapitur. Sed mirum profecto uideri non potest his, qui propter regnum celorum membra cum uitiis et concupiscentiis  crucifigunt , qui propter diuina uerba cutodiunt uias duras, qui abnegant semetipsos, ut Christum sequantur, et per uiam arctam incedant, que ducit ad uitam. O quantam sibi uim facit! quantam irrogat uiolentiam! quantam pugnam indicit, qui, cum sit diues ex seculo, facit se pauperem propter Deum, et eligit abiectus esse in domo Domini, quam habitare inter peccatores!  Caro quippe contendit, natura repugnat, consuetudo resistit; sed uincit gratia, superat spiritus, ratio dominatur, cum illud diligenter attendit, quod Christus ueraciter repromittit: »Beati pauperes spiritu, quoniam ipsorum est regnum celorum .« Felix conflictus, beata pugna, gloriosum prelium, quando propter adipiscendum  regnum celorum spiritus aduersus carnem dimicat. Ergo pugnat contra naturam, ut uincat, ut superet, ut triumphet. Non potest hoc bellum sine magna uirtute, sine graui difficultate, sine multa uiolentia exerceri. Homo siquidem in diuitiis enutritus, paupertatem abhorret, diuitias amplexatur; quia paupertas est dura, et diuitie suaues. uerum econtra qui iam didicit iugum Christi portare, amat inopiam, diuitias uilipendit, sciens quod diuitie pungunt animam et corpus dissoluunt, edoctus ab illo qui diuitias uocat spinas , quia pungunt, lacerant, et affligunt, quoniam sine labore non acquiruntur, sine timore non possidentur, sine dolore non amittuntur. Et ideo »beati pauperes  spiritu, quoniam ipsorum est regnum celorum .« Talis fuit Ioannes Baptista, qui mundum cum diuitiis dereliquit, eremum cum paupertate quesiuit, quoniam erat in deserto loco usque in diem offensionis sue ad Isrel. Noluit fungi sacerdotio pro patre, ut sacerdotales et legales prouentus perciperet, ut decimas et primitias obtineret; quoniam, ut unde acciperet, uniuersa dimisit. Et ideo recte dicitur, quod a diebus Ioannis regnum celorum uim patitur, et uiolenti rapiunt illud, quoniam, ut hoc fieret, Ioannes per spiritum in se ipso monstrauit exemplum.

Cum autem sine causa quis suffert iniuriam, suscipit contumeliam, sentit iacturam, si propter regnum celorum non ascendit in iram, non rapitur  in furorem, non ascendit in uindictam, profecto magnam uim facit sibi, multam irrogat uiolentiam, grandem et grauem coarctionem infligit. Huius tam fortis est uirtus, tam uirtuosa est fortitudo, ut suum uincat ipse uictorem, cum superat semetipsum; quia iuxta sententiam Salomonis: »Melior est patiens uiro forti, et qui dominatur animo expugnatore urbium .« In hoc sane duello is uincitur, qui perpetrat iniuriam contra proximum; et is uincit, qui patitur iniuriam propter Deum, iuxta quod ueritas ait: »In patientia uestra possidebitis animas uestras .« Talis fuit Ioannes Baptista, qui pro iustitia perpessus est carcerem, et tandem pro iustitia capite truncatur. Tolerauit non murmurans, non reluctans, quamuis  tantus esset ac talis, ut eum metueret Herodes, sicut euangelica lectio protestatur. Et ideo recte dicitur, quod a diebus Ioannis Baptiste regnum celorum uim patitur, et uiolenti rapiunt illud. Ioannes perspicuum in seipso monstrauit exemplum.

Est et aliud genus lucte, in quo quidem oporteret cautius reluctari, quando uidelicet fauoris aura demulcet preconium, laus applaudit, adulatoris lingua blanditur, ne rapiat se in altum, attollat ad summum, erigat in excelsum; sed inferiorem se reputet, humiliorem se exhibeat, minorem ostendat. Quis est autem, quem preconia non exhilarent et extollant, opprobria non deiiciant et contristent? Ne autem hoc fiat, necessaria est modestia, que uiolentum modum elationis cohibeat, et prudenter  excessum arrogantie moderetur, ut caput interius oleum pectoris non impinguet . Talis fuit Ioannes Baptista, qui cum putaretur ab omnibus esse Christus, noluit contra conscientiam acquiescere fame, ut excederet inaniter supra se, sed contra famam uoluit acquiescere conscientie, ut subsisteret ueraciter contra se. uerum cum homines predicarent eum esse sublimem, Christum esse credentes, ipse respondit se humilem: »Non sum, inquiens, ego, sed post me uenturus est, qui ante me factus est, cuius non sum dignus calceamentum soluere .« Recte dicitur, quod a diebus Ioannis Baptiste regnum celorum uim patitur, et uiolenti rapiunt illud; quoniam, ut hoc fieret, Ioannes in se perspicuum monstrauit exemplum.

 Quid dicam de gula? quid referam de luxuria? Quam difficile sit gulose abstinentie freno restringi, quam graue luxurioso abstinentie cingulo coarctari, cum sine multo molimine non ualeat carnalem consuetudinem immutare: familiaris est hostis, et ideo facilius uitatur huiusmodi, non procul, sed prope; non extra, sed intra. Nam uirtus est in lumbis eius , et fortitudo eius aduersus hunc hostem opus est noua pugna, quia, cum fugitur, tunc fugatur. Qui ergo propter regnum celorum sobrietatem complectitur, et castitatem sectatur ab epulis abstinens, et continens ab illecebris; hic profecto uehementem sibi uim facit,  grauem pugnam inducit, cum »caro concupiscat aduersus spiritum, et spiritus aduersus carnem .« Et ubi maior est lucta, ibi pretiosior est corona; et ubi grauior est conflictus, ibi gloriosior est triumphus. Talis fuit Ioannes, qui contempsit delicias, spreuit epulas, et illecebras euitauit; castus, sobrius et modestus. Scriptum est quippe de illo, quod »habebat uestimentum de pilis camelorum, et zonam pelliceam circa lumbos eius. Esca autem eius erant locuste et mel siluestre ,« unde manifeste meruit ueritatis testimonium: Quid, inquit, existis in desertum uidere? hominem mollibus uestitum? Ecce qui mollibus uestiuntur, in domibus regum sunt. Sed quid existis uidere? prophetam? Etiam dico uobis, plus quam prophetam:  quoniam inter natos mulierum non surrexit maior Ioanne Baptista. Et ideo recte dicitur, quod a diebus Ioannis Baptiste regnum celorum uim patitur, et uiolenti rapiunt illud; quoniam, ut hoc fieret, Ioannes Baptista perspicuum in se monstrauit exemplum. O quam difficile prohibetur inueteratam consuetudinem immutare, presertim de dulcibus ad amara, de placidis ad molestia, de prosperis ad aduersa transire? Quantam uim facit profecto sibi quis, ubi transit de epulis ad ieiunium, de soporibus ad uigilias, de otiis ad molestias, de deliciis ad miserias, de requie ad laborem, de gaudio ad lamentum, de libertate ad seruitutem, experto crede magistro.

Est et alia quedam pugna domestica, quanto familiarior,  tanto grauior. Nec paruula uidetur, quia contra paruulos agitur, ut teneantur et allidantur ad petram. Quis enim malarum cogitationum uitare posset intellectum, quem cogitationes importune non uexent? »Musce morientes perdunt suauitatem unguenti ,« uolucres irruentes quas Abraham a sacrificio abigebat . Non est utique in hominis potestate ne surgat, ut sit in hominis uirtute ut crescat; quia paruule uehementer affligunt, adulte perimunt uiolenter. Primos quoque motus non possumus non sentire, quamuis illis non consentire possimus. Sepe iam obscene cogitationes contra hominis uoluntatem irrepunt, ut sine pudore cogitare non possint, ut taceamus de illis que uane sunt et profane, nec possunt  sine multo conamine, maxime per uirtutem sancte orationis excludi.

Magnam uim sibi facit, quod propter regnum celorum est necessario faciendum. De illo namque precipitur: »Diligite inimicos uestros, benefacite his qui oderunt uos .« De isto mandatur: »Si quis uenit ad me, et non oderit patrem et matrem, adhuc autem et animam suam, non potest meus esse discipulus .« Grauis est pugna, sed grandis est uictoria, quando contendunt ad inuicem carnalis et spiritualis affectus. Si spiritualis uincit in hac pugna carnalem, tunc utique uacce fere, que uitulos domi reliquerant plaustrum nouum trahentes, quo arcam Domini superimpositam  sibi portant, in directum procedunt per uiam, que ducit Bethsames, et uno itinere gradiuntur, pergentes et mugientes: ut nec ad dextram, neque ad sinistram declinent . A talibus ergo regnum celorum uim patitur, et illud huiusmodi uiolenti diripiunt; quia per uiolentiam quam inferunt sibi ipsis, ut de uitiis transeant ad uirtutes, regnum celorum obtinere merentur.

Sed cum a diebus Ioannis Baptiste non solum per rationem superius replicatam, sed quia »lex et prophete usque ad Ioannem, et ex eo regnum celorum euangelizatum est ;« lex quidem Mosaica temporales duritias permittebat, unde ueritas ait: »Dabo uobis, inquit, terram fluentem lacte et melle :« frumentum, uinum et oleum,  rorem et imbrem. Sed lex Euangelica temporalem paupertatem indicit: »Si uis, inquit, perfectus esse, uade, et uende omnia que habes, et ueni, et sequere me ;« quia »nisi quis omnibus renuntiauerit que possidet, non potest meus esse discipulus .« Lex Mosaica reddebat malum pro malo, talionem pro talione; sed lex Euangelica reddebat bonum pro malo, benedictum pro maledicto. »Si percusserit te in unam maxillam, prebe ei aliam: si abstulerit tibi tunicam, da ei pallium , etc.« Lex Mosaica indicebat coniugalem copulam: Maledictus, inquiens, homo, qui non relinquit semen Isrel: et maledicta sterilis qui non parit; sed euangelica uirginalem pudicitiam persuadet: »Sunt, inquit, eunuchi, qui castrauerunt se  propter regnum celorum. Qui potest capere, capiat .« Grauia quidem sunt ista, sed diligentibus leuia reputantur; quia caritas superat uniuersa. uenite, inquit, ad me, qui laboratis, et onerati estis, et ego uos reficiam, et inuenietis requiem animabus uestris. Iugum enim meum suaue est, et onus meum leue, Nam »lex per Moysen data est, ergo gratia et ueritas per Iesum Christum facta est .« Nam a diebus Ioannis Baptiste regnum celorum uim patitur, et uiolenti diripiunt illud. Plane diripiunt, et uiolenter acquirunt. In hanc uiolentiam patitur Dominus libenter inferri: quod non solum piis precibus, uerum etiam importunis clamoribus ad prestanda beneficia inclinatur, quemadmodum in Euangelio ipse docet: Quod si amicus  qui petebat tres panes accommodari, perseuerauerit pulsando: »dico, inquit, uobis, etsi non dat illi, surgens eo quod amicus illius sit, propter improbitatem tamen eius surget, et dabit illi quotquot habet necessarios .« uult ergo importunis precibus exorari, ut carius reputetur, quod quasi fuit per multam importunitatem exortum. Sic mirum, quod angelus, qui cum Iacob luctabatur, coactus fuit ut benediceret ei; iuxta quod idem angelus ait: »Dimitte me, aurora est. Respondit ei, et dixit: Non dimittam te, nisi benedixeris mihi. At ille: Nequaquam, inquit, Iacob appellaberis, sed Isrel erit nomen tuum; quoniam, si contra Deum fuisti fortis, quanto magis contra homines preualebis? et  benedixit ei in eodem loco ,« Porro si tales fuerunt Patres ueteris Testamenti, cur dicitur, quod a diebus Ioannis Baptiste regnum celorum uim patiebatur; cum et ante tempus Ioannis Baptiste regnum celorum passum fuerit huiusmodi uiolentiam, qui despexere diuitias, uitauerunt illececebras, et delicias contempserunt?

Sed propter rationes ea etiam hac ratione dicitur: quia quod tunc fiebat raro a paucis, nunc fit frequenter a multis, qui cateruatim contendunt, et certatim per multam frequentiam ad regnum celorum transire. Quod in his manifestum est intueri, qui diffusis omnibus propter Dominum abnegant seipsos, crucem tollentes, ut Christum sequantur. Satagemus ergo, fratres karissimi, propter regnum  celorum uim nobis ipsis inferre, »ut abnegantes impietatem et secularia desideria, sobrie, et iuste, et pie uiuamus in hoc seculo, exspectantes aduentum glorie magni Dei « Quod precibus et  meritis B. Ioannis Baptiste nobis prestare dignetur Dominus noster iehsu Christus, qui est benedictus in secula seculorum. Amen.



SERMO XuIII. IN EODEM FESTO  .


 »A diebus Ioannis Baptiste regnum celorum uim patitur, et uiolenti diripiunt illud .«

Regnum celorum siue regnum Dei, fratres karissimi, accipitur multis modis; nam aliud est inferius et aliud superius, aliud interius et aliud exterius; inferius est in uia, superius est in patria; interius est in corde, exterius in codice; inferius est exercitus militans, superius chorus est triumphantium; interius est fides recta, exterius Scriptura diuina. Ut autem basis sit sub columna, de his et illis supponamus exempla. De inferiori legitur: »Simile est regnum celorum homini negotiatori querenti bonas margaritas .« De superiori dicitur: »uenient et recumbent cum Abraham et Isaac et Iacob in regno celorum ;« de interiori  legitur: »Regnum Dei intra uos est .« De exteriori dicitur: »Auferetur a uobis Regnum Dei, et dabitur genti facienti fructus eius . . . .« quod regnum inferius patitur uim ut diripiat regnum superius, quia per pugnam que exercetur in uia pertingitur ad coronam que datur in patria, iuxta quod dicit Apostolus: »Non coronabitur nisi qui legitime certauerit .« Similiter regnum interius patitur uim ut diripiat regnum superius, quia per fidem anime peruenitur ad intellectum Scripture, iuxta quod dicit propheta: »Nisi credideritis, non intelligetis.« Certe nisi nostra anima crederet, quod tres persone sunt unus Deus, nunquid intelligeret illud quod dicit Scriptura:  »Duo seraphim clamabant alter ad alterum: Sanctus, sanctus, sanctus Deus exercituum?«  Nec intelligeret quod Abraham tres uidisse describitur, et unum legitur adorasse . Item nisi anima crederet quod Deus Pater ab eterno genuit Deum Filium, nunquid intelligeret illud quod Scriptura testatur: »Tecum principium in die uirtutis tue, in splendoribus sanctorum, ex utero ante Luciferum genui te?«  Nec intelligeret quod sapientia de se loquitur in Prouerbiis: »Dominus possedit me in initio uiarum suarum, antequam quidquam faceret a principio; necdum erant abyssi, et ego parturiebar; et cum eo eram cuncta componens .« Rursus nisi anima crederet quod Deus factus est homo, nunquam intelligeret  illud quod dicit Scriptura: »Homo factus est in ea, et ipse fundauit eam Altissimus?«  Nec intelligeret illud quod legitur: »Ex te, Bethlehem terra Iuda, exiet dux qui sit Dominator in Isrel; et egressus eius ab initio dierum eternitatis .« Propterea nisi anima crederet quod Maria genuit Christum Iesum, nunquam illud intelligeret quod alibi legitur: »Nouum faciet Dominus super terram, femina circumdabit uirum .« Multa sunt talia, sed sufficiant pauca de multis, ut ad alia transeamus.

Magnam uim patitur anima ista credendo, quia pene incredibilia sunt que credit, ut fides habeat meritum cui humana ratio non prebet experimentum. Audi prophetam de talibus admirantem:  »Antequam parturiret peperit, antequam ueniret partus eius peperit masculum .« Quis, inquam, audiuit unquam tale, et quis uidit huic simile? Propter quod alibi dicit: »Generationem eius quis enarrabit?«  Tales igitur uiolenti qui per fidem inferunt uim nature, diripiunt regnum celorum, id est intelligunt mysteria Scripturarum. Et hec uis incipit a diebus Ioannis Baptiste; quoniam lex et prophete usque ad Ioannem, et ex eo regnum celorum euangelizatum est. Usque ad Ioannem Baptistam litteralis sensus uiguit in Scripturis, sed a diebus Ioannis Baptiste spiritualis intellectus in Scripturis emicuit, iuxta quod ipse Ioannes Baptista requisitus quis esset, aperiens unum de  mysteriis Scripturarum, respondit: »Ego uox clamantis in deserto, dirigite uias Domini, sicut dicit Isaias propheta .« Oportet igitur ut magnam sibi uim inferat qui uult intelligere mysteria Scripturarum, quia sine multis studiis et uigiliis, sine multis sudoribus et laboribus, sine multa meditatione ac lectione non possunt intelligi. Propter quod Dominus ait: »In sudore uultus tui uesceris pane tuo ;« quia »non in solo pane uiuit homo, sed in omni uerbo quod procedit de ore Dei .« Ergo a diebus Ioannis Baptiste regnum celorum uim patitur, et uiolenti diripiunt illud.

Mirum fortasse aliquibus uidetur, si regnum celorum per uiolentiam rapitur, etc., ut supra



SERMO XIX. IN EODEM FESTO. De triplici natiuitate Ioannis, carnali, sacramentali et spirituali, in quibus multi gaudent.


 Elisabeth uxor tua pariet tibi filium, et uocabis nomen eius Ioannem: et erit tibi gaudium et exsultatio, et multi in natiuitate eius gaudebunt .

Quod legimus et intelligimus a Gabriele predictum, ecce uidemus et gaudemus in Ioanne completum; quia multi in eius natiuitate letantur. uerbum autem angelicum trifarium resonat intellectum, secundum triplicem natiuitatem Ioannis, carnalem, sacramentalem et spiritualem. Carnalem, secundum historiam; sacramentalem, secundum allegoriam; spiritualem, secundum tropologiam. Siue carnalem, secundum naturam; sacramentalem, secundum figuram; et spiritualem, secundum gratiam. Ad carnalem natiuitatem secundum naturam pertinet, quod audistis in Euangelio: Elisabeth impletum  est tempus pariendi, et peperit filium. Ad sacramentalem natiuitatem secundum figuram spectat, quod dicitur per prophetam: »Priusquam te formarem in utero, noui te .« Ad spiritualem natiuitatem secundum gratiam spectat, quod ait angelus: Spiritu sancto replebitur adhuc ex utero matris sue. Secundum historiam enim multi gaudent in natiuitate Ioannis: non solum Christiani, uerum etiam Agareni: qui credentes ipsum fuisse prophetam, eius natiuitatem celebrant et exsultant. Soli autem heretici et Iudei huius gaudii sunt immunes, quia huius fidei sunt expertes. Gaudium illud in quibusdam partibus representant puelle hodie psallentes in cymbalis, et coronulas deferentes.  In aliis uero partibus pueri ossa collecta cremantes et ludentes ad ignem. Licet enim institutio uana fuerit, intentio tamen est sana.

Porro secundum allegoriam, natiuitatem Ioannis prefigurauit natiuitas Isaac; nam uterque fuit natus de sene, uterque de sterili, uterque et prenuntiatus et prenominatus ab angelo, ille Isaac, iste Ioannes. In natiuitate Isaac ait Sara: »Risum fecit mihi Dominus; quecunque audierit, corridebit mihi .« In natiuitate Ioannis audientes uicini et cognati, quia magnificauit misericordiam suam cum Elisabeth, congratulabantur ei. Sed et Zacarias, quia non credidit angelo, factus est mutus; Abraham, quia credidit Deo, reputatum est ei ad iustitiam. Abraham genuit Isaac, Isaac genuit Iacob,  Iacob genuit duodecim patriarchas : sic et Zacarias Ioannem, Ioannes Christum, Christus duodecim apostolos generauit. Sed inter Christum et Ioannem generationis ordo mutatus est; nam Zacarias genuit Ioannem secundum carnem, Ioannes autem Christum ex aqua secundum Spiritum.  Audite mysterium, et intelligite sacramentum: »Lex et prophete usque ad Ioannem, et ex eo regnum celorum euangelizatum ;« usque ad Ioannem nascebantur homines secundum naturam ex carne, sed a Ioanne renascuntur homines ex aqua per spiritum; quia, nisi quis renatus fuerit ex aqua et Spiritu sancto, non intrabit in regnum celorum. Quod autem natum est ex carne, caro est: et quod natum est ex spiritu, spiritus est .« Sufficit modo parum de tanto mysterio prelibasse: quia non omnia sunt omnibus exponenda. Iuxta quod ueritas ait: »uobis datum est nosse mysteria regni Dei, ceteris autem in parabolis .«

Multi quoque gaudent in natiuitate Ioannis secundum tropologiam, uniuersi uidelicet, qui nascentem  in se Dei gratiam cum mentis hilaritate suscipiunt et conseruant. De qua dicebat et orabat Psalmista: »Redde mihi letitiam salutaris tui, et spiritu principali confirma me .« Ioannes enim interpretatur gratia Dei, que per affectum concipitur, per effectum nascitur, et per profectum nutritur. De ipso namque Ioanne mater aiebat: »Ex quo facta est uox salutationis tue in auribus meis, exsultauit in gaudio infans in utero meo; quia repletus fuit Spiritu sancto ex utero matris sue .« Idem angelus annuntiauit patri natiuitatem Ioannis, qui annuntiauit matri natiuitatem Iesu, uidelicet Gabriel: annuntians utrobique miraculum, et uirginis et sterilis partum. Ioannis autem non  conceptum predixit, sed ortum; Iesu uero predixit ortum, pariterque conceptum. Nam Zacarie patri predicitur: »Elisabeth uxortua pariet tibi filium, et uocabis nomen eius Ioannem ;« sed Marie matri predicitur: »Concipies in utero, et paries filium, et uocabis nomen eius Iesum .« Cur hoc? nisi quod Ioannes fuit conceptus in culpa, solus autem Christus fuit sine culpa conceptus: uterque uero natus in gratia: et ideo utriusque natiuitas colitur, sed solius Christi conceptio celebratur.

uerum ne longe petamus exempla, quoniam in quolibet nostrum possumus moraliter inuenire Zacariam et uxorem eius Elisabeth, que parit ei filium, eius nomen debet uocari Ioannes: »Eritque  sibi gaudium et exsultatio, et multi in natiuitato eius gaudebunt .« Elisabeth namque uxor Zacarie, potest intelligi caro copulata spiritui. Quia sicut uir castigat et regit uxorem, ita spiritus castigare debet et regere carnem, ne forte lasciuiat et incidat in fornicationis reatum. Hec pariet ei filium,  quando spiritus per carnis officium bonum opus exerceret; ut, si dat eleemosynam, uestit nudum, pascit esurientem, uisitat infirmum, sepelit mortuum. Tunc uxor ipsius sicut uitis abundat in lateribus domus sue: filii sui sicut nouelle oliuarum in circuitu mense sue . Huius nomen debet uocari Ioannes, uidelicet Dei gratia; quia nemo bonum opus sibi debet ascribere, sed gratie Dei nostri; iuxta quod dicit Apostolus: »Gratia Dei sum, id quod sum, et gratia Dei in me uacua non fuit, sed gratia eius in me semper manet .« Eritque sibi gaudium et exsultatio, quia de bono opere gaudebit et exsultabit, quod mentem letificat et serenat. Nam »mulier cum parit, tristitiam habet: cum autem peperit masculum, iam non meminit  pressure propter gaudium, quia natus est homo in mundum .«

Et multi in natiuitate eius gaudent: omnes uidelicet boni, qui proximo suo congratulabuntur in bono. Propter quod ueritas dicit: »Luceat lux uestra coram hominibus, ut uidentes opera  uestra bona, glorificent Patrem uestrum qui in celis est .«

Est ergo summopere prouidendum, ut qui gaudemus exterius tripudiantes in corpore, gaudeamus intus exsultantes in mente; quia reliquie cogitationis diem festum agent Domino .«---»Non est autem impiis gaudere; dicit Dominus ;«---»nec est pax ossibus meis a facie peccatorum .« Quocirca purgemus animas nostras a maculis peccatorum, uitiorum, ut tante solemnitatis gaudium digne celebrare possimus; ne forte simus ex illis »qui letantur cum malefecerint, et exsultant in rebus pessimis ;«---»et tenent tympanum et citharam, et gaudent ad sonitum organi, sed in puncto ad inferna descendunt ;« quin potius simus ex illis, qui ingrediuntur »in locum tabernaculi admirabilis usque ad domum Dei, in uoce exsultationis et confessionis sonus epulantis .« Prestante Domino nostro Iesu Christo, qui est benedictus in secula seculorum. Amen.



SERMO XX. IN FESTO BEATI PETRI  .


 Dixit iehsu Simoni Petro: Simon Ioannis, diligis me plus his? Dicit ei: Domine, tu scis quia amo te .

Licet omnes apostoli apud Deum ualde meruerint honorari, propterea quod de omnibus apostolis dicitur: Nimis honorati sunt amici tui, Deus, nimis confortatus est principatus eorum ;« precipue beatissimus Petrus apostolus honorari promeruit, propter fidem et caritatem que in eo principaliter claruerunt. Nam propter meritum constantissime fidei Dominus sibi concessit claues, et propter meritum feruentissime caritatis Dominus sibi commisit oues. Ante concessionem clauium Dominus interrogauit de fide: »uos, inquit, quem me esse dicitis? Respondens Simon Petrus  dixit: Tu es Christus Filius Dei uiui. Respondens autem iehsu dixit ei: Beatus es, Simon Bar-Iona, etc. Tibi dabo claues regni celorum .« Ante commissionem ouium interrogauit de caritate: Simon Ioannis, diligis me plus his? Dicit ei: Etiam, Domine, tu scis quia amo te, etc., usque pasce oues meas. De his autem uirtutibus specialiter requisiuit, quia inter uirtutes fides est prima, et caritas est precipua; fides est fundamentum, et caritas est tectum; illa inchoat, et ista consummat. Ideoque legitur: »Fides est substantia sperandarum rerum, argumentum non apparentium .« De caritate legitur: »Charitas operit multitudinem peccatorum .« De fide legitur:  »Sine fide impossibile est placere Deo ;« De ista dicitur: »Si distribuero in cibos pauperum omnem substantiam meam, caritatem autem non habuero, nichil mihi prodest .« Illa magna, sed ista maior, quia, secundum Apostolum, »nunc manent fides, spes, caritas; tria hec, maior autem horum est caritas .

In concessione clauium interrogauit de fide, quia claues nonnisi fidelibus committuntur; de quibus qui male sentiunt in presenti, malum utique sentient in futuro, quia »qui non credit, iam iudicatus est .« In commissione ouium interrogauit de caritate, quia mercenarius est et non pastor qui pascit oues cupiditate lucri, non autem  amore Dei. uerum interrogando de fide, interrogauit semel, quia unus est Deus, una fides, unum baptisma . Interrogando de caritate interrogauit ter, quia tres debet homo ex caritate diligere, Deum, se ipsum, et proximum. »Diliges, inquit, Dominum Deum tuum ,« ecce primum; »sicut te ipsum ,« ecce secundum; »diliges proximum ,« ecce tertium. Sed dices fortassis: Etsi Petrus tertio interrogatur de caritate, non tamen de sua caritate uel proximi, sed solummodo Christi. Queramus ergo subtilius quare Dominus tertio quesierit a Petro: Simon Ioannis, diligis me plus his? Quo tertio respondente: Domine, tu scis quia amo te, tertio iniunxit  illi; Pasce oues meas. Cur etiam solummodo prima uice dixit, diligis me plus his? Et quare tantum tertia uice Petrus fuerit contristatus? Cur etiam bis dixerit, pasce agnos meos?

Oportuit quidem ut, quia ter negauerat Dominum ex timore, ter quoque confiteretur Dominum ex amore; quatenus trine negationi trina confessio redderetur, ne minus amori quam timori lingua seruiret, et sic fieret amoris officium pascere gregem Domini, sicut fuerat timoris indicium negare Dominum gregis. Dominus uero dicendo: Simon Ioannis, diligis me plus his, simul de duobus quesisse uidetur, utrum uidelicet Petrus illum diligeret, et an plus ceteris ipsum amaret. Petrus autem memor illius uulgaris prouerbii: »Quem mordet  coluber formidat sepe lacertum,« quia quondam uires proprias non metitus, nimis audacter responderat et presumptuose: »Etsi omnes scandalizati fuerint, ego non scandalizabor ; etsi oportuerit me mori tecum, non te negabo ; cum scandalizatus postmodum ad uocem unius ancille negauerit, nunc prudenter et caute respondet dimittendo dubium et certum tenendo. Unde non respondet ad dubium utrum uidelicet plus ceteris, sed ad certum, uidelicet quod ipsum amaret, dicens: Domine, tu scis quia amo te. Quare cum super hoc prima uice prudenter et caute responderit, Dominus super eo ulterius non inquisiuit. Ter autem querit an diligat, et ter iniungit ut pascat, propter tres diligendi causas, et tres modos  pascendi. Scriptum est enim: »Diliges Dominum Deum tuum ex toto corde tuo, et ex tota mente tua, et ex toto animo tuo :« Deum, uidelicet Creatorem, qui creando dedit naturam; Dominum, uidelicet Redemptorem, qui redimendo prestitit gratiam: Dominum, uidelicet Saluatorem, qui saluando confert gloriam. Tunc enim erit uerissime tuus, cum erit omnia in omnibus , fructus, merces et premium singulorum.

Ait ergo: Simon Ioannis, diligis me creatorem, redemptorem et saluatorem? Et ille: Diligo, inquit, ex toto corde, ex tota anima . Ex corde, id est intellectu; toto, id est sine errore: Ex mente, id est memoria; tota, sine impietate. Qui  enim confitetur diuinam naturam, et negat humanam ut Manicheus; uel confitetur humanam, sed negat diuinam ut Arius, ille profecto non diligit eum ex toto corde, sicut diligit Petrus, qui confitetur diuinam et humanam, iuxta quod dicitur: »Tu es Christus Filius Dei uiui .« Christus, id est unctus secundum humanitatem. Unde Psalmus: »Unxit te Deus, Deus tuus oleo letitie pre consortibus tuis .« Filius Dei unctus secundum diuinitatem; unde: »Filius meus es tu, ego hodie genui te .« Qui uero Deum in prosperitate glorificant, et in aduersitate blasphemant, illi profecto non diligunt eum ex tota mente, quia facile sunt beneficiorum eius immemores et ingrati; sicut illi de quibus legitur:  Confitebuntur tibi dum benefeceris; »Si uero non fuerint saturati, etc. .« Qui autem uolunt »Deo seruire et mammone ,« ipsi profecto non diligunt Deum ex tota anima, quia non est societas lucis ad tenebras, neque conuenientia Christi ad Belial . uel quia Dominus de se dixerat: »Ego sum uia, ueritas et uita ,« tertio querit a Petro: »Simon, diligis me plus his? ac si diceret, diligis me uiam, ueritatem et uitam? Ego sum quippe uia recte operantibus in exemplo, ego ueritas sane predicantibus in documento; et ego sum uita digne sumentibus in sacramento diuine communionis. Si diligis me ueritatem, pasce gratia et exemplo recte operationis; quoniam hoc est de quo sapientia dixit:  »Meus cibus est ut faciam uoluntatem eius qui misit me .« Pasce documento sancte predicationis, quoniam hoc est pabulum, de quo dixi: »Non in solo pane uiuit homo, sed in omni uerbo quod procedit de ore Dei .« Pasce sacramento diuine communionis, quoniam hoc est pabulum de quo dixi: »Nisi manducaueritis carnem Filii hominis et biberitis eius sanguinem, non habebitis uitam in uobis ;« Pasce igitur oues meas, ut per dilectionem proximi, Dei dilectio comprobetur. »Nam qui proximum quem uidet non diligit, Deum quem non uidet, quomodo diliget?« 

Tres autem sunt ordines ouium quas pascere debes ex caritate, uidelicet uirgines, continentes et  coniugatos; et ideo hoc iniungit, pasce agnos meos; quasi pasce uirgines et continentes, qui significantur per agnos. Per oues autem, que generant, significantur illi qui carnali generationi deseruiunt. Talis est unus ordo fidelium in Ecclesia, uidelicet coniugati. Et ideo semel iniungit, pasce oues meas, quasi pasce coniugatos qui significantur per oues. Contristatus ergo Petrus quia tertio dixit ei: Diligis me? tanquam super hoc dubitaret, et ideo illi respondet: Domine, tu omnia nosti; tu scis quia amo te; quasi diceret: Dubitare non potes, cum scias omnia.

Quia uero in sacramento Christi agitur memoria mortis ipsius, iuxta quod dicit Apostolus: »Quotiescunque  panem hunc manducabitis, et calicem bibetis, mortem Domini annuntiabitis, donec ueniat ; mors autem inducit tristitiam, iuxta quod Dominus ait: »Tristis est anima mea usque ad mortem :« ideo tertia uice quando commemoratur sacramentum illius mortis, que fidelibus exstitit causa uite, Petrus dicitur contristatus, cum coniugati significentur tertia uice per oues, nec modica sit tristitia propter tribulationem carnis, quam secundum Apostolum hi patiuntur .« Unde bene Iob, qui significat coniugatos, dolens interpretatur. Si diligis me, ergo non te, pasce oues meas, non tuas, ut in eis gloriam meam queras, non tuam; mea lucra, non tua. Ut ergo pastoris officium salubriter exsequaris, esto Simon Ioannis,  ut non tuis meritis uirtutem obedientie, sed diuine gratie tantum ascribas. Simon enim interpretatur obediens, et Ioannes exponitur Dei gratia. Pasce autem eas non otiose, non perfunctorie, non incaute, quoniam mee sunt, id est mei sanguinis pretio comparate. Nam »bonus pastor ponit animam suam pro ouibus suis .« Magno igitur pretio empte sunt, non corruptibilibus auro uel argento, sed pretioso sanguine Agni immaculati. Et ideo debes eas pascere sollicite ac diligenter.

Attende quippe prudenter quid de malis pastoribus per prophetam dicatur: »ue pastoribus, inquit, Isrelis qui pascebant semetipsos et gregem meum non pascebant; lac comedebant, gregem autem meum non pascebant. Quod infirmum fuit  non consolidastis, quod egrotum non sanastis, quod fractum non alligastis, quod abiectum non reduxistis, quod perditum non requisistis. Propterea disperse sunt oues mee, facte sunt in deuorationem omnium bestiarum: »sanguinem autem earum de manu uestra requiram .«

Porro cum pascis exemplo, caue prudenter inanem gloriam ne facias iustitiam tuam coram hominibus ut uidearis ab eis; »alioquin mercedem non habebis apud Patrem tuum qui in celo est ;« sed sic »luceat lux tua coram hominibus, ut uideant opera tua bona, et glorificent Patrem tuum qui in celis est ;« ut cortina cortinam trahat, »et qui audit dicat: »ueni.« Certe tot mortibus sunt digni pastores quot perditionis exempla  transmittunt ad oues. Cum enim subditus uidet peccare prelatum, facile exemplo corrumpitur, et in suam culpam excusationem pretendit: sufficit discipulo si sit sicut magister suus; non enim potest filius facere, nisi quod patrem uidit facientem. Et sic uno eodemque peccato prelatus et semetipsum condemnat, et populum perdit. Nam si sacerdos qui unctus est peccauerit, faciet delinquere populum . Cum pascis documento, caue prudenter a prauitate heretica, ne forte aquam uino commisceas, ne fel draconis propines in aureo calice Babylonis. »Altiora te ne quesieris, et fortiora te  ne scrutatus fueris ,« quia »defecerunt scrutantes scrutinio .« Et perscrutator maiestatis opprimetur a gloria. Caue quoque ne sanctum des canibus, neque margaritas proiicias ante porcos . Sed neque paruulis solidum cibum tribues, eius exemplo qui ait: »Non potui uobis loqui quasi spiritualibus; sed quasi carnalibus tanquam paruulis in Christo lac potum dedi uobis, non escam .« Sapientiam enim loquimur inter perfectos, inter uos autem non iudicaui me aliquid scire, nisi Iesum Christum, et hunc crucifixum .

Cum autem pascis sacramento Eucaristie, moneas populum dicens: »Qui manducat panem uel bibit calicem Domini indigne, reus est corporis et  sanguinis Domini. Probet antem seipsum homo, et sic de pane illo edat et de calice bibat. Qui enim manducat et bibit indigne, iudicium sibi manducat et bibit, non diiudicans corpus Domini .« Sicut enim ille qui bene sustinet mortem, uitam acquirit; sic ille qui male accipit uitam, mortem incurrit. Recordare de illo qui intrauit ad nuptias non habens uestem nuptialem, quia ex precepto Domini, ligatis manibus et pedibus, missus est in tenebras exteriores, ubi est fletus et stridor dentium, ubi est uermis qui non moritur, et ignis qui non exstinguitur . Tales esse debetis, fratres, qui estis pastores. Sed et uos, filii, satagite diligenter ut sitis ueraciter oues mansuete et innocentes, ne reddatis malum pro bono, neque maledictum  pro maledicto , eius exemplo »qui cum malediceretur non maledicebat, cum pateretur non comminabatur ;« ut sitis utiles et fructuosi, reddentes pastoribus uestris lac et lanam, id est primitias et oblationes, quas ecce [ita cod.] Dominus nobis, sine uestro non potestis periculo retinere; »dignus est enim operarius mercede sua .« Propter quod dicebat Apostolus: »Si seminauimus uobis spiritualia, non est magnum si carnalia uestra metamus .« Ergo, dum tempus habetis, seminate in benedictionibus, ut metatis uitam eternam. Amen.



SERMO XXI. IN SOLEMNITATE D. APOSTOLORUM PETRI ET PAULI. Docet famam propriam non esse negligendam, et multa disputat de felicitate, dignitate et potestate Petri.


 Interrogabat iehsu discipulos suos, dicens: Quem dicunt homines esse Filium hominis? etc. 

Quia corde creditur ad iustitiam, ore autem confessio fit ad salutem , ideo Dominus interrogabat discipulos suos, non quod ignoret aliqua, qui nouit omnia, sed ut ex ipsa responsione occasionem assumat et confirmandi fidem, et remunerandi  confessionem. Unde cum Petrus dixisset: Tu es Christus Filius Dei uiui, statim Dominus fidem confirmans respondit: Beatus es, Simon Bar-Iona, quia caro et sanguis non reuelauit tibi, sed Pater meus qui est in celis. Ac deinde confessionem remunerans intulit: Et ego dico tibi, cuius dicere facere est, quia tu es Petrus, et super hanc petram  edificabo Ecclesiam meam: et tibi dabo claues regni celorum. Prius tamen de aliorum opinione quesiuit, ut eorum reprobaret errorem. Quia, »non est societas luci ad tenebras ;« et ueritas plantari non potest, nisi falsitas exstirpetur. Ait ergo: Quem dicunt homines esse Filium hominis? Manifestum nobis tradidit exemplum, ne simus conscientia sola contenti, sed de fama quoque solliciti, ut et conscientiam, quo ad Deum, et famam, quo ad proximum procuremus habere dilucidam, et studeamus seruare serenam. Nam »melius est nomen bonum quam diuitie multe .« At illi de aliorum opinione interroganti dixerunt: Alii Ioannem Baptistam, alii autem Eliam, alii Ieremiam, aut unum ex prophetis. Pro eo namque quod Christus  baptizabat, putabant homines, sed errabant, suscitatum esse Ioannem Baptistam. uel unum ex duobus prophetis, qui transeuntes Iordanem prefigurauere baptismum, id est Eliam , uel Eliseum . Ieremiam  uero, quia legitur sanctificatus in utero; sicque poterant errare de ceteris, quemadmodum Herodes errauerat de Ioanne: »Hic est, inquit, Ioannes Baptista, ipse surrexit a mortuis, et ideo uirtutes operantur in eo .« uos autem, quem me esse dicitis? Ac si diceret: uos, qui non carnales estis, secundum spirituales, ut merito debeatis iam non homines, sed dii appellari potius, sicut habetur in Psalmo: »Ego dixi: Dii estis, et filii excelsi omnes  .« Quem me esse dicitis? Prudenter interrogat et distincte. Ac si diceret manifestius: Homines de Filio hominis ita sentiunt, uos autem de me quid sentitis? Sed quid possunt homines facti dii sentire de Deo facto homine, nisi quod Petrus primus et precipuus inter omnes respondit pro omnibus, dicens: Tu es Christus Filius Dei uiui. Quasi dicat: Tu non Ioannes Baptista in carcere decollatus, es Christus; non Elias in paradisum translatus . Filius Dei, non Ieremias, quamuis ab utero sanctificatus Dei uiui, non unus ex prophetis in cemeterio tumulatus. Respondens autem iehsu dixit ei: Beatus es, Simon Bar-Iona, quia caro et sanguis non reuelauit tibi, sed Pater meus qui est in celis. Bar-Iona est nomen Hebreum, compositum  ex integro, quod est Bar, id est filius, et corrupto, quod est Ioanna, id est filius Ioannis.

Sane nobis tria euangelica lectio in B. Petro singulari quadam prerogatiua commendat felicitatem et potestatem. De felicitate permittitur: Beatus es, Simon Bar-Iona; quia caro et sanguis non reuelauit tibi, sed Pater meus qui est in celis. De dignitate subiungitur: Tu es Petrus, et super hanc petram edificabo Ecclesiam meam, et porte inferi non preualebunt aduersus eam. De potestate supponitur: Et tibi dabo claues regni celorum. Et quodcunque ligaueris super terram, erit ligatum et in celis; et quodcunque solueris super terram, erit solutum et in celis. Beatus es igitur, sed nunc merito, tandem premio; nunc spe, tandem re; nunc beatitudine  uie, tandem beatitudine patrie; nunc beatitudine fidei [al. spei] tandem beatitudine spei [al. requiei]. Quia caro et sanguis, id est carnalis quilibet, sapientia carnis inflatus, non reuelauit tibi; »sed Pater meus qui est in celis,« qui celestes mentes inhabitat, et eas lumine ueritatis illustrat. »Abscondit enim hec a sapientibus, et reuelauit ea paruulis ,« qualis est Petrus, non superbus, sed humilis. Unde benedicitur Simon, interpretatur obediens; Bar-Iona, id est filius Ioannis, quod interpretatur Dei gratia; quia uirtus obedientie de gratia diuina procedit.

Beatitudo ista potissimum in cognitone ac dilectione consistit, id est in fide et caritate. Quarum una inter uirtutes est prima, reliqua precipua. De  fide namque dicit Apostolus: »Fides est substantia rerum sperandarum, argumentum non apparentium .« Ecce fides est prima. De caritate uero idem Apostolus ait: »Nunc manent fides, spes, caritas, tria hec: maior autem his est caritas ,« ecce caritas est precipua. De fide legitur: »Sine fide impossibile est placere Deo; quia iustus ex fide uiuit .« De caritate dicitur: »Si distribuero omnes facultates meas in cibos pauperum, caritatem autem non habeam, nichil mihi prodest .« Ecce utraque est necessaria. Nam de fide Dominus ait: »Fides tua te saluam fecit, uade, et amplius noli peccare .« Idem dicit de caritate:  »Dimissa sunt ei peccata multa, quoniam dilexit multum .« Utramque Dominus requisiuit a Petro: fidem, quando concessit claues; caritatem, quando sibi commisit oues . In concessione clauium, de fide interrogans requisiuit: uos autem quem me esse dicitis? Et Petrus respondit: Tu es Christus Filius Dei uiui. In commissione ouium de caritate requirens interrogauit: »Simon Ioannis, diligis me plus his? Et ille respondit: Domine, tu scis, quia amo te « Sed de fide semel tantum interrogans requisiuit; quia »unus est Deus, una fides, unum baptisma .« De caritate uero requirens tertio simul interrogauit; quia tres debemus ex caritate diligere, Deum, nos ipsos et proximum. »Diliges, inquit, Dominum  Deum tuum,« ecce primum: »Et sicut teipsum,« ecce secundum: »diliges proximum ,« ecce tertium. Cum ergo Dominus tertio requisisset a Petro: »Simon Ioannis, diligis me plus his? et ille tertio respondit: Domine, tu scis quia amo te ,« tertio quoque precepit oues pascendas. Ac si diceret: Pasce uerbo, pasce exemplo, pasce presidio. Pasce uerbo predicationis, pasce exemplo conuersationis, pasce presidio defensionis. O pastor bone, pastor sancte, pastor egregie; quia animam tuam pro tuis ouibus posuisti, sicut Dominus ipse predixerat: »Cum esses iunior cingebas te, et ibas ubi uolebas, cum autem senueris, extendes manus tuas, et alius te cinget et ducet quo tu non uis. Hoc autem dicebat, significans  qua morte clarificaturus esset Deum .« Unde et alibi sibi ait: »Sequere me .« Quasi diceret: Sequere me in genere mortis, uidelicet in patibulo crucis.

Claues autem concedens quesiuit de fide; quia claues nonnisi fidelibus conceduntur. De quibus dicitur: »Qui male sentiunt [al., seruiunt] in presenti, malum utique sentient in futuro; quoniam qui non credit, iam iudicatus est .« Oues uero committens interrogauit de caritate; quia non est pastor, sed mercenarius, qui pascit oues cupiditate lucri, non autem amore Dei .

Qualis enim et quanta fuerit fides Petri, sua profecto responsio indicauit: Tu es, inquit, Christus  Filius Dei uiui. Nam »corde creditur ad iustitiam, ore autem confessio fit ad salutem .« Duas autem confitetur in Christo naturas, et unam personam. Naturam humanam, cum dicit: Tu es Christus, quod interpretatur unctus, secundum humanitatem, sicut ei dicitur a Propheta: »Unxit te Deus tuus oleo letitie pre consortibus tuis .« Naturam diuinam, cum ait: Filius Dei uiui. Non enim quis naturaliter potest esse filius alicuius, quin habeat naturam ipsius; quia sicut non potest esse Filius hominis, nisi homo, ita non potest esse Filius Dei uiui, nisi Deus. Unde Pater inquit ad Filium: »Filius meus es tu, ego hodie genui te .« Qui de sua et Patris unitate secundum naturam diuinam sic aiebat: »Ego et Pater unum  sumus .« Porro sicut inter Patrem et Filium est diuersitas in personis, sed unitas in natura; ita inter diuinitatem et humanitatem est diuersitas in natura, sed unitas in persona. Nam, sicut anima rationalis et caro unus est homo, ita Deus et homo unus est Christus. Propter quod Petrus respondit: Tu es, inquit, Christus, non Christi; tu es Filius, et non Filii; quia qui in Deitate erat Dei Filius, idem ipse factus est in humanitate hominis Filius. Quia natura nomen est generis, persona uero nomen est iuris. Tu ergo discretiue, non alius; quia »multi pseudoprophete uenient in nomine tuo, dicentes: Ego sum Christus .« Sed tu solus es, non putatiue, sed substantiue. Nam et Ioannes reputatus est Christus, quod  de se ipso negauit. »Non sum, inquiens, ego Christus; sed qui desursum uenit, super omnes est .« Tu es Christus, uidelicet unctus, non unctione humana, secundum quam multi sunt christi, iuxta quod legitur: »Nolite tangere christos meos ;« sed unctione diuina, secundum quam unus tantum est Christus. Quoniam »unxit te Deus tuus oleo letitie pre consortibus tuis .« Propter quod ipse per prophetam dixit: »Spiritus Domini super me, eo quod unxerit me, euangelizare pauperibus misit me .« Filius non adoptiuus, sed uerus; quoniam dixit ad te: »Filius meus es tu, ego hodie genui te .« Unde non es tantum Filius hominis, sed etiam Filius  Dei: non utique mortui, sicut dii gentium, qui »os habent, et non loquuntur; oculos habent, et non uident; aures habent, et non audiunt; manus habent, et non palpant; pedes habent, et non gradiuntur ;« sed tu es Christus Filius Dei uiui, qui uiuens in se, uiuificat uniuersa; »in quo uiuimus, mouemur et sumus .« Hanc tantam fidem Dominus nulla passus est tentatione deficere. Unde cum in passionis articulo B. Petro dixisset: »Simon, ecce Satanas expetiuit eos ut cribraret sicut triticum,« statim adiecit: »Sed ego pro te rogaui, ut non deficiat fides tua, et tu aliquando conuersus, confirma fratres tuos .« Licet enim aliquando dubitauerit, propter quod Dominus eum increpauit: »Modice fidei, quare  dubitasti?«  quia tamen fides in sua soliditate conualuit, statim eum de periculo pelagi liberauit.

Hec uera fides et sancta, non de figmento processit humano, sed de reuelatione diuina. Unde Christus intulit, dicens: Beatus es, Simon Bar-Iona, quia caro et sanguis non reuelauit tibi, sed Pater meus qui est in celis. Super hanc fidem Ecclesia est in petra fundata, propter quod Dominus addidit: Tu es Petrus, et super hanc petram edificabo Ecclesiam meam. Dignitas hec in duobus attenditur, quia scilicet beatissimus Petrus et fundamentum est et caput Ecclesie. Licet enim Christus sit primum et precipuum fundamentum, secundum quod dicit Apostolus: »Fundamentum positum est, preter  quod aliud poni non potest, quod est Christus ;« sunt tamen secunda et secundaria fundamenta, uidelicet apostoli et prophete,« iuxta quod, inquit Apostolus: »Superedificati super fundamentum apostolorum et prophetarum ,« de quibus alibi dicitur per Prophetam: »Fundamentum eius in montibus sanctis .« Inter quos beatissimus Petrus primus et precipuus; cui singulariter a Domino dicitur: »Tu uocaberis Cephas .« Cephas enim licet secundum unam linguam interpretatur Petrus, secundum aliam tamen dicitur caput. Quia, sicut plenitudo sensuum consistit in capite, in ceteris autem membris pars est aliqua plenitudinis; ita ceteri uocati sunt in partem sollicitudinis, solus autem Petrus assumptus  est in plenitudinem potestatis. Unde cum Dominus omnibus simul apostolis loqueretur, uniuersaliter ait: »Quorum remiseritis peccata, remittuntur eis .« Cum autem soli Petro locutus est, particulariter dixit: Quodcunque ligaueris super terram, erit ligatum et in celis; quia Petrus potest ligare ceteros, sed non ligari potest a ceteris, utpote primus et summus magister et princeps Ecclesie. Quod etsi omnibus apostolis simul dictum fuisse legatur, non tamen aliis sine ipso, sed ipsi sine aliis legitur dictum esse; ut quod non alii sine ipso, sed ipse sine aliis intelligatur hoc posse de plenitudine potestatis. Hinc est etiam quod cum communiter dictum sit aliis: »Laxate retia in capturam;«  singulariter dictum est Petro: »Duc in altum .« Et cum post resurrectionem ceteri nauigio uenissent ad Dominum, solus Petrus tunica se succinxit, et misit se in mare . Ex hac noua nominis impositione traxit Ecclesia, ut quando Petri successor eligitur, nouum ei uocabulum imponatur.

Sed solet queri, quando fuerit ei nomen hoc impositum. uel cum secundum Ioannem intuitus eum iehsu dixit ei: Tu es Simon filius Ioanna, tu uocaberis Cephas, quod interpretatur Petrus; uel cum secundum Mattheum dixit illi iehsu: Tu es Petrus, et super hanc petram edificabo ecclesiam meam. Sed ibi magis predixisse: hic autem magis confirmasse uidetur. Nam ibi dicitur: uocaberis: hic  uero: Tu es. uerum absque dubitatione tenendum est, quod in electione duodecim fuit ei nomen hoc Petrus impositum. Iuxta quod Marcus  testatur: »Et imposuit, inquit, Simoni nomen Petrus, Ioanni autem et Iacobo imposuit nomina Boanerges. Et porte inferi non preualebunt aduersus eam, uitia uidelicet et peccata, que ad infernum introducunt: quia nec peruersitas, nec aduersitas Ecclesiam possunt ullo modo deiicere. Iuxta quod ueritas ait: »Flauerunt uenti, uenerunt flumina, et irruerunt in domum illam, et non cecidit: fundata enim erat supra petram :« et ideo porte inferi non preualebunt aduersus eam. Et tibi dabo claues regni celorum.

 Potestas autem in duobus maxime commendatur, uidelicet in absolutione peccatorum, et operatione miraculorum. Licet enim communem cum aliis dimittendi peccata potestatem acceperit, non tamen sine rationali causa solus legitur interrogasse Iesum: »Si peccauerit in me frater meus, dimittam ei usque septies?«  et ei soli legitur respondisse iehsu: »Non dico tibi usque septies, sed usque septuagies septies .« Septenarius enim numerus uniuersitatis est, quoniam omne tempus septenario dierum numero comprehenditur. Quid ergo septenarius numerus per seipsum multiplicatus hoc loco significat, nisi uniuersorum uniuersa peccata? Sic ergo soli Petro precipitur, ut si peccauerit in se frater suus, dimittat  ei, non tantum septies, sed usque septuagies septies, quia solus Petrus in terra dimittere potest uniuersorum uniuersa peccata; nam et sunt quedam peccata, quorum absolutio soli Petro est reseruata. Hic est qui tanta uirtute pollebat ad facienda miracula , ut de ipso legatur, quod »augebatur uirorum ac mulierum credentium in Christo multitudo, ita ut in plateis eiicerent infirmos, et ponerent in lectulis et grabatis, ut ueniente Petro saltem umbra illius obumbraret quemquam illorum, et liberarentur ab infirmitatibus suis. Concurrebat autem et multitudo uicinarum ciuitatum Ierusalem, afferentes egros et uexatos a spiritibus immundis, qui curabantur omnes .« In hoc uere completum est quod ueritas ait: »Qui credit  in me, opera que ego facio et ipse faciet, et maiora horum faciet .« Una quidem est clauis Dauid, »que claudit et nemo aperit; aperit, et nemo claudit ; que uni Petro duas claues commisit, propter illam excellentissimam fidem, que in uno Christo duas naturas ueraciter recognouit. Petrus ergo per claues acceptas, et claudit et aperit: claudit cum ligat: aperit, cum absoluit. Et quodcunque solueris super terram, erit solutum et in celis. »Clauis quidem discernit et diiudicat: ingredientibus et egredientibus claudit et aperit. Et quidem prima clauis intelligitur scientia discernendi et diiudicandi, secunda clauis intelligitur potentia ligandi et absoluendi; necessaria quidem est clauis scientie ad discernendum inter  lepram et lepram, inter bonum et malum, inter lucem et tenebras, inter sanctum et profanum ,« Nam »ue qui dicunt bonum malum, et malum bonum: ponentes tenebras lucem, et lucem tenebras ; uiuificantes animas que non uiuunt, et mortificantes animas que non moriuntur.« uerum scientia discernendi non semper est clauis; quoniam etsi quidam discernere sciant, discernere tamen non possunt: quia non habent clauem potentie, sine qua scientia non est clauis. Prouideat ergo sibi pastor Ecclesie, ut clauem potentie sine claue scientie non recipiat, quia scriptum est in propheta: »Tu scientiam repulisti, et ego te repellam, ne sacerdotio fungaris  mihi ; nam »labia sacerdotis custodiunt scientiam, et legem requirent ex ore eius .« Qui noluit intelligere, ut bene ageret, »iniquitatem meditatus est in cubili suo .« Contra quos Dominus ait: »Ipsi non cognouerunt uias meas, quibus iuraui in ira mea, si introibunt in requiem meam .« Clauis ergo scientie necessaria fuit Petro cum claue potentie: ut quodcunque ligaueritis super terram, sit ligatum et in celis: et quodcunque solueritis super terram, sit solutum et in celis. Quid ergo? Nonne sacerdos iusto quandoque deceptus errore ligat aliquem super terram, qui quoniam innocens est, non est a Deo ligatus in celis? Sane licet in uinculo ligationis huiusmodi adhibeatur clauis scientie, quia scientia  impermista [al. intermista] est falsitati, sed opinio quedam, que licet sit iusta, tamen est falsa: cum tamen sententia ligationis iuste fertur ex animo et ex ordine, qui ligatur sic super terram, nichilominus ligatur et in celis; quia ligationem illam curia celestis approbat et confirmat. Est ergo talis et solutus et ligatus in celis, sicut est et ligatus et solutus in terris. Ligatus est ex sententia, solutus a culpa.

Est ergo duplex ligatio, culpe uidelicet, et sententie. Unde sepe contingit, quod non semper iste solutiones sese pariter comitantur. Quod Dominus ipse in solutione Lazari mystice designauit: qui prius mortuum suscitauit, et postea iussit apostolis, ut soluerent suscitatum. Soluit autem sacerdos,  non tantum ostendendo solutum, et ligat non tantum ostendendo ligatum; sed ligat et soluit subtrahendo uel restituendo suffragia ecclesiastica et sacramenta diuina. Forte nunc soli Petro, sicut promisit, ita commisit claues Ecclesie, specialiter quidem et principaliter: uel post resurrectionem cum aliis generaliter et communiter, quando insufflauit, et ait: »Accipite Spiritum sanctum: quorum remiseritis peccata, remittuntur eis: et quorum retinueritis, retenta sunt .«

Habeat ergo fidem qui recipit claues, habeat caritatem qui suscipit oues, quas utique tribus modis pascere debet; quia tertio iubetur ut pascat. Sunt enim tres ordines fidelium in Ecclesia, Noë, Daniel, et Iob: id est prelati, continentes et coniugati:  quos Ezechiel uidit in uisione saluos; quos pascere debet prelatus, uerbo, exemplo, et sacramento, uerbo doctrine, exemplo uite, sacramento eucaristie. Sic oues sibi commissas pauit B. Petrus,  quem generaliter orbis se gaudet Patrem habere, sed specialiter urbs se gloriatur habere patronum. Per eum enim facta est ueritatis magistra, que fuerat caput erroris: et longe nunc excellentior est in apostolico magisterio, quam olim fuerat in imperiali principatu: cuius etiam magisterio ipse Romanus princeps noscitur esse subiectus. In ea nunc uiget celestis auctoritas, in qua quondam uigebat terrena potestas, ad illud dignitatis prouecta fastigium, ut eius sententia, que profertur in terris, etiam obseruetur in celis. Super animas quoque iudiciariam obtinet potestatem, ut eas et soluere ualeat et ligare. Ipsum ergo Patrem et patronum nostrum fratres et filii deprecemur, quatenus a peccatorum uinculis absolutos nos ad regna celestia  suis meritis introducat, prestante Domino nostro Iesu Christo, qui est super omnia Deus benedictus in secula seculorum. Amen.



SERMO XXII. IN EADEM SOLEMNITATE. Quomodo per mare seculum, per nauim Ecclesiam, per maris altitudinem Romam, et per rete predicationem accipere debeamus.


 Cum iehsu ascendisset in unam nauim, que erat Simonis, et sedens doceret de nauicula turbas, ut loqui cessauit, dixit ad Simonem: Duc in altum, et laxate retia in capturam. Cui Simon respondit: Preceptor, per totam noctem laborantes nichil cepimus, in uerbo autem tuo laxabo rete. Quod cum fecissent, concluserunt piscium multitudinem copiosam .

Si aque multe sunt populi multi , profecto mare magnum est totum seculum. De quo legitur: »Hoc mare magnum et spatiosum manibus, illic reptilia, quorum non est numerus: animalia pusilla cum magnis, illic naues pertransibunt .« Sicut enim mare semper est turbulentum et amarum, ita seculum in amaritudine semper et  turbatione consistit; nusquam enim est pax et securitas, nusquam requies et tranquillitas, sed ubique timor et tremor, ubique labor et dolor. »Mundus enim in maligno positus est .«---»Risus dolore miscebitur, et extrema gaudii luctus occupat .« Merito ergo clamabat Apostolus: »Infelix ego homo, quis me liberabit de corpore mortis huius?«  Et Psalmista dicebat: »Educ de carcere animam meam .«---»Auis enim nascitur ad uolatum, et homo nascitur ad laborem .«---»Cuncti dies eius laboribus pleni sunt et erumnis: nec per noctem requiescit mens eius .«---»Occupatio magna creata est omnibus hominibus, et iugum  graue super omnes filios Adam, a die exitus de uentre matris eorum, usque in diem sepulture in matrem omnium .« In mari minores pisces a maioribus deuorantur, et in seculo minores homines a maioribus opprimuntur. »Qui deuorant inquit, plebem meam sicut escam panis, Deum non inuocauerunt, illic trepidarunt timore, etc.« uenatio leonis onager in eremo, sic pascua diuitum pauperes .«


Quidquid delirant reges, plectuntur Achiui. 

Altitudo maris istius, de qua Christus inquit ad Petrum: Duc in altum, est Roma, que primatum et principatum super uniuersum seculum obtinebat et obtinet; quam in tantum diuina dignatio  uoluit exaltare, ut cum tempore paganitatis sola dominum super omnes gentiles habuerit, Christianitatis tempore sola magisterium super fideles habeat uniuersos. Dignum ergo Deus prouidit et congruum, sed et congruum prouidit et dignum; ut ille qui erat princeps Ecclesie, sedem constitueret apud urbem, que tenebat seculi principatum; et ideo Dominus inquit ad Petrum: Duc in altum. Quasi diceret: uade Romam, te et cum tuis transfer ad urbem, et laxate ibi retia in capturam. Ecce liquido patet, quantum Deus urbem istam dilexerit, ut eadem esset sacerdotalis et regia, imperialis et apostolica, obtinens et exercens non solum dominium super corpora, uerum etiam magisterium  super animas. Longe nunc maior et dignior auctoritate diuina, quam olim potestate terrena. Per illam habens claues regni celorum, per istam orbis terrarum regens habenas. Ne uero tante dignitatis honor, uel potius tanti honoris dignitas ad aliam ciuitatem quacunque ratione transiret, sed in hac urbe iuxta dispositionem perpetua lege maneret. Cum Petrus persecutionem fugiens infidelium urbem exisset, apparuit ei Dominus iuxta urbem: cui cum Petrus dixisset: »Domine, quo uadis?« respondit: »uado Romam iterum crucifigi.« Quod Petrus intelligens pro se dictum, ut uidelicet caput crucifigeretur in membro, rediit ad urbem; quam tandem in crucis patibulo suo sanguine consecrauit. Habuit autem socium beatissimum Paulum. Unde  cum singulariter premittitur: Duc in altum, pluraliter subditur: Et laxate retia in capturam, quia solus Petrus tanquam uniuersalis princeps Ecclesie in altitudinem supreme prelationis ascendit, sed ipse cum Paulo retia predicationis ad capiendos homines in urbe laxauit. Et quidem non sine diuina prouidentia creditur dispensatum, ut ubi duo fratres secundum carnem, Remus et Romulus, qui urbem istam corporaliter condiderunt, honorabilibus iacent tumulati sepulcris, ibi duo fratres secundum fidem, Petrus et Paulus, qui urbem istam spiritualiter fundauerunt, gloriosis requiescant basilicis tumulati: Petrus ab ea parte ubi sepultus est Romulus, et Paulus ab illa ubi Remus est tumulatus; ut hinc inde locati, ciuitatem istam  suis patrociniis tueantur. Unus ergo in altum, sed ambo retia laxauerunt in capturam.

Porro, sicut nauis Ecclesia, mare seculum, altitudo Roma, sic rete intelligitur predicatio. Rete namque de diuersis filis et chordis connectitur, et predicatio de diuersis auctoritatibus et rationibus confirmatur. Debet enim prouidus predicator secundum diuersitatem rerum et personarum formare sermonem, ut modo loquatur de uirtutibus, modo de uitiis: quandoque de premiis, quandoque de penis: aliquando de misericordia, aliquando de  iustitia: interdum simpliciter, interdum subtiliter; secundum historiam, et secundum allegoriam; secundum anagogen, et secundum tropologiam: per auctoritates et rationes; per similitudines, et exempla, ut

Singula queque locum teneant sortita decenter. 
Ista sunt fila, iste sunt chorde, de quibus rete connectitur, id est predicatio confirmatur. Docet hoc egregius predicator, qui de seipso sic ait: »Sapientiam loquimur inter perfectos; inter uos autem non iudicaui me scire aliquid, nisi Iesum Christum, et hunc crucifixum .« Et iterum: »Non potui loqui uobis quasi spiritualibus, sed quasi carnalibus, tanquam paruulis in Christo  lac uobis potum dedi, non escam .« Retibus autem et pisces et uolucres et bestie capiuntur. Sed pisces in aqua, uolucres in ere, bestie capiuntur in terra. Pisces intelliguntur luxuriosi, uolucres superbi, bestie uiolenti. Cum ergo predicator sermonem format contra luxuriam, superbiam et uiolentiam, inducens auctoritates et rationes similitudines et exempla, ut reuocet luxuriosos ad continentiam, superbos ad humilitatem, uiolentos ad mansuetudinem: tunc utique laxat retia predicationis, ut capiat pisces in aqua, uolucres in ere, bestias in terra. Et captos non mortificat, sed uiuificat; non occidit, sed alit; non deserit, sed custodit. Hec ergo retia beatissimi Petrus et Paulus laxauerunt pariter in capturam; per quorum  predicationem Roma conuersa est ab errore ad ueritatem, a uitiis ad uirtutes. Omnes ergo beatos apostolos Roma debet communiter uenerari, sed hos duos quasi primos et precipuos, quasi patres et patronos ipsius debet specialiter et principaliter honorare; quatenus meritis et precibus eorum adiuta, ita nunc salubriter conseruetur in terris, ut tandem feliciter coronetur in celis. Prestante Domino nostro Iesu Christo, qui est super omnia Deus benedictus in secula seculorum. Amen.



SERMO XXIII. IN SOLEMNITATE BEATISSIMAE MARIAE MAGDALENAE. Quomodo septem modis humana mortalitas deliquit, et demon tripliciter hominem uexat: item quomodo Maria Magdalena septem demoniis fuerit obsessa, et de peccato illius et penitentia ac satisfactione.


 Ubi abundauit delictum, superabundauit et gratia .

Propositum uobis apostoli uerbum, certum est in Maria Magdalena fuisse completum; in qua uidelicet abundauit delictum, superabundauit et gratia.

Septem autem modis mortalitas humana deliquit, in tribus generibus, et quatuor speciebus: in corde,  in ore, in opere: per ignorantiam et impotentiam, per negligentiam et inuidentiam. Hec sunt fortasse illa septem demonia, que iuxta testimonium euangelicum de Maria Magdalena Christus eiecit. uidelicet peccatum cogitationis in corde, peccatum locutionis in ore, peccatum exsecutionis in opere: delictum simplicitatis per ignorantiam, delictum  fragilitatis per impotentiam, delictum securitatis per negligentiam, et delictum malignitatis per inuidentiam. Non enim credendum est eam corporaliter a septem demoniis, sed spiritualiter a septem uitiis fuisse uexatam.

Tripliciter enim demon hominem uexat. Primo per culpam, auferendo gratuita; secundo per penam, ledendo naturalia; tertio per iacturam, inferendo discrimina. De primo legitur: »Homo quidam descendebat ab Ierusalem in Iericho, et incidit in latrones, qui despoliauerunt illum, et plagis multis impositis abierunt, semiuiuo relicto ;« de secundo legitur: »Erat iehsu eiiciens demonium. et illud erat mutum .« Ab effectu uidelicet, quia mutum effecerat. De tertio legitur,  quod Satan percussit Iob  a planta pedis usque ad uerticem ulcere pessimo, omnibus prius ablatis; ita quod sedens in sterquilinio saniem testa radebat. uexabant ergo septem demonia Mariam Magdalenam, per culpam; quoniam eam septem modis, non solummodo delinquendi, sed etiam peccandi seduxerant. Inter delictum et peccatum distinguitur; quia delictum in omittendo, peccatum in committendo consistit. Delictum est non agere faciendum, peccatum est facere non agendum. Hinc Dominus in Leuitico  districte precepit hostias offerri pro peccato et pro delicto. Deliquit et peccauit igitur in corde, deliquit et peccauit in ore, deliquit et peccauit in opere. Deliquit in  corde, cum descendentes bonas cogitationes abiecit: peccauit in corde, cum ascendentes cogitationes malas recepit. Bone namque cogitationes descendunt a Deo, secundum quod Iacobus apostolus ait: »Omne datum optimum, et omne donum perfectum desursum est descendens a Patre luminum .« Male cogitationes ascendunt ab homine, secundum quod Dominus inquit apostolis: »Utquid cogitationes ascendunt in corda uestra? « Deliquit in ore, cum tacuit ueritatem; peccauit in ore, cum protulit falsitatem. De primo dicit propheta: »ue mihi, quia tacui! « De secundo dicit Psalmus: »Perdes omnes qui loquuntur mendacium .« Deliquit in opere, cum bonum omisit; peccauit in  opere, cum malum commisit. Econtra precipitur: »Declina a malo, et fac bonum .« Fuit autem eius peccatum magnum, multum, notorium. Magnum fuit, quia septem demonia Christus de ea eiecit. Multum, quia »dimissa sunt ei peccata multa .« Notorium, quia »mulier erat in ciuitate peccatrix .« Omnibus ad eam patebat accessus, nec quisquam patiebatur ab ea repulsam. Sed ubi abundauit delictum, superabundauit et gratia. Nam quia magnum fuit eius peccatum, magno satisfecit dolore, quia multum, multo satisfecit labore; quia notorium, notabili satisfecit pudore. Hec tria sunt, que dignam satisfactionem perficiunt, dolor in corde, pudor in ore, labor in opere. Ut iuxta Solomonis Sapientiam:  »Per que quis peccauit, per hec torqueatur .« ueniens ergo peccatrix ad fontem misericordie absoluenda [al. abluenda], magno dolore turbata, lacrymis pedes eius rigauit: notabili confusa pudore, »stetit retro secus pedes ipsius, et osculabatur eos .« Erubescens ante faciem Domini apparere, sed tacens ore, clamabat corde: »Domine, tu scis insipientiam meam, scelera mea et delicta mea a te non sunt abscondita .« Ecce que non erubescit conuiuas, Dominum erubescit; quoniam illi contemplantur exterius, Dominus autem interius contemplatur. Et illa quidem longe turpior erat intus in conscientia, quam foris in fama. Multo labore deuota »attulit alabastrum unguenti, et unxit pedes ipsius .«  Nec semel hoc tantum egit, sed sepius. Primo cum in domo Simonis Pharisei pedes Domini unxit ; secundo, cum in domo Simonis leprosi super caput eius unguentum effudit ; tertio, cum emit aromata, ut ueniens ungeret caput Iesu . Profundum in his est sacramentum, sed alias exponendum. Delictum itaque cordis purgauit lacrymis, delictum oris purgauit osculis, delictum operis purgauit unguentis. »Hec est mutatio dextere Excelsi .« Sicut enim exhibuerat membra sua seruire immunditie ad iniquitatem, ita, secundum exhortationem Apostoli , exhibuit ea seruire iustitie in sanctificationem. Quinque enim sunt sensus corporei: uisus, auditus,  gustus, odoratus et tactus. His quinque sensibus abundauit in Magdalena delictum, his quinque sensibus superabundauit gratia. Deliquit oculis, quia fornicatio »mulieris in extollentia est oculorum .« Sed in oculis satisfecit, iuxta quod scriptum est: »Maria stabat ad monumentum plorans .« Dum ergo fleret, inclinauit se, et prospexit in monumentum. Deliquit auribus, quia conuertit auditum ad fabulas uanitatis. Sed et auribus satisfecit, iuxta quod scriptum est: »Maria sedebat secus pedes Domini, et audiebat uerba illius .« Deliquit naribus: »Circulus enim aureus in naribus suis, mulier pulchra et fatua .« Sed et naribus satisfecit, iuxta quod scriptum est: »Maria accepit libram unguenti nardi pistici pretiosi,  et unxit pedes Iesu, et domus repleta est ex odore unguenti .« Deliquit labiis, quia »fauus distillans labia meretricis, et nitidius oleo guttur eius .« Sed et labiis satisfecit, iuxta quod scriptum est: »Maria stans retro secus pedes Domini osculabatur eos .« Deliquit manibus, quia mulier insipiens domum constructam manibus destruit .« Sed et manibus satisfecit, iuxta quod scriptum est: »Maria lauit pedes Iesu, et capillis capitis sui tersit .«

uerum in his deliquit et peccauit per ignorantiam et fragilitatem, deliquit et peccauit per negligentiam et malignitatem. Sed ubi abundauit delictum, superabundauit et gratia. Nam contra delictum ignorantie  suscepit in Dei contemplatione scientiam; et contra peccatum fragilitatis, assumpsit in Christi passione constantiam. Rursus, contra delictum negligentie, pium exercuit operationis obsequium; et contra peccatum malignitatis, benignum exhibuit dilectionis officium. De contemplationis scientia commendatur a Domino: »Maria, inquit, optimam partem elegit, que non auferetur ab ea .« Sedebat enim secus pedes Domini, et audiebat uerbum illius. De mentis constantia commendatur ex eo quod cum discipuli relicto Christo fugissent, Maria Christum usque ad crucem secuta est. »Stabat enim iuxta crucem Iesu mater eius, et soror matris eius Maria Cleophe, et Maria Magdalene .« De operationis obsequio commendatur  a Domino: »Quid, inquit, molesti estis huic mulieri? Opus bonum operata est in me. Mittens enim hoc unguentum in corpus meum, ad sepeliendum me fecit .« Dilectionis officio commendatur ex eo, quod »dimissa sunt ei peccata multa, quoniam dilexit multum .« »Charitas enim operit multitudinem peccatorum .« Diligebat Maria Dominum, quoniam Dominus diligebat Mariam, dicente Scriptura: »Diligebat iehsu Martham et sororem eius Mariam et Lazarum .« Fleuit Maria pro Domino, quia Dominus fleuit pro Maria, dicente Scriptura: »iehsu ut uidit Mariam plorantem, turbauit semetipsum, et lacrymatus est .« Sed illa flebat,  querens uiuentem cum mortuis; iste flebat reuocans mortuum ad uiuentes, secundum quod legitur:  »iehsu ergo rursus fremens in semetipso clamauit uoce magna dicens: Lazare, ueni foras. Et statim prodiit, qui mortuus fuerat .« Abundauit igitur in Magdalena delictum, quia multis fuit uitiis irretita. Superabundauit et gratia, quoniam fuit uirtutibus uniuersis exornata, Quedam enim uitia sibi inuicem aduersantur, ut alia cum aliis haberi non possint; sed uniuerse uirtutes sibi inuicem suffragantur, ut alie sine aliis haberi non possint.

De cetero, fratres, quia »quecunque scripta sunt, ad nostram doctrinam scripta sunt ,« exemplo beate Marie Magdalene conuertamur ad Dominum; quoniam pius est et multum misericors, et prestabilis super malitia .«---»Non enim  uult mortem peccatoris, sed magis ut conuertatur, et uiuat .« Sit ergo nobis eius exemplo dolor contritionis in corde, pudor confessionis in ore, labor satisfactionis in opere: quatenus dolore contritionis deleatur peccatum cogitationis, ut puella suscitetur in domo . Pudore confessionis abluatur crimen locutionis, ut adolescens suscitetur in porta . Labore satisfactionis purgetur facinus actionis, ut suscitetur Lazarus de sepulcro . Illo misericorditer concedente, qui primo misericorditer beate Marie Magdalene sue resurrectionis gaudium intimauit , Dominus noster iehsu Christus, qui est super omnia Deus benedictus in secula seculorum.  Amen.



SERMO XXIu. IN FESTO B. PETRI AD uINCULA. Allegorica huius diei Epistole expositio.


 Misit Herodes rex manus, ut affligeret quosdam de Ecclesia. Occidit autem Iacobum fratrem Ioannis gladio. uidens autem quia placeret Iudeis, apposuit ut apprehenderet et Petrum.

 Quia plane uidemus historiam, plene inuestigemus allegoriam: sub littera spiritum, quasi sub cortice nucleum requirentes; quia »Spiritus est qui uiuificat, caro non prodest quidquam .« Sicut enim in imagine non tam intendimus tabulam quam picturam, sic in expositione non tam debemus historiam quam figuram; quia tabule historie non semper eque respondent picture, allegorie est significatum quandoque sit malum, et significatum bonum, et econuerso. Misit ergo Herodes rex manus, ut affligeret quosdam de Ecclesia. Herodes diabolus, Iudei demones; ille rex Iudeorum, iste rex demonum; »ipse enim est rex super omnes filios superbie .« Herodes itaque rex misit manus ut affligeret quosdam de Ecclesia;  quia diabolus potestatem exercet, ut flagellet aliquos de congregatione fidelium. Occidit autem Iacobum fratrem Ioannis gladio, quando seducit aliquem iustum; fratrem Ioannis, quasi germanum  gratie; quia nemo iustus nisi per gratiam. Occidit eum gladio, quando separauit illum a capite Christo, quia »caput uiri Christus, caput Christi Deus .« uidens autem quia placeret Iudeis, apposuit ut apprehenderet et Petrum. »Letantur demones cum malefecerint, et exsultant in rebus pessimis .« Et ideo uidens Herodes quod occisio Iacobi placeret Iudeis, id est cognoscens diabolus quod seductio iusti placeret demonibus, apposuit ut apprehenderet et Petrum; non quemlibet iustum, non qualemcunque fidelem; sed ipsum Petrum prelatum Ecclesie. »Absorbet enim fluuium, et non mirabitur, et habet fiduciam quod Iordanis influat in os eius .« Esca enim electa est cibus ipsius; nam »si sacerdos, qui est unctus  peccauerit, facit delinquere populum .« Erant autem dies azymorum. Sicut persone sublimitas peccatum exaggerat, ita solemnitas temporis delictum augmentat, et ideo non in quolibet tempore apposuit Herodes apprehendere Petrum, sed in diebus azymorum: quando propter solemnitatem maiorem, si delinquitur, magis peccatur. An non Petrum apprehendit Herodes, quando Petrus contra suam promissionem tertio Christum negauit? Apprehendit quidem, sed non occidit, quia »respexit Dominus Petrum .«

Nos ergo, fratres, et apprehensionis modum, et ereptionis ordinem attendamus, ut caueamus nobis ne capiamur: et si forte capti fuerimus, prouideamus nobis ut liberemur. Cum enim Herodes apprehendisset  et Petrum, misit eum in carcerem; quia cum diabolus seducit prelatum, inducit illum in consuetudinem, ut feteat quasi quatriduanus in monumento. Quia grauis carcer est praua consuetudo, de qua non facile quis educitur, nisi per Dei gratiam liberetur; quoniam »impius cum uenerit in profundum uitiorum, contemnit .« Tradens eum quatuor quaternionibus militum custodiendum, id est committens eum quatuor principibus demonum retinendum. Sicut enim quatuor sunt principales uirtutes, uidelicet iustitia, fortitudo, prudentia, temperantia: ita sunt quatuor principales modi peccandi, quibus demones peccare faciunt homines et seducunt. Per fragilitatem, et simplicitatem: per malignitatem et securitatem;  siue per impotentiam, et ignorantiam: per industriam et negligentiam. Per impotentiam uel fragilitatem, contra fortitudinem; per ignorantiam uel simplicitatem, contra prudentiam; per industriam et malignitatem, contra iustitiam; per negligentiam uel securitatem, contra temperantiam. Non est enim peccatum, quod non modorum istorum aliquo committatur. Isti sunt quatuor illi quadrantes, de quorum ultimo ueritas dixit in Euangelio: »Non exiet hinc, donec reddat nouissimum quadrantem ,« id est donec soluat in pena quidquid commisit in culpa. Tradidit ergo eum quatuor quaternionibus militum custodiendum, uolens post Pascha producere eum populo. Festo durante noluit eum  producere populo, id est tradere eum demonibus puniendum, ut quia »peccatum consummatum generat mortem ,« eum retruderent in infernum. Et Petrus quidem seruabatur in carcere: quod mystice fit, quando prelatus fouetur in praua consuetudine. Oratio autem fiebat ab Ecclesia sine intermissione ad Deum pro eo. Ex hoc patet, quantum ualeat »iusti deprecatio, modo assidua :« quandoquidem per orationes ecce peccator de praua consuetudine liberatur. Ex hoc quoque colligitur, quod uniuersalis Ecclesia pro summo pontifice sine intermissione debet orare. Cum autem producturus eum esset Herodes, in ipsa nocte erat Petrus dormiens inter duos milites, uinctus catenis duabus. Qui iacet in culpa, dormit in nocte.  Nam »qui male agit, odit lucem ,« et ideo Petrus in ipsa nocte erat dormiens inter duos milites, uinctus catenis duabus. Due catene sunt cupiditas et concupiscentia, una mentis, altera carnis, duo milites sunt duo demones, qui tentant per cupiditatem rerum et concupiscentiam mulierum. Ideoque Petrus erat dormiens inter duos milites, uinctus catenis duabus, et custodes ante ostium custodiebant carcerem. Ostium per quod intratur ad carcerem, est opus per quod intratur ad consuetudinem; ostium ergo carceris custoditur, quando peccatum consuetudinis frequentatur. Illi qui custodiunt carcerem ante ostium, sunt libertas peccandi, et uoluptas peccati: nichil enim magis fouet consuetudinem prauam, quam delectatio culpe, et  impunitas pene.

Et ecce angelus Domini astitit, et lumen refulsit in habitaculo. Hactenus modum captionis audistis, amodo liberationis ordinem audiatis. Herodes apprehendit Petrum, et misit eum in carcerem. Angelus autem Domini, non instigator aut hostis, sed uisitator et custos, astitit ad protegendum et liberandum: et ideo lumen gratie refulsit in habitaculo, quod tenebris peccatorum fuerat obscuratum: percussoque latere Petri, lancea caritatis, de qua sponsa dicit in Canticis : »uulnerata caritate ego sum, excitauit eum a somno peccati, dicens: Surge uelociter: iuxta quod dicit Apostolus: »Surge qui dormis, et exsurge a mortuis: et illuminabit te Christus .« Et ceciderunt  catene de manibus eius. Tunc catene cadunt de manibus nostris, quando cupiditas et concupiscentia decidunt ab operibus: ut iam nec cupiditas cupiat, nec concupiscentia concupiscat. Dixit autem angelus ad eum: Precingere, et calcea te caligas tuas. Non sufficit nobis malum dimittere, nisi bonum etiam faciamus; propter quod dicitur: »Diuerte a malo et fac bonum .« Et ideo postquam ceciderunt catene de manibus dicitur illi: Precingere et calcea te caligas tuas: ac si dicatur: Astringe te cingulo continentie, contra concupiscentiam: et assume tibi exempla iustitie, contra cupiditatem. Iuxta quod Dominus precipit: »Sint lumbi uestri precincti, et lucerne  ardentes in manibus uestris .« Pedes enim sunt opera, calige sunt exempla; de quibus profecto Dominus ait: »Luceat lux uestra coram hominibus, ut uideant opera uestra bona, et glorificent Patrem uestrum qui in celis est .« Ex hoc moraliter datur intelligi, quod uiri religiosi exigente necessitate possunt aliquando rigorem ordinis temperare, quia Petrus in carcere cingulum relaxauit; et dixit illi: Circumda tibi uestimentum tuum, et sequere me. uestimenta sunt opera; de quibus alibi dicitur: »Omni tempore uestimenta tua sint candida ,« id est opera tua munda: ille ergo circumdat sibi uestimentum suum, et sequitur angelum, qui ornat se operibus bonis, et sequitur Christum. Et exiens sequebatur  eum: et nesciebat quia uerum esset quod fiebat per angelum; existimabat autem se uisum uidere. Quidquid in tempore agitur uanitas est, non ueritas, respectu eternitatis: non status, sed somnus, Salomone attestante: »uidi in omnibus uanitatem et nichil permanere sub sole .« Psalmista quoque dicente: »Dormierunt somnum suum, et nichil inuenerunt omnes uiri diuitiarum in manibus suis .« Cum autem homo euigilauerit in futuro, tunc conuertetur ad se quia tanquam ab alieno redibit ad proprium. Cum uero anima distrahitur per occupationes humanas mundanas, et distenditur per sollicitudines seculares, tunc alienatus est a se, tanquam abiens in regionem longinquam, cum non reducitur ad cogitandum de  Deo, et meditandum de se, quid fiet libere post hanc uitam; quia »corpus quod corrumpitur, aggrauat animam, et deprimit terrena inhabitatio sensum multa cogitantem .« Tunc uero reuertitur ad se, et uere dicere poterit: Nunc scio uere, quia misit Dominus angelum suum, et eripuit me de manu Herodis, etc. Transeuntes autem primam et secundam custodiam uenerunt ad portam ferream, que ducit ad ciuitatem, que ultro aperta est eis. Dicitur autem angelus transire cum Petro, quia  faciebat illum transire primam et secundam custodiam, hoc est preterire uoluntatem peccati, et libertatem peccandi, quibus peccator in praua consuetudine custoditur. Porta ferrea est persecutio dura, de qua dicit Propheta: »Propter uerba labiorum tuorum ego custodiui uias duras .« Hec ducit ad ciuitatem, quia »arcta est uia que ducit ad uitam . Que ultro aperta est eis. Quia »fidelis est Deus, qui non patitur fideles suos tentari supra quam possunt; sed facit cum tentatione prouentum .« Et exeuntes processerunt uicum unum. Exierunt, uidelicet mundum istum, »in quo quandiu sumus, tanquam in uico peregrinamur a Domino .« Et continuo discessit angelus ab eo; quia post hanc uitam,  cum peruenitur ad illam, non est necessarius uisitator aut custos; quia »Deus est omnia in omnibus .«

Nos ergo, fratres et filii, sine intermissione oremus ad Dominum, ut mittat angelum suum, qui eruat nos de manu Herodis, et de omni exspectatione plebis Iudeorum, iehsu Christus Dominus noster, qui est super omnia Deus benedictus in secula seculorum. Amen.



SERMO XXu. IN FESTO D. LAURENTII MARTYRIS. De operibus, miraculis et tormentis B. Laurentii; de multiplici igne; de uisitatione Dei; quomodo ab auaritia, superbia et ambitione B. Laurentius fuerit alienus, sed patiens et fortis, et demum collationem facit inter Pharaonem regem Aegypti, et B. Laurentium archidiaconem Ecclesie Christi.


 Probasti, Domine, cor meum, et uiuificasti nocte: igne me examinasti, et non est inuenta in me iniquitas .

Tria sunt, que B. Laurentium gloriose commendant: opera, miracula et tormenta. Opera iusta, miracula clara, tormenta crudelia. Propter hec tria propheticis uerbis clamabat ad Dominum: Probasti cor meum, operibus iustis; uisitasti nocte, miraculis claris; igne me examinasti, tormentis crudelibus. Probasti cor meum operibus iustis; quia iam thesauros tuos expendi, quos tradidisti mihi. »Dispersit enim, dedit pauperibus, iustitia eius manet in seculum seculi .« uisitasti me nocte, miraculis claris; quia mea nox obscurum non habet, sed omnia in luce clarescunt. Laurentius  enim bonum opus operatus est, qui per signum crucis cecos illuminauit. Igne me examinasti, tormentis crudelibus; quoniam in craticula te Deum non negaui, sed in ignem applicatus te, Christe, confessus sum. Stringebant enim corporis membra posita super craticulam, subiicientibusque ministris prunas insultat Leuita Christi. Probasti cor meum, operibus iustis, quoniam a fructu arbor cognoscitur. »Non enim potest arbor mala fructus bonos facere ,« uisitasti me nocte, miraculis  claris; quia mirabilis Deus in sanctis suis, ipse dat uirtutem et fortitudinem plebi sue . Igne me examinasti, tormentis crudelibus. Nam »beatus uir, qui suffert tentationem; quoniam cum probatus fuerit, accipiet coronam uite, quam repromisit Deus diligentibus se .« Ergo probasti cor meum, etc.

Triplex est ignis, spiritualis, artificialis, et naturalis. Sed inter hos multiplex est nature diuersitas. Nam quidam ignis non urit, sed lucet; quidam non lucet, sed urit; quidam et lucet, et urit. Non urit et lucet ignis empirei: non lucet, sed urit ignis inferni; lucet et urit ignis camini. Rursus quidam ignis semper uiuit, et nunquam moritur; quidam aliquando uiuit, et aliquando moritur;  quidam statim ut uiuit, statim et moritur. Semper uiuit, et nunquam moritur ignis sideris; aliquando uiuit, et aliquando moritur ignis fornacis: statim ut uiuit, statim et moritur ignis fulguris. Item quidam ignis pascitur et consumit, quidam consumit et non pascitur, et non consumit. Pascitur et consumit ignis usualis, consumit et non pascitur ignis solaris, pascitur et non consumit ignis gehennalis. Scriptum est enim: »Sicut oues in inferno positi sunt, mors depascet eos ;« sed »optabunt  homines mori, et fugiet mors ab illis .« Quia uero philosophicum est magis quam theologicum rerum indagare naturas: nos qui spirituales esse debemus, de spiritualibus prosequamur. Est enim ignis culpe, liuor inuidie, uel ardor concupiscentie, de quo legitur; »Super eos cecidit ignis, et non uiderunt solem .« Et alibi: »Ascendit ignis, et combussit speciosa deserti .« Ignis »pene, dolor est compunctionis. uel meror compassionis. De quo dicitur: »Hoc faciens, carbones ignis congeres super caput eius ;« et alibi: »Concaluit cor meum intra me, et in meditatione mea exardescet ignis .« Ignis gratie, feruor caritatis, uel splendor ueritatis, de quo scribitur: »Ignem ueni mittere  in terram, et quid uolo, nisi ut accendatur?«  Et alibi: »De excelso misit ignem in ossibus meis .« Item, est ignis diabolicus, angelicus, diuinus. De primo dicitur: »Ignis de celo cecidit ,« secundum illud: »uidebam Satanam quasi fulgur de celo cadentem ;« de secundo scribitur: »Qui facit angelos suos spiritus, et ministros suos ignem urentem ;« de tertio legitur: »Deus noster ignis consumens est .«

Rursus, est ignis persecutionis, ignis increpationis, et ignis purgationis. De primo legitur: »Probasti nos, Deus, igne nos examinasti, sicut examinatur argentum ;« de secundo  dicitur: »Si quis succenderit ignem, et ignis destruxerit segetes, ille tenetur qui succendit ignem ;« de tertio scribitur: »Uniuscuiusque opus quale sit, ignis probabit .«

Amplius: Est ignis doctrine sacre, ignis cauteriate conscientie, et ignis eterne uindicte. De primo legitur: »uenit Dominus de monte Pharan, et in manu eius ignea lex ;« de secundo scribitur: »Producam ignem de medio tui, qui comedat te ;« de tertio dicitur. »Discedite a me, maledicti, in ignem eternum, etc. .« Preterea est ignis mystici sacrificii, de quo legitur: »Ignis in altari meo  semper ardebit .« Ignis superni presidii, de quo dicitur: »Expandit nubem in protectionem eorum, et ignem ut luceret eis per noctem .« Est etiam ignis diuini iudicii, de quo scribitur: »Ignis in conspectu eius ardebit, et in circuitu eius tempestas ualida .« Quia uero iudicia Dei abyssus multa ,« ignis diuini iudicii multis de causis emittitur. Ad ultionem, ut ibi: »Pluit Dominus super Sodomam et Gomorrham sulphur et ignem a Domino de celo .« Ad significationem, ut ibi: »Transit ignis, sed non in igne Dominus .« Ad probationem, ut ibi: »Domine Deus patrum nostrorum, exaudi me hodie, ut discat populus iste quia tu es Dominus Deus meus. Et descendit ignis  de sublimi, et deuorauit holocaustum et ligna .«

Est ignis bonus, de quo dicit Ioannes: »Ego baptiso uos in aqua: medius autem uestrum stat qui baptizat uos Spiritu sancto et igne .« Est et ignis malus, de quo dicit propheta: »uermis eorum non morietur, et ignis eorum non exstinguetur .« Cum ergo tot species ignis Scriptura sacra distinguat, quo igne gloriosus martyr et leuita Laurentius. propheticis uerbis examinatum se fuisse testatur: Probasti cor meum, inquit, et uisitasti nocte: igne me examinasti, et non est inuenta in me iniquitas. Examinatus est quidem igne persecutionis, et igne dilectionis: igne persecutionis in corpore, igne dilectionis in corde. Igne  persecutionis in aduersis, igne dilectionis in prosperis; quia probauit eum Deus et uisitauit. Probauit in die, uisitauit in nocte; probauit in prosperis, uisitauit in aduersis. In prosperitate fuit humilis et misericors, in aduersitate fuit fortis et patiens. In neutro defecit, sed in utroque profecit. »Quia diligentibus Deum omnia cooperantur in bonum; his qui secundum propositum uocati sunt sancti .«

Deus autem dupliciter uisitat, conferendo gratiam, et inferendo uindictam. De primo legitur: »Per uiscera misericordie Dei nostri, in quibus uisitauit nos oriens ex Alto ;« de secundo describitur: »uisitabo in uirga iniquitates eorum, et in uerberibus peccata eorum .« uerum inter omnia prospera duo maxime solent cor humanum corrumpere, uidelicet opes, et dignitates. Opes enim cupidum faciunt, dignitates superbum. Porro Scriptura sacra docente didicimus, quod »radix omnium malorum est cupiditas ;« et »initium omnis peccati est superbia .«---»Nam qui uolunt diuites fieri, incidunt in tentationem et laqueum diaboli .« »Homo uero, qui cum in honore esset, non intellexit, comparatus est iumentis insipientibus, et similis factus est illis .« Multos enim seduxit cupiditas et damnauit. Achior lapidatus interiit, quia tulit aurum et argentum de anathemate Iericho .  Giezi lepra percussus est, quia petiit et accepit aurum et argentum et uestes sub nomine Elisei . Iudas laqueo se suspendit, quia uendidit sanguinem iusti . »Fur enim erat et loculos habens, ea que mittebantur portabat .« Non sic, non sic B. Laurentius: qui cum ecclesie thesauros haberet reconditos, non paucos aut modicos, sed tot et tantos, quos etiam Romanus princeps cuperet uehementer habere, non eos sibi retinuit, non parentibus tradidit, sed »dispersit, dedit pauperibus;« et ideo »iustitia eius permanet in seculum seculi .« Considerent hoc qui facultates Ecclesie, qui patrimonium crucifixi in delicias proprias luxuriose consumunt, uel in diuitias propinquorum immoderate distribuunt,  pauperes autem negligunt et egenos contemnunt. Nam »qui habet substantiam huius mundi, et uiderit fratrem suum necesse habere, et clauserit uiscera sua ab eo, quomodo caritas Dei manet in illo? « Deus autem non tam fecit diuites propter pauperes, quam pauperes propter diuites; quia plus proficit diuitibus quod distribuunt, quam pauperibus quod accipiunt. »Facite, inquit, uobis amicos de mammona iniquitatis, ut cum defeceritis, recipiant uos in eterna tabernacula .« Sicut non tam bonis utitur propter malos, quam malis utitur propter bonos; quia non granum propter flagellum, sed flagellum factum est propter granum. Sed et superbia multos extulit et prostrauit. Nabuchodonosor, quia potentiam suam superbe  iactauit, regnum amisit, et cum bestiis quasi bos fenum comedit . Sennacherib, quia os suum posuit in celum, et contra Deum superbe locutus est, in templo Nesrath a filiis est occisus . Aman, quia diuinum sibi uoluit honorem impendi, suspensus est in patibulo . Non sic, non sic B. Laurentius, qui cum esset apostolice sedis archidiaconus, summus post primum, uel primus potius post summum, querebat pauperes sanctos per regiones et uicos, per domos et cryptas, quorum pedes lauabat, et osculis confouebat, magistri secutus exemplum, qui cum lauisset pedes discipulorum, adiecit: »Exemplum dedi uobis, ut similiter uos faciatis .«

 Inter aduersa quoque duo solent maxime cor humanum subuertere, scilicet, damna rerum, et pericula personarum. Illa propter timorem mundanum, ista propter humanum. Herodes enim timens amittere regnum, innocentes occidit . Iudei quoque timentes ne Romani uenirent et auferrent eis locum et gentem, inierunt consilium ut Iesum caperent et occiderent . Petrus autem qui dixerat: »Et si oportuerit me mori tecum, non te negabo ,« timore mortis, ad uocem ancille negauit. Marcellinus quoque, qui diu confessor exstiterat, thurificauit idolis formidine passionis. De talibus scriptum est: »Filii Ephrem intendentes arcum, et mittentes sagittas suas, conuersi  sunt in die belli .« Multi namque mittentes manum ad aratrum , et respicientes retro cum uxore Loth, in statuam salis conuersi sunt . Non sic, non sic B. Laurentius, qui cum conspiceret Sixtum episcopum et diacones eius ad martyrii tormenta deduci, fortis et intrepidus exclamabat: »Quo progrederis sine filio, Pater? Quo, sacerdos sancte, sine diacono properas? Noli me derelinquere, Pater sancte; quia iam thesauros tuos expendi, quos tradidisti mihi.« Non erat ambitiosus honoris, non cupidus dignitatis, ut desideraret mortem prelati, quatenus ipse post illum ad prelationem ascenderet. Non enim desiderabat prelato succedere, qui uolebat cum prelato decedere; sed cupiebat »dissolui et esse cum Christo  ,« non timens eos qui corpus occidunt, animam autem occidere non possunt; sed eum timens, qui corpus et animam potest mittere in gehennam . Indutus enim uirtute spiritus ex Alto, tam fortis exstitit, tam patiens perdurauit; ut inter ipsa tormenta tam dira, tam dura, ut horribile sit non solum ea dicere, uerum etiam audire, diceret ad tyrannum: »Disce, miser, quia carbones tui non ardorem, sed refrigerium mihi prestant. Ecce miser, assasti partem unam, regyra aliam et manduca.« Christum ergo sine timore confessus est, cum amore secutus; ut moriens de morte triumpharet, uiuens cum uita regnaret . Tanquam aurum in fornace probauit eum ; »ut probatio fidei multo pretiosior auro, quod per  ignem probatur, inueniretur in laudem, et gloriam et honorem ;« quoniam iniquitas in eo inuenta non fuit.

Quia uero contraria iuxta se posita clarius elucescunt, proponamus in medio Pharaonem, qui defecit in prosperis et aduersis, ut ex comparatione duorum, illius uitium, istius uirtutem extollamus. Ille namque fuit rex in terra Aegypti, iste archidiaconus in Ecclesia Christi. Ille tyrannus corporum; iste medicus animarum. Ille temporalium rector, iste spiritualium ministrator. Ille beneficia Ioseph penitus ignorabat, iste dona Dei iugiter memorabat. Ille populum Dei detinebat in seruitute, iste thesaurum ecclesie habebat in potestate. Ille populum duris angariis affligebat, iste thesaurum ecclesie  largis muneribus erogabat. Ad illum uenerunt Moyses et Aaron, ut populum Dei liberarent; in istum insurrexerunt Decius et ualerianus, ut ecclesie thesauros diriperent. Ministri Dei contra seruum diaboli, ministri diaboli contra seruum Dei. Decius et ualerianus intonabant minis; Moyses et Aaron coruscant miraculis . Illi proponebant seua precepta, isti dabant consilia. Pharao tamen sanis consiliis noluit acquiescere, Laurentius seuis preceptis noluit obedire. Ille nomen Dei superbe contempsit, iste nomen eius humiliter predicauit. Ille populum grauius affligebat, iste thesaurum largius erogabat. Illum tandem Moyses et Aaron decem plagis mirabiliter percusserunt, istum Decius et ualerianus  decem tormentis cruciarunt. Primo namque B. Laurentius fuit reclusus in carcere, secundo scorpionibus cesus, tertio uinctus catenis, quarto fustibus flagellatus, quinto laminis ignitis adustus, sexto maceratus plumbatis, septimo in cathasta prostratus et protensus, octauo contusus lapidibus, nono furcis compressus, decimo flammis assatus. uerum ille plagis reuocari non potuit, iste tormentis inclinari nequiuit. Ille magis ac magis indurabatur in malo, iste magis ac magis confortabatur in bono. Ceterum, quia contrarii fuerunt in uita, contrarii quoque fuerunt in morte. Nam ille super currum fuit aquis submersus , iste super craticulam fuit igne crematus. At ille de aquis niuium transiuit ad incendium , iste de igne transiuit  ad refrigerium. Ille descendit in consortium demonum, iste ascendit in consortium angelorum.

De cetero, fratres, quia »quecunque scripta sunt, ad nostram doctrinam scripta sunt ,« habeamus exemplum B. Laurentii, misericordiam, humilitatem in prosperis, fortitudinem et patientiam in aduersis: ut simus misericordes in corde, misericordes in ore, misericordes in opere. Corde per compassionem, ore per correptionem, opere per subuentionem. Ut simus humiles ad maiores, ad pares et ad minores. Ad minores per debitam necessitatem, ad pares per mutuam caritatem, ad maiores  per superabundantem humilitatem. Ut simus fortes in corde, fortes in ore, fortes in opere. Corde contra timorem, ore contra pudorem, opere contra laborem. Ut simus patientes in damnis, in opprobriis, in flagellis, ne concipiamus dolorem, ne pariamus furorem, ne nutriamus rancorem, sed iuxta preceptum Dominicum diligamus inimicos nostros, benefaciamus his qui oderunt nos, et oremus pro persequentibus et calumniantibus nos . Prestante Domino nostro Iesu Christo, qui est benedictus in secula seculorum. Amen.



SERMO XXuI. IM EODEM FESTO. De triplici craticula, item de craticula penitentium, perfectorum, et martyrum: de duplici confessione, et multiplici altari.


 Facies craticulam in modum retis eneam, per cuius quatuor angulos erunt quatuor annuli, quos pones super arulam altaris .

Tres craticulas legimus in Scripturis; unam super quam carnes sacrificiorum assabantur. Alteram, super quam panes azymi coquebantur. Aliam, super quam homines damnatitii cremabantur. De prima reperitur in Exodo: Facies craticulam in modo retis eneam, et pones super arulam alteris; de secunda legitur in Leuitico. »Si sacrificium fuerit de craticula, simila oleo conspergetur ;« de tertia dicitur ab historiographo: »Stringebant corporis membra posita super craticulam.« Super hanc craticulam gloriosus martyr et Leuita Laurentius igne crudeli, uel potius, ignita crudelitate crematus est. uerum ardebat  interius ignis amoris, qui refrigerabat exterius ignem ardoris, ignis interior mitigabat exteriorem: sed ignis exterior accendebat interiorem: »Fortis est enim ut mors dilectio: et dura sicut infernus emulatio. Aque non possunt exstinguere caritatem .« Hinc enim B. Laurentius pura uoce clamabat ad Dominum: In craticula te Deum non negaui, et ad ignem applicatus te, Christe, confessus sum: »probasti cor meum et uisitasti nocte, igne me examinasti, et non est inuenta in me iniquitas .«

Sit ergo prima craticula penitentium, secunda craticula perfectorum, tertia craticula martyrum. Ad craticulam martyrum pertinet primum capitulum,  quod audistis in Euangelio: »Nisi granum frumenti cadens in terram mortuum fuerit, ipsum solum manet. Si uero mortuum fuerit, multum fructum affert .« Granum frumenti est uerbum Dei, quo fruuntur homines et angeli sancti; hoc granum in terram cecidit, quando »uerbum caro factum est, et habitauit in nobis .« Nam »uerbum misit Dominus in Iacob, et cecidit  in Isrel .« Cecidit ergo, quando Christus exinaniuit se, formam serui accipiens, in similitudinem hominum factus, et habitu inuentus ut homo ,« mortuum autem fuit, quando Christus »factus est obediens usque ad mortem, mortem autem crucis ,« multum fructum attulit quia »propter hoc exaltauit illum Deus, et dedit illi nomen, quod est super omne nomen, ut in nomine Iesu omne genu flectatur, celestium, terrestrium et infernorum, ut omnis lingua confiteatur, quia Dominus noster iehsu Christus in gloria est Dei Patris .« Antequam hoc granum frumenti fuisset mortuum, modicum attulit fructum, sicut ipse dicit in Psalmo: »Singulariter sum ego, donec transeam .« Postquam autem mortuum fuit, multum fructum  attulit, sicut ipse dixit in Euangelio: »Cum exaltatus fuero a terra, omnia traham ad meipsum .« Unde in Exodo legitur de filiis Isrel, quod »quanto plus opprimebantur, tanto magis multiplicabantur et crescebant .« Est et uerbum Dei, quod Deus est. Nam »uerbum erat apud Deum, et Deus erat uerbum .« Est et uerbum Dei, quod non est Deus, de quo dicit Scriptura: »Non in solo pane uiuit homo, sed in omni uerbo, quod procedit de ore Dei .« uerbum Dei quod Deus est, »nisi cadens in terram mortuum fuisset, nullum fructum profecto tulisset , quia nichil nasci profuit, nisi redimi profuisset. uerbum autem Dei quod non est Deus, si cadens in terram  mortuum fuerit, nullum penitus fructum affert. Unde legitur, quod semen illud, quod »cecidit secus uiam, natum non fuit: quia uolucres celi comederunt illud .«

Ad craticulam penitentium pertinet secundum capitulum, quod audistis in Euangelio: »Qui amat animam suam, perdet eam. Qui autem odit animam suam in hoc mundo, in uitam eternam custodit eam  .« Porro, si iuxta propheticum testimonium, »qui diligit iniquitatem, odit animam suam : et iuxta uerbum Dominicum,« qui odit animam suam in hoc mundo, in uitam eternam custodit eam ;« consequens ergo uidetur, quod qui diligit iniquitatem, animam suam in uitam eternam custodit. Absit omnino. Nam sicut est amor bonus et amor malus: ita est bonum odium. Bonus amor est ille, de quo Dominus ait: »Si amas me, pasce oues meas .« Malus amor est ille, de quo dicit Apostolus: »In diebus illis erunt homines seipsos amantes .« Bonum odium illud est, de quo dicit Psalmista: »Iniquos odio habui, et legem tuam dilexi ;« et iterum: »Perfecto odio oderam illos, et inimici  facti sunt mihi .« Malum odium est, de quo dicit Ioannes: »Qui odit fratrem suum, homicida est ;« et alibi: »Superbia eorum qui te oderunt, ascendit semper .« Ergo qui male amat, perdit: et qui bene odit, custodit. Nam qui bene odit, hic custodit: et qui male amat, hic odit. Non simpliciter dicitur: Qui odit animam suam, custodit eam: sed cum adiuncto: »Qui odit animam suam in hoc mundo,« id est in uoluptatibus et concupiscentiis, et illecebris huius mundi ut eas habeat odiosas, crucifigendo carnem suam cum uitiis et concupiscentiis, hic »profecto in uitam eternam custodit eam .« Similiter per contrarium, »qui amat animam  suam,« subaudiendo in hoc mundo, id est ad uoluptates et concupiscentias et illecebras huius mundi, ut delectetur in illis, eundo post concupiscentias: hic utique »perdet eam « in gehennam ignis eterni.

Ad craticulam perfectorum pertinet tertium capitulum, quod audistis in Euangelio: »Qui mihi ministrat, me sequatur, et ubi ego sum, illic et minister meus erit .« Alibi legitur Dominum respondisse: »Si uis perfectus esse, uade et uende omnia que habes, et da pauperibus, et ueni sequere me .« Ad perfectionem ergo pertinet sequi Christum, ut nudus sequatur nudum, pauper pauperem. Qui quamuis sit Dominus omnium, habens in uestimento et in femore suo scriptum:  »Rex regum et Dominus dominantium ,« tam pauper tamen est factus, ut de se dicat in Euangelio: »uulpes foueas habent, et uolucres celi nidos: filius autem hominis non habet ubi caput reclinet .« Unde »cum nasceretur, non erat ei locus in diuersorio .« Premittit ergo meritum, ubi dicit: »Qui mihi ministrat, me sequatur,« et statim promittit premium, ubi subdit: »Ubi ego sum, ibi et minister meus erit .« Simul et in terra manebat secundum hominem, et in celo regnabat secundum Deum; unde et ipse dicebat: »Nemo ascendit in celum, nisi qui de celo descendit, filius hominis qui est in celo .« Et  ideo promittebat non regnum terrenum, sed celeste, dicendo: »Ubi ego sum, ibi et minister meus erit .«---»Beati enim pauperes spiritu, quoniam ipsorum est regnum celorum .« Quid enim honorabilius, gloriosius, et beatius, quam ut sit homo cum Deo, seruus cum domino, creatura cum Creatore: »Hodie, inquit, mecum eris in paradiso .« Ac si dixisset apertius: Hodie mecum eris, quod est in paradiso esse.

Facies ergo craticulam in modum retis eneam, per cuius quatuor angulos erunt quatuor annuli, quos pones super arulam altaris. Habebat ergo craticula quatuor angulos laterales, et quatuor annulos angulares; habebat et costas reticulate dispositas, ut per oculos craticule ignis succensus ascenderet, qui  sacrificium superpositum adoleret. Excutiamus ergo paleam, et colligamus frumentum: frangamus corticem, ut nucleum extrahamus: exprimamus fauum, ut mel degustemus. Ignis ergo succensus, est dolor compunctionis, craticula superposita, est labor satisfactionis; de hoc igne dicit Psalmista: »Concaluit cor meum intra me, et in meditatione mea exardescet ignis .« Cum enim peccator de futuro iudicio meditatur, in corde eius doloris ignis accenditur, timens in manus Dei uiuentis incidere, qui exigit debitum usque ad nouissimum quadrantem . Ipse enim reddit unicuique secundum merita sua . Currit igitur et festinat ad sacerdotem, qui craticulam satisfactionis imponat, super quam carnalitatem suam  contritionis igne comburat, ut dicere ualeat cum Propheta: Ossa mea sicut in frixorio confrixa sunt: quia cinerem sicut panem manducabam, et potum meum cum fletu temperabam .

Per quatuor angulos huius craticule, quatuor partes satisfactionis intellige, uidelicet orationes, eleemosynas, ieiunium, et uigilias. Quatuor enim modis peccamus, per ignorantiam et fragilitatem, per negligentiam et malignitatem. Isti forte sunt illi quadrantes, de quibus ueritas dicit in Euangelio: »Non exiet inde, donec reddat nouissimum quadrantem .« id est donec soluat in pena, quidquid deliquit in culpa.

Econtra, quatuor modis oportet nos satisfacere.  Contra fragilitatem, ieiunare ; contra ignorantiam, orare; contra malignitatem, erogare; contra negligentiam, uigilare. Isti sunt digni fructus penitentie, quos Dominus commemorat, et commendat in Euangelio: »Hoc, inquit, genus demonii non eiicitur, nisi in oratione et ieiunio .« »Date eleemosynam, et ecce omnia munda sunt uobis .«---»uigilate, quia nescitis, qua hora fur uenturus sit .«

In his quatuor angulis, quatuor annuli debent immitti, uidelicet quatuor principales uirtutes, iustitia, fortitudo, prudentia, temperantia. In oratione prudentia, ne »fiat oratio in peccatum .« In ieiunio fortitudo, ut perueniat ad montem Dei  Oreb . In eleemosyna iustitia, ut inueniat iustum cui det. In uigiliis temperantia, ne deficiat in tentatione.

Coste craticule sunt opera pietatis, que Dominus in iudicio commendabit: »Esuriui, et dedistis mihi manducare; sitiui, et dedistis mihi bibere; nudus eram, et operuistis me; hospes, et collegistis me; in carcere, et uisitastis me .« His operibus penitentes debent insistere, his fructibus abundare.

Sed et perfectus ignem sibi succendit, et craticulam supponit. Ignis est feruor dilectionis; craticula, dolor compunctionis. De hoc igne ueritas ait: »Ignem ueni mittere in terram, et quid uolo, nisi ut ardeat? « De hac craticula legitur: »Peccata proximorum, frixorium sunt iustorum.«  Perfectus est enim qui diligit proximum sicut seipsum, et qui compatitur proximo tanquam sibi ipsi. Sibi compatitur super incolatu uite presentis et super dilatione uite future, dicente Psalmista: »Heu me, quia incolatus meus prolongatus est, habitaui cum habitantibus Cedar, multum incola fuit anima mea .« Hoc est irriguum superius et inferius, quod Caleph dedit Axe filie sue in dotem . Proximo uero compatitur in aduersis, et peruersis, Apostolo contestante: »Quis infirmatur, et ego non infirmor? quis scandalizatur, et ego non uror?«  Isti sunt quatuor anguli, quibus et quatuor annuli debent immitti. In incolatu uite presentis, contemptus mundi, secundum illud Ioannis: »Nolite diligere  mundum, neque ea que in mundo sunt .« In dilatione uite future, desiderium celi, secundum illud Apostoli: »Cupio dissolui, et esse cum Christo .« In peruersitate correptio, iuxta quod ueritas precipit: »Si peccauerit in te frater tuus, corripe eum inter te et ipsum solum .« In aduersitate subuentio, secundum quod propheta suadet: »Frange esurienti panem tuum, et egenos uagosque induc in domum tuam .«

Facies ergo craticulam in modum retis eneam. Aes, quia metallum sonorum est, confessionem significat. Est autem duplex confessio, preconiorum,  et peccatorum. De prima dicitur: »Confitemini Domino in cithara, in psalterio decem chordarum psallite illi ;« de secunda legitur: »Confitemini alterutrum peccata uestra .« Debet ergo utraque craticula esse enea. Illa propter confessionem peccati, quam agit penitens; ista propter confessionem preconii, quam agit perfectus.

Facies ergo craticulam, et pones eam super arulam altaris. Multiplex altare legitur in Scripturis, superius et inferius, interius et exterius. Quodlibet autem est duplex. Nam altare superius est Deus Trinitas, de quo legitur: »Non ascendes ad altare meum per gradus .« Est et altare superius triumphans Ecclesia, de qua dicitur: »Tunc imponent super altare tuum uitulos .« Altare  inferius est militans Ecclesia, de qua legitur: »Si altare lapideum feceris mihi, non edificabis illud de sectis lapidibus .« Est et altare inferius mensa templi, de qua dicitur: »Constituite diem solemnem in condensis usque ad cornu altaris .« Altare interius est cor mundum, de quo precipitur: »Ignis in altari meo semper ardebit .« Est et altare interius, fides incarnationis, de qua iubetur: »Altare de terra facietis mihi .« Altare exterius est ara crucis, hoc est altare holocausti, super quod cremabitur sacrificium uespertinum. Est et altare exterius, ecclesiastica sacramenta, de quibus scriptum est. »Altaria tua, Domine uirtutum ,« etc.

Cum ergo tot sunt altaria, super cuius altaris  arulam precipitur poni craticula? Sed certe craticula super altaris arulam, est penitentia super cordis munditiam; quia »sacrificium Deo spiritus contribulatus, cor contritum et humiliatum Deus non spernit .« Faciamus ergo nobis, fratres karissimi, craticulam penitentie, super quam offeramus sacrificium pro peccato, carnalitatem nostram compunctionis igne cremantes, ut sic postmodum immolemus sacrificium laudis: non in fermento malitie et nequitie, sed in azymis sinceritatis et ueritatis , ipso misericorditer concedente, qui est super omnia Deus benedictus in secula seculorum. Amen.



SERMO XXuII. IN SOLEMNITATE ASSUMPTIONIS GLORIOSISSIMAE SEMPER uIRGINIS MARIAE. Quomodo beata Maria sit castellum, et quale, et quomodo Christus illud sit ingressus, et de duabus sororibus; de uita actiua et contemplatiua.


 Intrauit iehsu in quoddam castellum, et mulier quedam Martha nomine excepit illum in domum suam. Et huic erat soror nomine Marie; que sedens secus pedes Domini, audiebat uerbum illius .

Castellum illud quod intrauit iehsu, est uirgo Maria,  quando »uerbum caro factum est, et habitauit in nobis ,« sicut angelus illi promiserat: »Spiritus, inquit, sanctus superueniet in te, et uirtus Altissimi obumbrabit tibi. Ideoque quod nascetur ex te sanctum, uocabitur Filius Dei .«

 Porro cum Christus sit uerus Deus et uerus homo, Deus de Deo ante secula genitus, et homo de homine in seculo natus; quidquid ei ueraciter attribuitur, aut conuenit ei secundum diuinam naturam, aut secundum humanam, aut secundum utramque. Secundum diuinam appellatur iehsu, quod interpretatur Saluator. Secundum humanam dicitur Christus, quod exponitur unctus. Secundum utramque uocatur Emmanuel, quod interpretatur nobiscum Deus .

Cum autem intrare sit de foris intus accedere, queri potest, et etiam dubitari, secundum quam naturam in istud castellum, id est in uterum uirginalem intrauit. Non secundum diuinam, cum ipse sine motu moueat uniuersa, et totus sit semper ubique,  sicut de se loquitur per prophetam: »Celum et terram ego impleo .« Item: »Ego sum Deus, et non mutor .« Sed non secundum humanam, cum mater eius Maria non accepit exterius quidquam in uterum, sed concepit tantum interius in utero, sicut Isaias aperte testatur: »Ecce, inquit, uirgo concipiet in utero, et pariet filium, et uocabitur nomen eius Emmanuel .« Hec est enim, secundum Ezechielem , »porta in domo Domini clausa, et uir non est ingressus per eam.« Christus autem ab ipsa conceptione uir exstitit, Hieremia propheta testante: »Nouum, inquit, faciet Dominus super terram, femina circumdabit uirum gremio uteri sui .« Quid ergo dicemus? Quomodo ergo in castellum illud intrauit? Salubre consilium dedit Apostolus dicens: »Noli plus sapere, quam oportet sapere, sed sape ad sobrietatem .« Et alius: »Altiora te ne quesieris, et maiora te scrutatus non fueris .«---»Perscrutator enim maiestatis, opprimetur a gloria .« Nam »accedat homo ad cor altum, et exaltabitur Deus .« Salua tamen fidei maiestate possumus respondere, quod cum secundum philosophos initium existendi, ingressus in substantiam appelletur, quecunque res habet initium, habet pariter et ingressum. Unde cum uerbum Dei secundum humanitatem assumptam inceperit esse in utero uirginali, profecto secundum eamdem intrauit in illum, non deforis ueniens,  sed intus assumens. Iuxta quem modum loquendi ueritas ipsa testatur: »Exiui a Patre et ueni in mundum ,« non quod extra mundum accesserit, sed quod intra mundum processerit. Intrauit ergo iehsu in quoddam castellum. Ad munimentum castelli duo sunt necessaria, murus et turris; murus exterior, et turris interior; ad custodiam quoque castelli duo opportuna, speculator et propugnator: speculator ut contempletur, et propugnator, ut operetur.

Queramus ergo si tale fuerit hoc castellum. Sane in hoc spirituali castello, quod est Dei genitrix uirgo Maria, murus exterior est uirginitas corporis: turris interior est humilitas cordis; nam »omnis qui se exaltat, humiliabitur; et qui se humiliat,  exaltabitur .« Iuxta quod ipsa uirgo testatur: »Deposuit potentes de sede, et exaltauit humiles .« De muro uirginitatis dicit ad angelum: »Quomodo fiet istud, quoniam uirum non cognosco? . Nam »antequam conuenirent, inuenta est in utero habens de Spiritu sancto .« Item de turri humilitatis, eadem ad angelum ait: »Ecce ancilla Domini, fiat mihi secundum uerbum tuum: quoniam respexit humilitatem ancille sue: ecce enim ex hoc beatam me dicent omnes generationes .« O felix uirginitas, quam ornat humilitas; o felix humilitas, quam honorat uirginitas! Humilitas ornat uirginitatem, ne sit superba: uirginitas honorat humilitatem, ne sit despecta. Est ergo uirginitas humilis, ne extollatur:  est humilitas uirginalis ne contemnatur. Legimus enim et uirgines prudentes et uirgines fatuas . Prudentes sunt humiles, fatue sunt superbe. Habet ergo castellum istud murum uirginitatis contra insultum luxurie, habet turrim humilitatis contra incursum superbie. Isti namque sunt hostes, qui miserum hominem frequenter ac uiolenter infestant, uidelicet luxuria carnis exterius, et superbia mentis interius. De quibus inquit Apostolus: »Non est nobis colluctatio tantum aduersus carnem et sanguinem, »ecce luxuria«: sed aduersus spiritualia nequitie in celestibus ,« ecce superbia. Ex hac procedunt turpia, que non decent, ex illa procedunt turpia, que non licent, ex utraque procedunt uana, que non expediunt. Si  quando te luxuria carnis impugnat, ad hoc castellum procede, muro uirginitatis adhere, deprecare Mariam. Quis unquam inuocauit eam, et non est exauditus ab ea? Si quando te superbia mentis infestat, ad hoc castellum accede, turrim humilitatis ascende, deprecare Mariam. Quis unquam inuocauit eam, et non est exauditus ab ea? Hec est »mater pulchre dilectionis et sancte spei ,« que pro miseris orat, pro afflictis supplicat, pro peccatoribus intercedit.

In hoc castello due sorores inhabitant, que castellum custodiunt, Martha scilicet, et Maria. Martha, que laborat et operatur; Maria, que quiescit et contemplatur. Illa laborat et operatur, ne castellum  capiatur per negligentiam: ista quiescit et contemplatur, ne castellum rapiatur per ignorantiam. Ignorantia gignit errorem cordis, negligentia parit torporem operis. Per errorem cordis delinquimus in credendis, per torporem operis delinquimus in agendis. Porro »impossibile est sine fide placere Deo ;«---»Fides autem sine operibus mortua est .« uigilet ergo contemplatiua, ut deleat ignorantiam, quoniam »ignorans ignorabitur .« Laboret actiua, ut perimat negligentiam, quoniam »maledictus est qui facit opus Dei negligenter .« Audi uirginem laborantem: »Fili, quid fecisti nobis sic? Ego enim et pater tuus dolentes querebamus te .« Audi uirginem contemplantem: »Maria conseruabat  omnia uerba hec, conferens in corde suo .« Si quando negligentia te reddit pigrum, inuoca Martham, age cum Lia; si quando te ignorantia reddit obscurum, appella Mariam, uigila cum Rachele .

Intrauit ergo iehsu in quoddam castellum, et mulier quedam Martha nomine, excepit illum in domum suam; quia uenit iehsu non ad quietem, sed ad laborem: non ad letitiam, sed ad dolorem: non ad pacem, sed ad agonem: postremo uenit ad mortem. Audi laborem: »Laboraui clamans, rauce facte sunt fauces mee .«---»Tota die expandi manus meas ad populum non credentem mihi ;« unde et »fatigatus legitur ex itinere .« Audi dolorem: »O uos omnes, qui transitis per uiam, attendite et uidete, si est dolor  sicut dolor meus .«---»Tristis est, inquit, anima mea usque ad mortem .«---»Cepit enim pauere et tedere .« Audi agonem: »Factus, inquit, in agonia, prolixius orabat: et factus est sudor eius, sicut gutte sanguinis cadentis in terram .« Audi et mortem: »Proprio Filio suo non pepercit Deus, sed pro nobis omnibus tradidit illum .«---»Factus est enim obediens usque ad mortem, mortem autem crucis .«

Audi quomodo ipse iehsu satagebat circa frequens ministerium, et turbabatur erga plurima. »Meus, inquit, cibus est, ut faciam uoluntatem eius, qui misit me .«---»Baptismo habeo baptizari,  et quomodo coarctor donec perficiatur .« uere ergo Martha excepit illum in domum suam. Unde secundum carnem non de Rachele natus est, sed de Lia. Maria autem sedebat secus pedes Domini, et audiebat uerbum illius. Duo pedes Domini, sunt duo mentis affectus, timor et amor. Timor sanctus, et amor castus. Timor sanctus prestat initium; nam »initium sapientie, timor Domini .« Amor castus preparat finem: nam finis precepti caritas est .« Maria igitur optimam partem elegit, que non auferetur ab ea: quia »caritas nunquam excidit .« Et »timor Domini sanctus permanet in seculum seculi .« Martha ergo stabat, et satagebat ut pasceret Dominum: hec audiebat, ut pasceretur  a Domino. Illa quidem, ut pasceret Dominum cibo carnali: hec autem, ut pasceretur a Domino cibo spirituali; quia »non in solo pane uiuit homo, sed in omni uerbo quod procedit de ore Dei .« Sane quanto melior est anima corpore, tanto dulcius sapit spiritualis cibus in mente. quam carnalis in uentre. »Quam dulcia, inquit, faucibus meis eloquia tua, Domine, super mel et fauum ori meo .« Illa dicebat ad Dominum: Domine, non est tibi cure, quod soror mea reliquit me solam ministrare? Dic ergo illi, ut me adiuuet. Pro hac Dominus respondit: Martha, Martha, sollicita es, et turbaris erga plurima. Porro unum est necessarium. Maria optimam partem elegit,  que non auferetur ab ea. Non hoc Martha dicebat, tanquam inuideret Marie, quod ipsa laboraret et illa quiesceret: sed quod actiua cum sibi non sufficit, propter difficultates rerum, uel ambiguitates causarum, auxilium contemplatiue requirit: ut quod ipsa laborando uel operando nequit efficere, illa orando et supplicando ualeat impetrare: quia cum Moyses orabat in monte, Iosue uincebat in ualle . Sed nec Dominus illi respondit, tanquam reprehenderit Martham commendando Mariam: sed bonis pretulit optimum, plurimis unum, perpetuum transitoriis. Martha, inquit, sollicita es, et turbaris erga plurima. Porro unum est necessarium. Maria optimam partem elegit, que non auferetur ab ea. Ad actiuam enim pertinent opera pietatis,  que Dominus in iudicio commendabit: »Esuriui, et dedistis mihi manducare: sitiui, et dedistis mihi hibere: nudus eram, et operuistis me .« Ipse quoque Mariam commendauit de officio sepulture. »Quid, inquit, molesti estis huic mulieri? Bonum opus operata est in me. Mittens enim unguentum hoc in corpus meum, ad sepeliendum me fecit .« Bona sunt ista, nec cessandum ab ipsis, quandiu fuerint necessaria. Porro cum cessauerit defectus miserie, misericordie quoque cessabit effectus; quia misericordia miseris exhibetur. Cum autem uenerit quod perfectum est, euacuabitur quod ex parte est .« Et illud est optimum, quod in eternum manebit. Maria ergo optimam partem elegit, que non  auferetur ab ea. Quia »hec est uita eterna, ut cognoscant te solum uerum Deum, et quem misisti Iesum Christum .« Quod utique nunc incipit a contemplatione per fidem, et consummabitur tandem in glorificatione per speciem. »Nunc enim ex parte cognoscimus, et ex parte, prophetamus: tunc autem cognoscemus, sicut et cogniti sumus: uidentes non per speculum in enigmate, sed facie ad faciem intuentes .« Audi quomodo Paulus apostolus tanquam actiuus sollicitus erat, et erga plurima turbatus: »Quis, inquit, infirmatur, et ego non infirmor? quis scandalizatur, et ego non uror? Instantia mea quotidiana sollicitudo omnium ecclesiarum .« Sed audi quod idem ipse tanquam contemplatiuus,  »raptus est usque ad tertium celum, et audiuit arcana uerba, que non licet homini loqui .« Ad hoc tanquam ad unum aspirabat, cum diceret: »Cupio dissolui, et esse cum Christo .« Sed illud tanquam necessarium sustinebat, cum adderet: »Manere autem in carne necessarium est propter uos .« Ergo et illa necessaria sunt, circa que satagit Martha: et illud est necessarium, quod elegit Maria. Sed illa sunt necessaria, id est utilia: istud autem necessarium, id est commodabile. Iuxta quem modum in logica facultate docetur, quod aliud est uerum contingens, aliud necessarium. Contingens est istud, quod ita est uerum, quod possit non esse uerum. Necessarium est autem illud,  quod ita uerum est, quod non possit non esse uerum. Nonne cum uirgo dixit ad Filium: Fili, quid fecisti nobis sic? Ecce pater tuus et ego dolentes querebamus te , quasi cum Martha dixisse uidetur: Domine, non est tibi cure, quod soror mea reliquit me solam ministrare? Dic ergo illi, ut me adiuuet. Et cum ipse respondit: »Quid est, quod me querebatis? nesciebatis, quia in his que patris mei sunt, oportet me esse? ,« nonne quasi Dominus respondisse uidetur ad Martham: Martha, sollicita es, et turbaris erga plurima: porro, unum  est necessarium. Maria ergo optimam partem elegit, que non auferetur ab ea. Hoc unum optabat et petebat Propheta, cum diceret: »Unam petii a Domino, hanc requiram, ut inhabitem in domo Domini omnibus diebus uite mee .« Preponitur unum multis; quia sicut omnia procedunt ab uno, sic omnia procedere debent ad unum; ad illum uidelicet, qui est et , primus et nouissimus, principium et finis, iehsu Christus Dominus noster, qui est super omnia Deus benedictus in secula seculorum. Amen.



SERMO XXuIII. IN EADEM SOLEMNITATE. De aurore, lune et solis conditionibus siue qualitatibus, et quomodo Marie conueniant.


 Que est ista, que progreditur quasi aurora consurgens, pulchra ut luna, electa ut sol, terribilis ut castrorum acies ordinata? 

Cum aurora sit finis noctis et origo diei, merito per auroram designatur uirgo Maria; que finis damnationis, et origo salutis fuit. Finis uitiorum, et origo uirtutum. Oportebat enim, ut sicut per feminam mors intrauit in orbem; ita per feminam uita rediret in orbem. Et ideo quod damnauit Eua, saluauit Maria, ut unde mors oriebatur, inde uita resurgeret. Illa consensit diabolo, et uetitum pomum comedit, secundum illud: »Tulit de fructu et comedit, deditque uiro ;« ista credidit angelo, et filium promissum concepit, secundum illud: »Ecce concipies et paries filium .«  Illa comedit pomum ad mortem, iuxta quod fuerat illi predictum: »Quacunque die comederis, morte morieris ;« ista concepit filium ad salutem, sicut ei fuerat prenotatum: »uocabis nomen eius Iesum. Ipse enim saluum faciet populum suum a peccatis eorum .« Illa peperit in dolore, secundum illud: »Multiplicabo erumnas tuas et conceptus tuos, et in dolore paries ;« ista generauit in gaudio, secundum illud: »Annuntio uobis gaudium magnum, quod erit omni populo; quia natus est uobis hodie Saluator, qui est Christus Dominus, in ciuitate Dauid .« Illa fuit de solo uiro producta, quoniam edificauit Dominus Deus costam, quam tulerat de Adam in mulierem,  sed produxit uirum et feminam , hec autem producta fuit de uiro et femina, sed solum uirum produxit: »Quia nouum fecit Dominus super terram, femina circumdedit uirum gremio uteri sui .« Illa fuit sine culpa producta, sed produxit in culpam; hec autem fuit in culpa producta  , sed sine culpa produxit. Illa dicta est Eua, huic dictum est, Aue; quia per hanc mutatum est nomen Eue. »Aue, inquit, gratia plena, Dominus tecum  .« Quasi diceret: Illa fuit plena peccato, sed tu »plena gratia.« Illa fuit maledicta in mulieribus, sed »benedicta tu in mulieribus .« Fructus uentris illius fuit maledictus Cain, sed fructus uentris tui erit benedictus iehsu. Cain inuidiose fratrem occidit Abel ; sed iehsu inuidiose fuit occisus a fratribus.

Aurora fugatis tenebris lumen mundo ostendit; tu uero, destructis uitiis, Saluatorem seculo protulisti; quia per te »populus« gentium, »qui ambulabat in tenebris, uidit lucem magnam: habitantibus in regione umbre mortis lux orta est eis .« Illa uidelicet, »que illuminat omnem hominem uenientem in hunc mundum .« Tu es igitur aurora consurgens, finis uidelicet noctis, et  origo diei; finis damnationis, et origo salutis.

Pulchra ut luna. Sicut rationabiliter asserunt, qui de rerum naturis edisserunt, Luna frigida est et humida. Quia frigida, designat uirginitatem; quia humida, designat humilitatem. Ignis enim, de quo siccitas prouenit, quasi leuis, naturaliter petit sublimia. Aqua uero, de qua procedit humiditas, quasi grauis, naturaliter petit humilia. Frigiditas ergo et humiditas lune. uirginitas est et humilitas Marie; quia frigida fuit contra estum luxurie, humida uero contra fastum superbie. Luna uero tunc est plene pulchra, cum existit rotunda; et Maria tunc exstitit plene formosa, cum fuit prole fecunda. Felix uirginitas, quam ornauit humilitas; felix  humilitas, quam honorauit uirginitas. Sed longe felicior utraque fecunditas, quam simul ornauit et honorauit uirginitas et humilitas. Ne ergo uirginitas maledictionem illam incurreret, de qua dicitur: »Maledicta sterilis que non parit ,« comitatur illam fecunditas; et ne fecunditas immunditiam illam contraheret, de qua legitur: »Quis potest facere mundum, de immundo conceptum semine ,« comitatur illam  uirginitas. Ne uero uirginitas uel fecunditas sententiam illam acciperet, de qua legitur: »Omnis qui se exaltat, humiliabitur ,« utramque comitatur humilitas. Hec tria simul euangelista commendat, et commemorat in Maria: »Cum esset, inquit, desponsata mater Iesu, Maria Ioseph, antequam conuenirent, inuenta est in utero habens de Spiritu sancto .« Magna humilitas, quia mater Iesu erat desponsata Ioseph. Sancta fecunditas, quia inuenta est in utero habens de Spiritu sancto. Pura uirginitas, quoniam, antequam conuenirent, inuenta est in utero habens, non quod post unquam carnali commistione conuenirent, quia uirgo fuit ante partum, uirgo in partu, uirgo post partum. »Hec est enim porta in domo Domini  clausa, et uir non est ingressus per eam .« Hic est »hortus conclusus et fons signatus .« Hec est rubus ardens, sed non consumptus . De fecunditate Gabriel angelus predixit illi: »Ecce concipies et paries filium .« Illa uero de uirginitate respondit: »Quomodo fiet istud, quoniam uirum non cognosco?«  Cum autem audiuit quod nec uirginitas impediret fecunditatem, nec fecunditas auferret uirginitatem: »Spiritus sanctus, inquit, superueniet in te, et uirtus Altissimi obumbrabit tibi;« statim de humilitate subiunxit: »Ecce ancilla Domini, fiat mihi secundum uerbum tuum .« Fuit ergo Maria pulchra ut luna, uirgo scilicet humilis  et fecunda.

Electa ut sol. Duo precipue commendantur in sole, splendor et calor. Quia splendet, significat sapientiam; quia calet, significat caritatem. De sapientia namque legitur, quod ipsa »est candor lucis eterne, et speculum sine macula Dei maiestatis, et imago bonitatis illius .« De caritate legitur, quod »ignis est in Sion, et caminus in Hierusalem .«---»Aque multe non possunt exstinguere caritatem .« Electa est ergo Maria, quatenus splenderet et caleret ut sol. Splenderet per sapientiam, caleret per caritatem; quia Spiritus sanctus superuenit in eam, et uirtus Altissimi obumbrauit eam . Spiritus sanctus est caritas, de quo dicitur: »Deus caritas  est .« Et uirtus Altissimi, sapientia, de qua legitur: »Christus est Dei uirtus et Dei sapientia .« Audi Mariam interrogantem ex sapientia: »Quomodo fiet istud, quoniam uirum non cognosco?«  Audi respondentem ex caritate: »Ecce ancilla Domini, fiat mihi secundum uerbum tuum « Audi sapientiam in Maria: »Maria, inquit, obseruabat omnia uerba hec, conferens in corde suo .« Audi caritatem in ea: »Magnificat anima mea Dominum. Et exsultauit spiritus meus, in Deo salutari meo .« Superuenit igitur in eam Spiritus sanctus, ut ad concipiendum in corpore daret ei caritatis affectum. Propter quod legitur, quia Christus natus est de Spiritu sancto ex Maria uirgine. Et uirtus  Altissimi obumbrauit ei, ut ad concipiendum in corde daret ei sapientie intellectum. Propter quod legitur: »Beata que credidisti, quoniam omnia completa sunt tibi a Domino .« Concepit in corpore »uerbum, quod caro factum est, et habitauit in « ea. Concepit in corde »uerbum,« quod »erat in principio apud Deum, et Deus erat uerbum .« Electa igitur est ut sol, quatenus »in sole posuit tabernaculum suum, et ipse tanquam sponsus procedens de thalamo suo .«

Terribilis ut castrorum acies ordinata. Scriptum est enim quia »sapientia uincit malitiam ,« inter quas in hac uita mortali grandis et grauis exercetur conflictus. Pro sapientia namque pugnat  et expugnat chorus uirtutum: pro malitia uero pugnat et repugnat exercitus uitiorum; quia »non est conuentio lucis ad tenebras, neque Christi ad Belial .« Castra uitiorum quasi ducem sequuntur superbiam, de qua dicit Scriptura: »Initium omnis peccati est superbia .« Castra uero uirtutum, quasi ducem sequuntur humilitatem, de qua dicit Maria: »Respexit humilitatem ancille sue; ecce enim ex hoc beatam me dicent omnes generationes .« Acies ergo castrorum, id est plenitudo uirtutum ita fuit in uirgine ordinata, ut de se uere dicere possit: »Introduxit me rex in cellam uinariam, et ordinauit in me caritatem ,« ut postquam in ea plenitudo diuinitatis  uinitatis corporaliter habitauit , uicit ex toto malitiam. Quoniam, ut uehementer opinor, ex tunc fomes peccati, languor nature, stimulus carnis in ea fuit non solum sopitus, sed prorsus exstinctus: ut de cetero non concupisceret caro aduersus spiritum, sed plena gratia, uitiis et demoniis terribilis appareret.

Ipsa est ergo aurora consurgens, pulchra ut luna, electa ut sol, terribilis ut castrorum acies ordinata. Luna lucet in nocte, aurora in diluculo, sol in die; nox autem est culpa, diluculum penitentia, dies gratia. Qui ergo iacet in nocte culpe, respiciat lunam, deprecetur Mariam, ut ipsa per Filium cor eius ad compunctionem illustret. Quis enim de nocte inuocauit eam, et non est exauditus ab ea? Ipsa  est »mater pulchre dilectionis et sancte spei .« Qui uero ad diluculum penitentie surgit, respiciat auroram, deprecetur Mariam, ut ipsa per Filium cor eius ad satisfactionem illuminet. Quis enim deuote inuocauit eam, et non est exauditus ab ea? Ipsa est »mater pulchre dilectionis et sancte spei .« Quia uero »militia est uita hominis super terram « [nam mundus positus est in maligno ], caro concupiscit aduersus spiritum , oculus depredatur animam , mors ingreditur per fenestras : nec est nobis colluctatio tantum aduersus carnem et sanguinem, sed aduersus spiritualia nequitie in celestibus, aduersus rectores tenebrarum harum . Aduersarius enim noster  diabolus »tanquam leo rugiens circuit, querens quem deuoret :« quicunque sentit impugnationem ab hostibus, uel a mundo, uel a carne, uel a demone, respiciat castrorum aciem ordinatam  deprecetur Mariam, ut ipsa per Filium »mittat auxilium de sancto, et de Sion tueatur .« Ipso prestante, qui est super omnia Deus benedictus in secula seculorum. Amen.



SERMO XXIX. IN SOLEMNITATE NATIuITATIS GLORIOSISSIMAE SEMPER uIRGINIS MARIAE. De instrumentis piscatoris, uidelicet uirga, linea, hamo et esca, et quid per ea accipere debeamus, et quare diabolus nominibus diuersarum bestiarum nuncupetur.


 In oculis suis quasi hamo capiet Behemoth .

uerba que locutus sum, fratres karissimi, uerba sunt Domini ad Iob pauca, sed multa; parua, sed magna; breuia, sed prolixa. Pauca litteris, sed multa sententiis: parua syllabis, sed magna figuris; breuia dictionibus, sed prolixa significationibus. Plena sunt quippe omnia suis mysteriis, et celesti dulcedine superredundantia: si tamen diligentem habeant inspectorem, qui norit sugere »mel de petra, et oleum de saxo durissimo .« »Ego uero dabo uobis lac potum, non escam ;« quia »sicut modo geniti infantes lac concupiscitis, ut in salutem crescatis .«

In instrumento piscatoris quatuor notare debemus, uirgam et lineam, hamum et escam. Que sit  hec uirga propheta determinat, dicens: »Egredietur uirga de radice Iesse, et flos de radice eius ascendet .« Hec est uirgula fumi, ex aromatibus myrrhe et thuris .« uirga floruit et attulit fructum ; quia uirgo concepit et peperit Christum; hanc ergo uirgam dixerim esse Mariam. uirga teneritudinem habet, rectitudinem et longitudinem; teneritudinem, ne sit dura; rectitudinem, ne sit curua; longitudinem, ne sit curta. Maria uero uirginitatem habet, humilitatem et caritatem; uirginitatem sine concupiscentia, humilitatem sine superbia, caritatem sine malitia. De uirginitate dicit propheta: »Ecce uirgo concipiet, et pariet filium, et uocabitur nomen eius Emmanuel . Missus est enim angelus Gabriel  a Deo in ciuitatem Galilee, cui nomen Nazareth, »ad uirginem desponsatam uiro, cui nomen erat Ioseph, de domo Dauid, et nomen uirginis Maria .« De humilitate dicit ipsa beata Maria: »Respexit humilitatem ancille sue: ecce enim ex hoc beatam me dicent omnes generationes .« »Super quem, inquit Deus, requiescet spiritus meus, nisi super humilem, et quietum, et trementem uerba mea .« De caritate dicit in Canticis: »Stipate me malis, ornate me floribus, quia amore langueo. Introduxit enim me rex in cellam uinariam, et ordinauit in me caritatem .«

Huic uirge linea colligatur, quam Mattheus Euangelicus describit: »Liber generationis Iesu Christi,  filii Dauid, filii Abraham .« Hanc ergo lineam dixerim esse genealogiam. Nam sicut linea piscatoris de diuersis filis connectitur, sic genealogia Redemptoris de diuersis personis contexitur, de uiris et mulieribus, de Iudeis et gentilibus, de iustis et peccatoribus; nam »omnes peccauerunt, et egent gloria Dei .« Preterea dicit in Euangelio: »Non ueni uocare iustos, sed peccatores .« Et ideo clamabant dicentes: »ueni, Domine, et noli tardare: relaxa facinora plebis tue Isrel. Emitte Agnum, Domine, dominatorem terre, de petra deserti ad montem filie Sion .«

Huic linee subnectitur hamus, sicut euangelista determinat dicens: »Iacob genuit Ioseph uirum Marie, de qua natus est iehsu, qui dicitur Christus  .« Hunc igitur hamum dixerim esse Christum, ferreum, acutum et uncum; ferreum per potentiam, acutum per sapientiam, uncum per diligentiam. Per potentiam enim domat et superat, per sapientiam penetrat et indagat, per diligentiam retinet et conseruat. De primo dicit Psalmographus: »Reges eos in uirga ferrea, et tanquam uas figuli confringes eos ;« de secundo dicit Apostolus: »uiuus est sermo Dei et efficax et penetrabilior omni gladio ancipiti ;« de tertio dicit Dominus: »Hec est uoluntas Patris mei, ut omne quod dedit mihi, non perdam ex eo quidquam .« Huic hamo circumposita fuit esca, cum »uerbum caro factum est, et habitauit in nobis .« Hamus enim esca celatus, est Deus  carne uelatus. Hanc igitur escam dixerim carnem, secundum quam Christus comparat se uermi: »Ego sum,« inquit, »uermis et non homo, opprobrium hominum et abiectio plebis .« Dicitur autem uermis, propter uilitatem abiectionis, et propter proprietatem conceptionis. »Nos,« inquit propheta, »putauimus eum quasi leprosum, et percussum a Deo et humiliatum: generationem autem eius quis enarrabit?«  Sicut enim uermis nascitur sine semine, ita Christus natus est de uirgine. Hunc hamum misit piscator in mare, ut caperet piscem, cum Deus misit Christum in mundum, ut caperet Behemoth, id est diabolum; diabolus enim cum caperet escam humanitatis, captus est  hamo diuinitatis. Unde propheta: »In die illa uisitauit Dominus in gladio suo duro et grandi forti super Leuiathan serpentem uectem, et super Leuiathan serpentem tortuosum, et occidet cetum, qui est in mari .« Propterea dicit in Psalmo: »ueni in altitudinem maris, et tempestas demersit me .« Cum ergo diabolus suggessit Christum occidi, tunc a Christo meruit captiuari, secundum illud propheticum: »O mors, ero mors tua: morsus tuus ero, inferne .« Diabolus enim paradisum intrauit, et colonos eiecit: et Christus ad infernum descendit, et captiuos eduxit. Nam quia diabolus misit manum in illum, in quo nichil iuris habebat, iure amisit illos, in quibus aliquid iuris uidebatur habere. Ne uero diabolus uideretur  fraude deceptus, cum hamo dicitur captus, premisit: In oculis suis quasi hamo capiet Behemoth. Nam scienti et uolenti dolus non infertur. Diabolus enim Christum cognoscendo timuit, et timendo cognouit. »Quid,« inquit, »tibi et nobis, Iesu Nazarene? uenisti ante tempus perdere nos. Scio quia sis sanctus Dei .« Et iterum: »Quid mihi et tibi, Fili Iesu Dei altissimi? Obsecro te, ne me torqueas .« Consueta tamen auiditas cum traxit, et temeritas impulit, ut sanguinem eius sitiret, et carnem appeteret.

Behemoth nominis interpretatione signat belluam. Diabolus enim propter diuersas proprietates, diuersis animalium nominibus nuncupatur. Nominatur enim nominibus bestiarum, propter uiolentiam et  oppressionem: nominibus reptilium, propter astutiam et deceptionem; nominibus piscium, propter luxuriam et effusionem. His enim quatuor modis maxime tentat et superat. Dicitur enim auis, unde: Nunquid illudes ei quasi aui? Et specificato uocabulo dicitur perdix, unde illud: »Clamauit perdix, congregauit quod non peperit .« Demones ergo uolucres appellantur, unde in Euangelio: »uolucres celi comederunt illud .« Dicitur  Behemoth, id est bellua, unde: Ecce Behemoth, que feci tecum. Et specificato uocabulo dicitur leo, unde Petrus: »Aduersarius uester diabolus tanquam leo rugiens circuit querens quem deuoret .« Dicitur lupus, unde: »Lupus uenit, et mercenarius fugit .« Demones ergo bestie nuncupantur, unde in Psalmo: »Ne tradas bestiis animas confitentes tibi .« Dicitur serpens, unde illud: »In die illa uisitabit Dominus super Leuiathan serpentem uectem .« Leuiathan enim interpretatur additamentum eorum, quia scilicet primis parentibus gloriam addere se spopondit: »Eritis, inquit, sicut dii, scientes bonum et malum .« Et specificato uocabulo dicitur coluber, unde dicitur: »Obstetricante manu eius  eductus est coluber tortuosus .« Dicitur draco, unde: »Draco iste quem formasti ad illudendum ei .« Demones ergo, quia diuersis modis seducunt, diuersis reptilium nominibus appellantur, unde: »Super aspidem et basiliscum ambulabis, etc. .« Item: »Caput aspidum suget, et occidet eum lingua uipere .«

Dicitur piscis, in cuius figura piscis immanis exiuit, ut deuoraret Tobiam . Et specificato uocabulo dicitur cetus, unde: »Occidet Dominus cetum, qui est in mari .« In his omnibus appellatur Satan, id est aduersarius, unde illud: »Stabat Satan a dextris eius, ut aduersaretur ei .« Dicitur Belial, id est apostata, preuaricator et absque iugo, unde dicitur: »Que communicatio  Christi ad Belial?«  Nuncupatur diabolus, id est criminator, siue deorsum fluens; unde in Psalmo: »Diabolus stet a dextris eius, et oratio eius fiat in peccatum .«

Fortis est ergo diabolus et astutus, sed fortior et astutior superuenit, qui uasa eius diripuit, et captiuos eduxit , Dominus iehsu Christus, qui est super omnia Deus benedictus in secula seculorum.



SERMO XXX. IN SOLEMNITATE OMNIUM SANCTORUM. Quid per duo seraphim intelligere debeamus, et de tribus exercitibus clamantibus, et de quinque locis, in quibus humani spiritus commorantur.


 Duo seraphim clamabant alter ad alterum, et dicebant: Sanctus, sanctus, sanctus, Dominus Deus exercituum, plena est omnis terra gloria .

Duo seraphim, quorum alter clamabat ad alterum, duo sunt testamenta, quorum alterum conuenit alteri. Nam rota continetur in medio rote , et duo cherubim sese respiciunt uersis uultibus in propitiatorium . Unde utrumque testamentum consimiliter incipit illud: »In principio creauit Deus celum et terram ;« Istud:  »In principio erat uerbum, et uerbum erat apud Deum, et Deus erat uerbum .« Quod enim in illo minus aperte scribitur, in isto magis aperte narratur. In illo scribitur: Sanctus, sanctus, sanctus, Dominus Deus exercituum; in isto narratur: »Tres sunt qui testimonium dant in celo: Pater, uerbum et Spiritus sanctus: et hi tres unum sunt.« Preter unitatis igitur et trinitatis mysterium, quod euidenter et excellenter hec uerba commendant, etiam hodierne solemnitati plene simul ac  plane conueniunt. Deus enim trinus et unus, tres tribus locis habet exercitus. Unum, qui triumphat in celo; alterum, qui pugnat in mundo; tertium, qui iacet in purgatorio. De his tribus exercitibus inquit Apostolus: »In nomine Iesu omne genu flectatur, celestium, terrestrium et infernorum .« Hi tres exercitus distincte clamant cum seraphim, Sanctus Pater, sanctus Filius, sanctus Spiritus. Patri namque attribuitur potentia, que conuenit exercitui, qui pugnat in uia; Filio sapientia, que competit exercitui, qui triumphat in patria; Spiritui sancto misericordia, que congruit exercitui, qui iacet in pena. Primus exercitus in laude, secundus in agone, tertius autem in igne. De primo legitur: »Beati qui habitant in domo tua, Domine,  in secula seculorum laudabunt te ;« de secundo dicitur: »Militia est uita hominis super terram; et sicut dies mercenarii, dies eius .« De tertio uero inquit Apostolus: »Uniuscuiusque opus quale sit, ignis probabit .« Sane quinque loca sunt, in quibus humani spiritus commorantur. Supremus, qui est summe bonorum; infimus, qui est summe malorum; medius, qui est bonorum et malorum: et inter supremum et medium unus, qui est mediocriter bonorum; et inter medium et infimum alter, qui est mediocriter malorum. Supremus, qui est summe bonorum, est celum, in quo sunt beati. Infimus, qui est summe malorum, est infernus, in quo sunt damnati. Medius,  qui est bonorum et malorum, est mundus, in quo iusti et peccatores. Et inter supremum et medium, qui est mediocriter bonorum, est paradisus; in quo sunt Henoch et Elias, uiui quidem, sed adhuc  morituri. Et inter medium et infimum, qui est mediocriter malorum, in quo puniuntur qui penitentiam non egerunt in uia, uel aliquam maculam uenialem portauerunt in morte. Qui propterea mali dicuntur, partim a malo pene, partim a malo culpe. Licet autem quinque sunt loca, in tribus tamen exercitus Domini commoratur. Nam qui sunt in inferno, non pertinent ad exercitum Dei, sed ad exercitum Zabuli, quibus tandem dicetur: »Ite, maledicti, in ignem eternum, qui paratus est diabolo et angelis eius .« Qui uero sunt in paradiso, licet pertineant ad exercitum Dei, per se exercitum non perficiunt, cum sint duo. Medius autem exercitus hodie reddit laudes pro exercitu qui triumphat in celo, cras fundens preces  pro exercitu qui iacet in purgatorio; pro illo reddit laudes, qui regnat in gloria; pro isto fundit preces, ut euadat a pena. O quam rationabilis et salubris est huius obseruantie institutio. Quis enim non libenter reddat laudes indiuidue Trinitati, pro sanctis, quorum precibus et meritis nos credimus adiuuari, ut ubi sunt, illic simus et nos? Quis non libenter fundat preces indiuidue Trinitati pro mortuis, cum et ipse sit moriturus; ut alii faciat in hac uita, quod sibi uult fieri post hanc uitam? Plena est igitur omnis terra gloria eius; quia sonus solemnitatis istius, per quam Deus glorificatur in sanctis, in omnem terram exiuit , que sub una solemnitate omnium sanctorum merita ueneratur,  ad laudem et gloriam indiuidue Trinitatis, que uiuit et regnat Deus, per omnia secula seculorum. Amen.



SERMO XXXII. IN EADEM SOLEMNITATE HABITUS IN MONASTERIO SUBLACENSI. Mundi corde quinam sint, quomodoque iidem beati; beatitudo ut sit duplex; uisionem Dei esse triplicem; quo denique pacto cor mundandum sit.


 Beati mundo corde, quoniam ipsi Deum uidebunt .

Plana, sed plena sunt uerba, que protulit uerbum: facunda pariter et fecunda, si tamen diligentem habeant inspectorem, qui norit excutere frumentum de palea et elicere mel de fauo. Quibusdam questionibus premissa uerba pulsant animum, ut pleniorem concipiant intellectum. Salomon quippe testatur: »Quis potest dicere: Mundum est cor meum, et purus sum a peccato?«  Nam »si dixerimus quia peccatum non habemus, nosmetipsos seducimus, et ueritas in nobis non est ;« quoniam »in multis offendimus omnes .« Quomodo ergo beati sunt mundo corde, si nemo potest dicere se mundum habere cor, et purum existere a peccato? Sed aliud  est habere quam dicere, uel dicere quam habere. Cor siquidem mundum habent uiri sancti et homines iusti, qui mundati sunt a peccatis mortalibus, et a uitiis criminalibus expiati, quales erant illi, de quibus ueritas ipsa dicebat: »Qui lotus est, non indiget, nisi ut pedes lauet, sed est mundus totus. uos autem mundi estis, sed non omnes .« Alioquin frustra orasset Psalmista, cum diceret: »Cor mundum crea in me, Deus, et spiritum rectum innoua in uisceribus meis. Amplius laua me ab iniustitia mea, et a delicto meo munda me .« Licet enim fragilis homo non possit omnino uenialibus culpis carere, quia nec luna penitus est sine macula, et »septies in die cadit uir iustus ,« sed fortior resurgit; per gratiam tamen Dei, que principaliter  operatur, et libertatem arbitrii, quod sane cooperatur eidem, potest ab offensis criminalibus abstinere. Mundus autem hic dicitur, non quia omnino mundus, sed magis magisque mundandus, quia nullus adeo mundus est in hac uita, quin mundior possit esse in ea. »Omnem, inquit, palmitem, qui fert fructum, purgabit eum, ut fructus plus afferat .« Nemo tamen dicere debet, quasi gloriando, se cor mundum habere, sed »qui stat, uideat ne cadat ;« quia »militia est uita hominis super terram ,« et ideo ante finem pugne, non est de successu uictorie gloriandum. »Aduersarius enim noster diabolus tanquam leo rugiens circuit, querens quem deuoret ;« pugnantque quotidie contra miserum hominem  demon, mundus et caro. Demon cum uitiis, mundus cum elementis, caro cum sensibus [al. concupiscentiis]. »Beatus ergo qui semper est pauidus ;« quia »timor Domini peccatum expellit .« Unde timendum est potius et cauendum, quam gloriandum uel presumendum. Sed »qui gloriatur, in Domino glorietur ,« non in sublimitate, sed in humilitate, sicut gloriabatur Apostolus dicens: »Libenter gloriabor in infirmitatibus meis, ut inhabitet in me uirtus Christi .« Nec est contrarium quod alibi dicit: »Gloria nostra hec est, testimonium conscientie nostre .« Quia gloria illa non erat sibi de se, sed de Deo, id est testimonium libere conscientie, ne uidelicet frustra gloriaretur de  Deo, si presumeret contra testimonium recte conscientie gloriari; quemadmodum frustra gloriantur hypocrite, similes sepulcris deforis dealbatis, intus autem pleni sunt omni spurcitia, et ossibus mortuorum . Quia »Spiritus sanctus discipline effugiet fictum .« uel: »Quis potest dicere: Mundum habeo cor, et purus sum a peccato?«  quasi rarus. Quia »multi sunt uocati, pauci uero electi .« Pauci namque sunt boni respectu malorum, quoniam »stultorum infinitus est numerus, et peruersi difficile corriguntur .« »Sed et delicta quis intelligit?«  Unde cum dixisset Apostolus: Nihil mihi conscius sum, statim adiunxit: »Nec tamen  in hoc iustificatus sum .« Et ideo Psalmista dicebat: »Ab occultis meis munda me, Domine .« Nam et alibi legitur: »Nemo scit utrum dignus sit odio uel amore .« Quod de predestinatione uel reprobatione potius intelligitur, quemadmodum Dominus loquitur per prophetam: »Iacob dilexi, Esau autem odio habui ;« quia Deus predestinauit Iacob; et Esau reprobauit. Ergo beati mundo corde, quoniam ipsi Deum uidebunt. Sed quomodo sunt beati, qui adhuc sunt in pugna et in miseria? Quis mundior erat Paulo, qui tamen dicebat: »Infelix ego homo, quis me liberabit de corpore mortis huius?«  Cui consonat Psalmista, dicens: »Educ de carcere animam meam ad confitendum nomini tuo,  Domine .« Si erat infelix, quomodo ergo beatus? Nihil est quippe sub sole, nisi uanitas et afflictio spiritus. .« Miseriam enim nostram plus experiri contingit, quam exprimi possit. uerum duplex est beatitudo, una uie, altera patrie. Beatitudo uie consistit in spe, beatitudo patrie consistit in re [al. merito]. Ista consistit in fide, illa in specie; ista consistit in merito, illa consistit in premio; ista consistit in gratia, illa consistit in gloria. De hac beatitudine legitur: »Beati immaculati in uia, qui ambulant in lege Domini .« De illa beatitudine dicitur: »Beati qui habitant in domo tua, Domine, in seculum seculi laudabunt te .« Isti ambulant, sed illi habitant; quia isti laborant,  sed illi quiescunt; isti exercentur in lege, sed illi delectantur in laude. Beati ergo sunt mundo corde, sed modo per spem, tandem per rem; modo per fidem, tandem per speciem; modo per meritum, tandem per premium; modo per gratiam, tandem per gloriam: quoniam ipsi Deum uidebunt.

Contrarium uidetur dixisse Ioannes in Euangelio: »Deum nemo uidit unquam .« Et Deus inquit in lege: »Non uidebit me homo, et uiuet .« Quibus tamen Isaias uidetur contradicere, dicens: »uidi Dominum sedentem super solium excelsum et eleuatum .« Et Iacob: »uidi Dominum facie ad faciem, et salua facta est anima mea .« Forsan aliquis responderet et diceret, quod Deus uideri non potest  secundum naturam diuinam, uisus est tamen secundum naturam humanam, quemadmodum innuit Ieremias: »Hic est, inquit, Deus noster, et non estimabitur alius ad alium .« Post hec in terris uisus est, et cum hominibus conuersatus est. uerum ergo est, quod »Deum nemo uidit « secundum puritatem et simplicitatem diuine nature; quia Deus est spiritus inuisibilis. Sed et uerum est, quod uisus est Deus secundum imaginem et similitudinem humane nature, quia factus uisibilis homo. uerum ista uisionis distinctio ad hunc sententie intellectum non pertinet; quia multi uiderunt, et uidebunt in Deo naturam humanam, qui tamen nec beati fuerunt, nec erunt,  ut Herodes et Pilatus, et Iudas, et Caiphas. Illi quoque de quibus dicitur: »uidebunt, in quem transfixerunt ;« qui non ad salutem, sed ad damnationem uidebunt; quia tolletur impius, ne uideat gloriam Dei. »Beati ergo qui non uiderunt et crediderunt. . Sic est ergo potius distinguendum, quod uisionum alia est corporea, alia enigmatica, alia comprehensiua. Corporea consistit in sensu, enigmatica in imagine, comprehensiua in intellectu. De prima dicitur: »uiderunt oculi mei Salutare tuum. ;« de secunda legitur: »uidemus nunc per speculum in enigmate ; de tertia uero subditur: »Tunc autem uidebimus facie ad faciem .« uisione corporea nullus unquam uidere potuit aut poterit  Deitatem; quia Deus non est corpus, sed spiritus. uisione autem enigmatica Deus in presenti uidetur utcunque, non per speciem, sed per fidem, nec plene, sed imperfecte. uisione uero comprehensiua pure uidetur ab angelis sanctis et animabus beatis, qui cognoscunt, sicut et cogniti sunt. uerum est ergo quod »Deum nemo uidit unquam ,« sed intelligendum est de uisione corporea. uerum est quoque quod ait: »Non uidebit me homo utique et uiuet ,« sed intelligendum est in hac uita mortali. Quod bene signatum est Moysi, qui stans in foramine petre, posteriora Domini uidit, sed faciem non aspexit. Quia sicut homo uersus a tergo scitur utique quod sit homo, sed non quis homo; ita quod Deus sit modo scimus, sed quid  sit ipse nescimus. Scimus equidem quod sit Deus, sed nescimus quid sit. Dominum ergo patres antiqui uiderunt enigmatice, per quamdam uidelicet similitudinem uisionis humane, que uel sensui uel imaginationi potius apparebat. Sed beati mundo corde, quoniam ipsi Deum uidebunt. Non ait de presenti, uident, sed de futuro, uidebunt: quia plenius et perfectius uidetur in futuro. uidetur tamen et in presenti per inspirationis, contemplationis, orationis, meditationis, lectionis, predicationis effectum, quibus ad intuendum Deum anima subleuatur. Oportet autem mundari cor, et a criminalibus culpis, et a secularibus curis  ne Deus lippis uideatur oculis; quia, si oculus tuus simplex fuerit, totum corpus tuum lucidum erit; sin autem nequam  exstiterit, totum corpus tuum tenebrosum erit .« Et ideo iste minus, ille minime lumen intuetur eternum. Nam »qui male agit, odit lucem, et in tenebris ambulat .«---»Lux autem in tenebris lucet, sed tenebre eam minime comprehenderunt .«---»Obscuratum est, inquit Apostolus, insipiens cor eorum ;« et quo magis »quis peccat, eo magis obtenebratur, donec de tenebris interioribus proiiciatur in tenebras exteriores, ubi erit fletus et stridor dentium, ubi erit uermis qui non morietur, et ignis qui non exstinguetur .«

Exeat igitur de Aegypto, qui uult sacrificare Domino in deserto, purgetur a tenebris uitiorum; quia Deus  »lux est, et in eo tenebre non sunt ulle .« Heu si quis uideret animam peccatricem, quam sit feda, quam sit fetida, quam obscura, quam tenebrosa, profecto magis abominabilis et detestabilis appareret quam caro leprosa. Oportet etiam, ut qui Deum uult libere contemplari, mundet cor a secularibus curis; quia quandiu fuerit diuisum per actiones mundanas, et distractum per occupationes terrenas, quasi prostratum ad solum, suspicere nequit ad polum. Quod bene signatum est in Zacheo, qui cum esset princeps publicanorum, et ipse diues, uolebat uidere Iesum quis esset, sed pre turba non poterat, quia statura pusillus erat . Princeps  erat publicanorum, et ideo negotiis uectigalibus occupatus. Statura pusillus, quia terrenis intentus, prostratus erat in terram, nec erectus in celum; et ideo pre turba, id est implicatione sollicitudinum secularium, non poterat uidere Iesum quis esset, donec turbam preteriens, id est occupationes mundanas relinquens, ascenderet in arborem sycomorum, id est ad fidem uiuifice crucis accederet. De qua apprehendit cum omnibus sanctis, que sit longitudo, latitudo, que sit sublimitas, et profundum . Abigantur autem musce morientes, que perdunt suauitatem unguenti ; hoc est, excludantur importune cogitationes, que contemplationis dulcedinem tollunt; et paruuli allidantur ad petram , id est primi motus  comprimantur ad Christum, ut anima de uirtute in uirtutem ascendens, Deum deorum uideat in Sion . Substernat itaque sibi mens uniuersa terrena, in quibus est uanitas et afflictio, et transcendat ad inuestiganda celestia, in quibus est uera felicitas et beatitudo perfecta: considerans et admirans in illa superna curia ordines angelorum, patriarcharum cetus, prophetarum choros, apostolorum coronas, martyrum palmas, confessorum manipulos, et uirginum fructus, quiescentes in pace, gaudentes in laude, fulgentes in luce, sine timore securos, sine labore quietos, sine dolore iucundos: quanta sit illis cognitio, delectatio et dilectio; quanta sit pulchritudo, rectitudo et fortitudo; quanta sit impassibilitas, incorruptibilitas et  immortalitas, quod ipse »Deus sit omnia in omnibus ,« merces et premium singulorum. Et si ad hec inuestiganda mens rapitur cum quodam dulcedinis gustu, tunc utique contemplatur. Et quam dulce sit taliter contemplari, nouit ille plenius, qui gustauit. Adhuc tamen dulcior quidam contemplationis est gustus, uidelicet inuestigare complexum Patris et Filii et Spiritus sancti, qui est amor et delectatio utriusque, ab utroque procedens; sed nec posterior nec minor utroque, tanquam consubstantialis, uel ceternus utrique. Sicut enim in Christo sunt tres substantie in una persona, sic in Deo tres sunt persone in una substantia. In tribus substantiis est aliud, sed non alius. In tribus autem  personis est alius, sed non aliud; quia tres unum sunt, quod est eternum et simplex; quia nec principium habet, nec finem, sed est principium sine principio, et finis sine fine, quasi principium sit ad finem, et finis sit ad principium. Nec habet multitudinem partium, nec habet concretionem proprietatum, quia nichil habet in se, nisi se; nec aliud est habens ab habito, nec aliud habitum ab habente: licet ipsius habentis nulli sit habitus, maius aut minus. Licet in ipso substantialiter uno sit alter et alius, uidelicet Pater, et Filius, et Spiritus sanctus. In illo uero personaliter uno, quia et alterum est et aliud inuenitur, prius et posterius, maius et minus,  uidelicet eternum, nouum et uetus: eternum Deitas, nouum anima, uetus caro. Inter hec dulce nimis et iucundum, in hoc summo et uero bono inuestigare potentiam, que cuncta creauit; sapientiam, que cuncta disposuit ; et benignitatem, que cuncta gubernat. A qua, et per quam, et in qua uniuersa consistunt, magna, pulchra et utilia. Ut per magnitudinem inuestiges potentem, per pulchritudinem sapientem, per utilitatem benignum. Unus tamen et idem est, qui creauit, disposuit et gubernat. In quo non est aliud potentia, quam sapientia, uel benignitas: ut sicut est unitas in natura, sic et distinctio in personis. Sed desinamus scrutari scrutinium; quoniam »accedit homo ad cor altum, et exaltabitur Deus ,« et  »inuestigator maiestatis opprimetur a gloria .«

Beati ergo sunt mundo corde, quoniam ipsi Deum uidebunt. Comprehensiua siquidem uisio est animi beatitudo perfecta; quoniam »hec est uita eterna, ut cognoscant te solum uerum Deum, et quem misisti Iesum Christum .« Perfecte namque est beatus, cui omnia optata succedunt. Et certe qui Deum uidet, quidquid desiderat, habet. Delectaris in sapientia, si Deum uides, habes quod cupis; quia Deus perfectissima sapientia est, que »attingit a fine usque ad finem fortiter, et disponit uniuersa suauiter .«---»In quo omnes thesauri sapientie et scientie sunt absconditi .« Delectaris in pulchritudine, si Deum uides,  habes quod cupis; quia Deus est perfectissima pulchritudo, »in quem desiderant angeli prospicere .« Cuius pulchritudinem sol et luna mirantur. Delectaris in pace, si Deum uides, habes quod cupis; quia ipse est perfectissima pax, que fecit utraque unum, cuius pax exsuperat omnem  sensum. Delectaris in luce, si Deum uides, habes quod cupis; quia Deus est perfectissima »lux, que illuminat omnem hominem uenientem in hunc mundum ,« »et ipse habitat lucem inaccessibilem .« Delectaris in fortitudine, si Deum uides, habes quod cupis, quia Deus est perfectissima fortitudo. Cui nichil est impossibile, cuius uoluntati nichil resistit, qui est fortis et potens super omnes deos. Si delectaris forsan in dulcedine, ipse est summa dulcedo, de quo dicit Scriptura: »Quam magna multitudo dulcedinis tue, Domine, quam abscondisti timentibus te .« »Gustate, inquit, et uidete quoniam suauis est Dominus, dulcis et rectus, benignus et pius .« Quid autem moramur in singulis? Quidquid boni desideras,  si Deum uides, habes in eo. Qui cum sit summum bonum, in ipso est omnium plenitudo bonorum, quem si uides, et comprehendis; si comprehendis, et habes. Propter hoc summum bonum adipiscendum et obtinendum deseruistis seculum, et eremum elegistis, non quamcunque, sed illam uidelicet, quam pater et patronus noster B. Benedictus elegit, in qua monasticam uitam constituit et monasterium ordinauit, cuius utique statuta [al. regulam] non solummodo propter uotum, sed etiam propter locum tenemini custodire. Quocirca, fratres, mundate cor uestrum, ut Deum uidere possitis. Cor autem mundandum est scopis illis, quibus mundata est domus illa, de qua spiritus immundus exiuit, quam postea scopis mundatam et ornatam inuenit.  Bona scopa est penitentia, bona eleemosyna, bona ieiunium, bona oratio, bona uigilie. His utique scopis domos uestri cordis mundetis, ut Deum uidere possitis. Ipso prestante, qui uiuit et regnat in secula seculorum. Amen.





INNOCENTII III PAPAE SERMONES In natalitiis et festis sanctorum apostolorum, martyrum, confessorum ac uirginum, quos Communes uocant.



SERMO PRIMUS. DE APOSTOLIS. De singulari prerogatiua, honoratione ac ueneratione apostolorum, et de tribus precipue que illorum commendant honorabilem principatum.

 Nimis honorati sunt amici tui, Deus, nimis confortatus est principatus eorum .

In quo plus posset quispiam honorari, quam ut  ueri Dei ueraciter appelletur amicus? Si enim honorificum reputatur et inter amicos terreni regis adscribi, quanto plus debet honorabile reputari  celestis esse regis amicum? Inter familiares autem amicos debet esse communitas euentuum, communicatio secretorum, et communicatio uoluntatum: ex quibus amicitia fidelis comprobatur. Quoniam hoc est proprium amicorum, nichil esse proprium inter illos; Christus enim tam insolubili caritate sibi deuinxit apostolos, ut ipsorum euentus reputet esse suos, quemadmodum illis aiebat: »Qui uos spernit, me spernit: et qui uos recipit, me recipit .« Propter quod Saulo dicebat: »Saule, Saule, quid me persequeris? Durum est tibi contra stimulum recalcitrare .« Idem Petro querenti: »Domine, quo uadis?« Respondit: »Eo Romam iterum crucifigi.« Ipse quidem impassibilis regnabat in celo, et tamen se passibilem dicebat  in terris; quoniam et sua reputat suorum esse, et suorum reputat esse sua: Non enim est dispar euentus, quorum compar effectus: nec est diuersa fortuna, quorum est una anima, unde dicebat: »uolo, Pater, ut ubi ego sum, illic sit et minister meus. Pater, quos dedisti mihi, uolo, ut ubi ego sum, et illi sint mecum: ut dilectio, qua dilexisti me, in ipsis sit, et ego in ipsis, ut sint unum, sicut et nos unum sumus .« Idem etiam apostolos suos tam sincera sibi amicitia copulauit, quod suorum eos fecit conscios secretorum. »Iam, inquit, non dicam uos seruos, sed amicos, quia seruus nescit quid faciat dominus eius. uos autem dixi amicos, quia omnia quecunque audiui a Patre  meo, nota feci uobis .« Et iterum: »uobis datum est nosse mysteria regni Dei, ceteris autem in parabolis .« Propter quod ipse dicebat: »Confiteor tibi, Pater, Domine celi et terre, quoniam abscondisti hec a sapientibus, et reuelasti ea paruulis .« Sed quomodo uerum est, quod omnia quecunque audiuit a Patre, nota fecit apostolis, cum alibi dicat: »Multa habeo uobis dicere, que non potestis portare modo?«  Considerandum est quis hoc dixerit. Ille profecto, qui dixit, et facta sunt: qui cuncta nouit antequam fierent, cui sunt futura preterita, uel potius cui sunt uniuersa presentia, tam preterita, quam futura: quoniam »qui uiuit in eternum, creauit omnia simul .« Quedam  ergo quantum ad ipsum notificauit Christus apostolis, que quantum ad illos notificanda erant eisdem. »Cum uenerit, inquit, ille Spiritus ueritatis, docebit uos omnem ueritatem ;« quoniam »docebit uos de omnibus, et eritis omnes docibiles Dei .« Christus ergo tanquam uerus amicus apostolis suis reuelauit occulta: ipsi uero tanquam ueraces amici Domini sui beneplacita perfecerunt: quemadmodum illis aiebat: »uos amici mei estis, si feceritis que precipio uobis ;« nam si »quis diligit me, sermonem meum seruabit :« et »qui fecerit uoluntatem Patris mei qui in celis est, ipse meus frater, et soror, et mater est .« Quapropter extendens manus in discipulos suos ait: »Hec est mater  mea, et hi sunt fratres mei .« Nimirum ipse pro illis animam posuit, et illi pro ipso animam posuerunt. »Pellem quippe pro pelle, et cuncta que habet homo, dabit pro anima sua .«---»Maiorem autem caritatem nemo habet, quam ut animam suam ponat quis pro amicis suis .« Profecto sederunt apostoli ad mensam diuitis amici : et ideo talia parauerunt illi, qualia perceperunt ab ipso. Biberat enim ille pro ipsis: et ideo biberunt ipsi pro illo calicem passionis, iuxta uocem dicentis in Psalmo: »Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo .« »Ibant igitur apostoli gaudentes a conspectu concilii, quoniam digni  habiti sunt pro nomine Iesu contumeliam pati .« Memores enim erant discipuli eius, quod audierant a magistro dicente. »Qui me confessus fuerit coram hominibus, confitebor et ego eum coram Patre meo ;« nam »corde creditur ad iustitiam, ore autem confessio fit ad salutem ;« nam »qui me erubuerit coram hominibus, hunc Filius hominis erubescet, cum uenerit in maiestate sua, et Patris et sanctorum angelorum .« Ideoque dicebat Apostolus: »Mihi absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo!«  Licet igitur omnes sancti sint honorabiles apud Deum, et apud Ecclesiam  uenerabiles: apostoli tamen principaliter et precipue sunt honorandi ac uenerandi, qui salutare Dei uidere meruerunt familiariter, et audire, quemadmodum ipse Dominus protestatur: »Beati qui uident que uos uidetis, et audiunt que uos auditis. Amen dico uobis: Multi reges et prophete uoluerunt uidere que uos uidetis, et non uiderunt, et audire que auditis, et non audierunt .« Propter huius familiaris prerogatiue gratiam singularem Dominus eos et fratres et amicos appellat : fratres, tanquam coheredes bonorum; amicos, tanquam socios secretorum. »Narrabo, inquit, nomen tuum fratribus meis, in medio ecclesie laudabo te .« Itemque: »Dico uobis, amici mei, ne terreamini ab his, qui corpus occidunt,  animam autem non possunt occidere .« Illorum autem principatum preuidens Propheta predixit in Psalmo: Nimis honorati sunt amici tui, Deus, nimis confortatus est principatus eorum. Multa sunt sane, que bonorum apostolorum commendat honorabilem principatum; sed inter uniuersa sunt principalia tria, dignitas, auctoritas et potestas. De dignitate namque ueritas inquit apostolis: »uos estis, qui permansistis mecum in tentationibus meis: et ego dispono uobis regnum, sicut Pater meus mihi disposuit, ut edatis et bibatis super mensam meam in regno meo .« O quanta dignatio Domini, quanta dignitas serui, ut uidelicet seruus Domino coherens constituatur in regno, edatque panem uite, qui de celo  descendit, et bibat uinum, quod de latere Christi profluxit super mensam altaris in regno Ecclesie militantis . De his etiam ad sponsam dicitur per Psalmistam: »Pro patribus tuis nati sunt tibi filii, constitues eos principes super omnem terram .« Duodecim enim apostoli nati sunt Ecclesie pro duodecim patriarchis, totidemque pro prophetis, quos ipsa principes super omnem terram constituit. Quoniam ipsi sunt »principes populorum, qui fuerunt cum Deo Abraham congregati .« Porro, principatus iste non confert dominium, sed tribuit ministerium: quoniam interdicitur dominatio, et indicitur ministratio. Iuxta quod Dominus inquit apostolis: Principes gentium dominantur eorum, et qui potestatem  habent super eos, uenefici uocantur. uos autem non sic; sed qui maior est inter uos, erit sicut iunior, et qui precessor, sicut ministrator . Et ideo Princeps apostolorum aiebat: »Non quasi dominantes in clero, sed forma facti gregis ex animo ;« quoniam »qui se exaltat, humiliabitur, et qui se humiliat, exaltabitur .« »Excelsus enim Dominus humilia respicit, et alta de longe cognoscit .« Propter quod dicitur: »Quanto maior es, humilia te in omnibus .«---»Principem te constituerunt, noli extolli: esto in illis quasi unus ex ipsis .« Quanto enim humilior est sublimitas, tanto sublimior est humilitas; ideoque sint humiles,  qui uolunt esse sublimes. Auctoritatem Dominus commemorat, et commendat apostolis, dicens: »Quorum remiseritis peccata, remittuntur eis: et quorum retinueritis, retenta sunt .« Facti non tam principes corporum, quam iudices animarum. Quoniam in regeneratione, »cum sederit Filius hominis in sede maiestatis sue, sedebitis et uos super sedes duodecim iudicantes duodecim tribus Isrel .«---»Dominus enim ad iudicium uenit cum senioribus populi sui .«---»Nobilis in portis uir eius, quando sederit eum senatoribus terre .« Duodenarius enim numerus est sacratus in duodecim apostolis, duodecim prophetis, duodecim patriarchis; in duodecim exploratoribus,  duodecim principibus, duodecim tribubus; in duodecim fontibus, duodecim lapidibus, duodecim sedibus; in duodecim horis, duodecim mensibus, duodecim annis; in duodecim signis, duodecim stellis, duodecim gemmis; in duodecim portis, duodecim angulis, et duodecim fundamentis; in duodecim uirgis, duodecim cubitis, et duodecim cophinis; in duodecim phialis, duodecim acetabulis, et duodecim mortariolis; in duodecim bubus, duodecim leuiculis, et duodecim arietibus.

Est autem numerus superabundans, constans ex duobus senariis, signantibus perfectionem cogitationis et operis, siue mentis et corporis, ex trinario  multiplicato per quaternarium, et quaternario per trinarium, signantibus fidem indiuidue Trinitatis, et quatuor Euangeliorum doctrinam. Siue tres uirtutes catholicas theologicas, et quatuor uirtutes politicas  , ex quinario sensuum, que spectant ad corpus, et septenario duorum, que spectant ad spiritum. Unde Christus primo die de quinque panibus hordeaceis , propter uitam actiuam cui deseruiunt sensus corporis, et postea de septem panibus triticeis, propter uitam contemplatiuam, cui deseruiunt dona spiritus, per manus apostolorum multitudinem populi satiauit . Hic numerus ex suis partibus aggregatis excrescit in septenarium: qui constat ex denario et senario, mandatorum exsecutionem signans. Quia decem  sunt legis mandata, que sex diebus exsequimur, excrescentes in caritatis perfectionem, que secundum Apostolum sedecim proprietates habere dignoscitur. »Charitas enim, inquit, patiens est, benigna est, non emulatur, non agit perperam, non inflatur, non est ambitiosa, non querit que sua sunt; non irritatur, non cogitat malum, non gaudet super iniquitate, congaudet autem ueritati: omnia suffert, omnia credit, omnia sperat, omnia sustinet. Charitas nunquam excidet .« Potestas uero commendatur, et commemoratur, cum dicitur: »Conuocatis, iehsu, duodecim apostolis suis, dedit illis potestatem spirituum immundorum, ut eiicerent eos, et curarent omnem languorem et  omnem infirmitatem .« Et hinc illis aiebat: »Si habueritis fidem, ut granum sinapis, dicetis monti: Transi hinc, et transibit .« Nam »qui crediderit in me, opera que ego facio, et ipse faciet, et maiora horum faciet .« Unde reuersi sunt discipuli cum gaudio, dicentes: »Domine, etiam demonia subiiciuntur nobis in nomine tuo .« Sancti namque per fidem uicerunt regna , quoniam »hec est uictoria que uincit mundum, fides nostra .« Isti sunt enim, ad quorum clangorem muri Iericho corruerunt ; qui in sua predicatione conuerterunt mundum ab errore ad ueritatem, et a uitiis ad uirtutes, euntes in mundum  uniuersum et predicantes Euangelium uniuerse creature, docentes omnes gentes seruare, quecunque mandauit eis Deus. Unde profecti predicauerunt ubique, Domino cooperante, et sermonem confirmante sequentibus signis . Nam »in omnem terram exiuit sonus eorum, et in fines orbis terre uerba eorum .«---»Annuntiauerunt opera Dei, et facta eius intellexerunt .« Isti sunt uigiles, de quibus sponsa dicit in Canticis: »Inuenerunt me uigiles, qui custodiunt ciuitatem; paululum cum pertransissem eos, inueni quem diligit anima mea .« De quibus etiam ait Dominus per prophetam: »Super muros  tuos Ierusalem posui custodes, tota die et nocte non tacebunt laudare nomen Domini .« Isti sunt testes, de quibus legitur quia uirtute magna reddebant apostoli testimonium Iesu Christi , quemadmodum promiserat illis: »Manete in ciuitate, donec induamini uirtute Spiritus ex alto .«---»Et eritis mihi testes in Ierusalem, et in omni Iudea et Samaria, et usque ad extremum terre .« Unde cum inhibiti fuissent apostoli, ne in nomine Iesu predicarent, responderunt, dicentes: »Oportet Deo magis quam hominibus obedire .« Non enim est aliud nomen sub celo, in quo oportet homines saluos fieri .« Isti sunt celi, de quibus per Psalmistam dicitur: »Celi enarrant gloriam Dei, et  opera manuum eius annuntiant firmamentum .« uerbo Domini celi firmati sunt, et spiritu oris eius omnis uirtus eorum .« Quia »spiritus Domini celos ornauit ,« et apparuerunt illis dispertite lingue, tanquam ignis, seditque supra singulos eorum; et »repleti sunt omnes Spiritu sancto, et ceperunt loqui uariis linguis,  prout Spiritus sanctus dabat eloqui illis .« Sane licet Christus sit primum et precipuum fundamentum Ecclesie, de quo dicit Apostolus: »Fundamentum positum est, preter quod aliud poni non potest, quod est Christus iehsu ;« apostoli tamen sunt secunda et secundaria fundamenta, de quibus dicit Psalmista: »Fundamenta eius in montibus sanctis, diligit Dominus portas Sion super omnia tabernacula Iacob .« Hinc enim Apostolus ait. »Iam non estis hospites et aduene, sed estis ciues sanctorum et domestici Dei; superedificati super fundamentum apostolorum et prophetarum, ipso summo angulari lapide Christo Iesu .« Quia uero laudes apostolicas non sufficimus dignis preconiis explicare,  conuertamur ad preces, suppliciter implorantes, ut qui tantam dignitatem, auctoritatem et potestatem a Domino susceperunt, et obtinere merentur quidquid postulant in nomine Saluatoris, ipsi pro nobis suis meritis et precibus interueniant apud eum, qui est super omnia Deus benedictus in secula seculorum.



SERMO II. IN COMMUNI APOSTOLORUM. De diuersis ciuitatibus Dei, nimirum celesti, terrestri, spirituali et corporali.


 Nisi Dominus custodierit ciuitatem, in uanum uigilant qui custodiunt eam .

Rex regum, fratres karissimi, diuersas habet in diuersis regionibus ciuitates, celestem uidelicet et terrestrem; spiritualem, et corporalem. Celestis ciuitas est Ecclesia triumphantium, terrestris est Ecclesia militantium; spiritualis est fidelis anima, corporalis est miserabilis Ierosolyma. De prima legitur: »Ierusalem que edificatur ut ciuitas, cuius participatio eius in idipsum ;« de secunda: »Mons Sion latera aquilonis, ciuitas regis magni ;« de tertia: »Fluminis impetus letificat ciuitatem Dei ;« de quarta: »uidens iehsu ciuitatem, fleuit super eam .« Sed et nunc super eam flere  magis libet, quam aliquid dicere. Cuius enim pectus tam ferreum, cuius cor tam lapideum, ut gemitus non producat, lacrymas non effundat; cum diligenter attendat calamitatem, ut dicere ualeat cum propheta: »uie Sion lugent, eo quod non sint qui ueniant ad solemnitatem; et facti sunt inimici eius in capite .« O infelix euentus, uel eueniens infelicitas. »Deus, uenerunt gentes in hereditatem tuam, coinquinauerunt templum sanctum tuum, posuerunt Ierusalem in pomorum custodiam .« Fuderunt sanguinem seruorum tuorum in circuitu Ierusalem, et non  erat qui sepeliret . »Dedisti nos opprobrium uicinis nostris, derisum et contemptum his qui in circuitu nostro sunt .« Insultant nobis inimici nostri dicentes: Confidebatis in ligno, sed ecce seipsum non potuit saluum facere . Unde nunc est gloriatio uestra? Periit omnino spes uestra. »Stulti, redite ad cor, et sapientes quandoque sapite .« Sed tu, Domine, responde pro nobis; imo responde pro te, ne consentiant aduersarii nostri et dicant: »Manus nostra, et non Deus fecit hec omnia ;« quia nisi tu custodieris ciuitatem, in uanum uigilant qui custodiunt eam. »Sine me, inquit, nichil potestis facere .« Porro celestis ciuitas non munitur custodibus; quia non impugnatur ab  hostibus. Est enim in ea securitas sine timore, iucunditas sine dolore, dies sine nocte, uita sine morte. O »quam magna multitudo dulcedinis tue, Domine, quam abscondisti timentibus te ;« quam »neque oculus uidit, neque auris audiuit, nec in cor hominis ascendit .« Felix anima, cui datum ciuitatem istam non solum inhabitare per gloriam, uerum etiam adire per gratiam: non tantum intueri per speciem, sed imaginari per fidem. Ciuitas uero super montem constructa, fundamentum habet et muros, turres et portas, custodes et hostes . Mons autem super quem  ciuitas ista consistit, est Christus, qui de lapide paruo creuit in montem magnum, mons in uertice montium, ad quem confluunt omnes gentes, de quo ipsemet dicit: »Non potest ciuitas abscondi super montem posita .« Hic est primum et precipuum, quasi fundamentum fundamentorum, de quo dicit Apostolus: »Fundamentum positum est, preter quod aliud poni non potest, quod est Christus iehsu .« Super hoc fundamentum quasi secundaria fundamenta consurgunt apostoli et prophete, de quibus inquit Psalmista: »Fundamenta eius in montibus sanctis .« Muri ciuitatis sunt uniuersi fideles, superedificati super fundamentum apostolorum et prophetarum, de quibus inquit propheta: »Super muros tuos,  Ierusalem, constitui custodes .« Sed et Christus est murus murorum, de quo legitur: »Urbs fortitudinis nostre Sion Saluator, ponetur in ea murus .« Inter hos muros quasi turres eleuantur perfecti, preminentes excellentia meritorum, de quibus inquit Psalmista: »Fiat pax in uirtute tua, et abundantia in turribus tuis .« Sed et Christus est turris turrium, de qua legitur: »Factus est spes mea turris fortitudinis a facie inimici .« Porte ciuitatis sunt doctores Ecclesie, que gentes introducunt ad fidem, de quibus inquit Psalmista: »Diligit Dominus portas Sion super omnia tabernacula Iacob .« Sed et Christus est ostium ostiorum, qui  de se ait: »Ego sum ostium , etc.« Custodes ciuitatis sunt rectores Ecclesie, sancti apostoli et apostolici uiri, de quibus sponsa dicit in Canticis: »Inuenerunt me uigiles qui custodiunt ciuitatem .« Sed et Christus custos custodum, de quo legitur: »Ad me clamat rex Seir: Custos, quid de nocte?«  Ad hunc modum, dilectissimi fratres, spiritualis ciuitas habet fundamentum et muros, turres et portas, custodes et hostes. Fundamentum anime fides est, de qua dicit Apostolus: »Fides est substantia rerum sperandarum, argumentum non apparentium .« Scriptum est enim: »Nisi credideritis, non permanebitis .« Quatuor anime muri sunt quatuor principales uirtutes: iustitia, fortitudo,  prudentia, temperantia. Murus iustitie respicit orientem, per quam timentibus Deum »oritur Sol iustitie ,« qui »illuminat omnem hominem uenientem in hunc mundum .« Murus fortitudinis respicit aquilonem, per quam occidua fugimus, que secundum prophetam ab aquilone panduntur . Murus temperantie respicit ad meridiem, per quam illecebras cercemus, quibus concupiscentie feruor ardescit. Murus prudentie respicit occidentem, per quam occidua fugimus, ne cum ipsis infeliciter occidamus. Turres anime sunt dona Spiritus septiformis, que Isaias enumerat dicens: »Requiescet super eum Spiritus sapientie et intellectus, spiritus consilii et fortitudinis, spiritus scientie et pietatis, et replebit  eum spiritus timoris Domini . Sed ut breuiter transeam, anime porta est caritas, ianua uero spes, cetere uirtutes sunt propugnacula. Custodes anime angeli sunt, de quibus ueritas dicit: »Angeli eorum semper uident faciem Patris .« Utraque ciuitas multiplices hostes habet: superiores et inferiores, interiores et exteriores. Superiores sunt demones malignantes, inferiores sunt homines aduersantes; interiores sunt concupiscentie carnales, exteriores sunt illecebre seculares. De superioribus inquit Apostolus: »Non est nobis colluctatio aduersus carnem et sanguinem, sed aduersus spiritualia nequitie in celestibus ;« de inferioribus dicit Psalmista: »Supra dorsum meum fabricauerunt peccatores, prolongauerunt  iniquitatem suam ;« de interioribus ait Paulus: »Caro concupiscit aduersus spiritum, et spiritus aduersus carnem ;« de exterioribus dicit Ioannes: »Nolite diligere mundum, neque ea que in mundo sunt; quia quidquid in mundo est, aut est concupiscentia carnis, aut concupiscentia oculorum, aut superbia uite .« Infelix homo, quem tot inimici circumstant, quem tot hostes impugnant. Ob hoc et clamabat Apostolus: »Infelix ego homo, quis me liberabit de corpore mortis huius?«  Certe nisi Dominus custodierit ciuitatem, in uanum uigilant qui custodiunt eam; quia »non est currentis neque uolentis, sed Dei miserentis .« Aduersus hos quatuor hostes, rectores Ecclesie quatuor  noctis uigilias debent sollicite custodire; nam »pastores custodiebant uigilias noctis super gregem suum ;« uidelicet conticinium, gallicantum, intempestum et antelucanum: in quibus custodes ciuitatis obsesse uigilant alternatim. Primam ergo noctis uigiliam custodire debent aduersus hostes superiores, id est contra fallacias demonum; secundam aduersus hostes inferiores, id est contra uersutias hominum; tertiam, aduersus hostes interiores, id est contra carnales concupiscentias; quartam, aduersus hostes exteriores, id est contra seculares illecebras. Primus enim hostis tanquam serpens callidus Euam seduxit; secundus, tanquam uulpes dolosa, uineas depascit; tertius,  tanquam Dalila blandiens, Samsonem circumuenit; quartus, tanquam Sirena mulcens, nautas adducit. Hinc forte nocturnum officium in quatuor partes distinctum est: in tres nocturnos, et matutinas laudes. Quod, ut tradunt, diuisum per quatuor noctis uigilias, contra quatuor hostium persecutiones antiquitus decantabat Ecclesia. Primus enim hostis persequitur per diabolicas suggestiones; secundus, per hereticas subuersiones; tertius, per uanas delectationes; quartus, per mundanas ambitiones. Sed ut ceteros pretermittam, ex ipsis hominibus uarios habet hostes: impios et schismaticos, perfidos et hereticos. Nondum enim ex toto defecerunt schismati, qui nituntur diuidere caput a membris, patrem a filiis, pastorem ab ouibus; sed  nisi desistant, cum Dathan et Abiron portionem accipient, quos terra uiuos absorbuit . Necdum etiam defecerunt heretici, »quorum sermo serpit ut cancer ;« quia uenenum aspidum et fel draconum in aureo calice Babylonis propinant : qui ueris falsa miscentes, sub pretextu religionis uirus nequitie diffundunt in simplices. »ueniunt autem in uestimentis ouium, cum sint lupi rapaces .« Instemus ergo solliciti, circumspiciamus attenti, ut »capiamus uulpes paruulas, que demoliuntur uineas: ora quidem  habentes diuersa, sed caudas ad inuicem colligatas ;« quia »de uanitate conueniunt in idipsum .« Si diligenter custodimus diuitias temporales, quanto diligentius custodire debemus diuitias spirituales. Qui fidem subripit, uitam furatur: quia »iustus ex fide uiuit .« Qui caritatem tollit, Deum adimit: quia Deus caritas est. Ab his ergo hostibus meritis et precibus beati N. apostoli ciuitatem suam custodiat Dominus iehsu Christus, qui est super omnia Deus benedictus in secula seculorum. Amen.



SERMO III. IN COMMUNI DE EuANGELISTIS. De quadruplici acceptione paradisi, secundum quam uerba thematis quatuor modis exponuntur, scilicet historialiter, allegorice, moraliter et anagogice.


 Fluuius egrediebatur de loco uoluptatis ad irrigandum paradisum. Qui diuiditur in quatuor capita, Phison et Geon, Tigrin et Euphratem .

Quadruplex in sacra Scriptura legitur paradisus. Superior et inferior, interior et exterior. Superior est celestis, inferior est terrestris, interior spiritualis, exterior corporalis; celestis in patria, terrestris in uia, spiritualis in mente, corporalis in oriente. De superiori paradiso dicitur ad Luciferum: »Tu signaculum similitudinis, plenus sapientia et perfectus decore, in deliciis paradisi Dei fuisti ;« de inferiori dicitur ad angelum Ephesi: »uincenti dabo edere de ligno uite, quod est in paradiso Dei mei ;« de spirituali scriptum reperitur in Euangelio: »Amen  dico tibi, hodie mecum eris in paradiso ;« de corporali scriptum reperitur in Genesi: Plantauerat Dominus Deus paradisum uoluptatis a principio. Secundum hanc quadripartitam acceptionem nominis paradisi, quatuor modis proposita uerba possunt exponi; historialiter et allegorice, moraliter et anagogice. Historialiter enim fons quidam erumpit de medio paradisi ad irrigandum herbas et arbores paradisi. Qui de paradiso progrediens in quatuor capita deriuatur, que sunt quatuor flumina paradisi. Allegorice uero fluuius, qui de loco uoluptatis egreditur, est euangelica predicatio, que de Domino Iesu Christo procedit. Qui est fons uite, in cuius lumine uidebimus lumen;  a quo generaliter omnis uera uoluptas emanat. »uenite, inquit, ad me, omnes qui laboratis et onerati estis, et ego uos reficiam; et inuenietis requiem animabus uestris; iugum enim meum suaue est, et onus meum leue .«---»Gustate et uidete quoniam suauis est Dominus, beatus uir qui sperat in eo .« Hec predicatio recte fluuio comparatur, non solum quia reficit, abluit et fecundat, sed quia fluuius dicitur aqua fluens. Et ut  ait Salomon: »Aqua profunda, uerba ex ore uiri, et torrens inundans est fons sapientie ;« que tam longe lateque defluxit, ut mundum repleuerit uniuersum, iuxta quod Dominus ipse precepit apostolis dicens: »Euntes in mundum uniuersum predicate Euangelium omni creature .« Quapropter, »in omnem terram exiuit sonus eorum, et in fines orbis terre uerba eorum .« Hec irrigat paradisum, id est fecundat ecclesiam, iuxta quod dicit Apostolus: »Ego plantaui, Apollo rigauit; Deus autem incrementum dedit .« Hic est enim fons hortorum, puteus aquarum uiuentium, que fluunt impetu de Libano .« Fluuius iste in quatuor capita diuiditur quia predicatio Iesu Christi in quatuor Euangelia  deriuatur. Licet enim multi scripserint Euangelia; nam, ut Lucas testatur, »multi conati sunt ordinare narrationem eorum, que in nobis complete sunt :« tamen non nisi quatuor recepta sunt ab ecclesia, uidelicet Matthei, Marci, Luce, Ioannis. Quod utique factum est ratione multiplici. Primo, ad ostendendam duorum testamentorum concordiam. Sicut enim in ueteri Testamento unus fuit legislator, uidelicet Moyses, et quatuor maiores prophete, uidelicet Isaias, Ieremias, Ezechiel et Daniel; duodecim autem minores prophete, ac multi alii sapientes, ut Iob, Dauid, et Salomon, et iehsu. ita et in Nouo Testamento unus fuit legis dator, uidelicet Christus, et quatuor Euangeliste, uidelicet  Mattheus, Marcus, Lucas, Ioannes. Duodecim autem apostoli; et alii multi doctores, ut Hieronymus, Augustinus, Ambrosius et Gregorius: ut per hoc ostendatur, quia »rota continetur in medio rote ,« et duo seraphim sese respiciunt uersis uultibus in propitiatorium . Secundo, pro mysterio quadrige Aminadab, de qua sponsa dicit in Canticis: »Anima mea turbata est propter quadrigas Aminadab .« Aminadab enim  interpretatur spontaneus Dei. Hic est Christus, »qui factus est obediens usque ad mortem ;« et oblatus est, quia ipse uoluit .« Huius quadriga est euangelica doctrina, per quam fama Christi per mundum uehitur uniuersum. Cuius quatuor rote sunt quatuor Euangeliste. Propter hanc quadrigam sponsa, id est ecclesia, salubri dolore turbatur ad penitentiam. Tertio, ad significandam liberationem humani generis a morte quadrifida, id est, a transgressione quadruplici. Prima namque fuit transgressio mandati in paradiso, secunda transgressio legis naturalis, tertia transgressio legis scripte, quarta transgressio Euangelii. uel potius, peccatum fragilitatis, per impotentiam; peccatum simplicitatis, per ignorantiam; peccatum  securitatis, per negligentiam; peccatum malignitatis, per inuidentiam. His enim quatuor modis peccati anima moritur, id est separatur a Deo, pro mysterio forte quadrati. Sicut enim inter ceteras formas, quadrum, sic inter ceteras doctrinas Euangelium solidius et stabilius perseuerat. Nam illud undique stat, et istud propter stabilitatem appellatur eternum, per cuius gratiam homo quadratur in moribus, id est uirtutibus solidatur. Istorum autem potius quam aliorum Euangelio sunt recepta; tum quia diligentius et apertius historiam euangelicam descripserunt, tum quia, licet aliquando uaria, nunquam tamen contraria; licet interdum diuersa, nunquam tamen aduersa scripserunt. Et quoniam  isti quatuor per figuras quatuor animalium in uisione Ioannis  et Ezechielis prefigurati fuerunt, Mattheus per hominem; eo quod eius intentio precipue circa scribendam humanitatem Christi uersatur. Unde ab humana Christi natiuitate liber eius sumit exordium: »Liber, inquit, generationis Iesu Christi, filii Dauid, filii Abraham .« Marcus per leonem: eo quod eius intentio precipue circa describendam Christi resurrectionem consistit. Unde eius Euangelium in die resurrectionis antonomastice legitur. Dicitur enim quod leo rugitu maximo tertia die suos excitat catulos. Ita Deus Pater immensa potentia Filium suum tertia die suscitauit. »Unde et Marcus ab exclamatione incipit, dicens: »uox clamantis, etc. .« Hic  est »leo fortissimus bestiarum, qui ad nullius pauescit occursum ;« qui quante sanctitatis exstiterit, ipsius collobium, quod in hac sua conseruatur ecclesia, patenter ostendit. Lucas per uitulum: eo quod eius intentio precipue circa scribendam Christi passionem uersatur; in qua Christus se obtulit hostiam Deo Patri: idem ipse sacerdos et hostia. uitulus enim erat hostia sacerdotis. Unde a sacerdotio incipit dicens: »Fuit in diebus Herodis regis Iudee sacerdos quidam, etc. .« Ioannes per aquilam; quia ceteris in terra cum Domino gradientibus, ipse in celum ad describendam Christi diuinitatem uolauit, et ait: »In principio erat uerbum, et uerbum erat apud Deum et Deus erat uerbum .« Hec quatuor principales  intentiones designate sunt per figuras illorum quatuor animalium. Quorum quodlibet secundum uisionem Ezechielis  quatuor facies habet; quoniam omnes de singulis agunt, licet quidam principalius de quibusdam; presertim cum omnes agant de Christo, cui quatuor ille figure conueniunt. Fuit enim homo nascendo, uitulus moriendo, leo resurgendo, aquila ascendendo. Hi sunt Phison et Geon, Tigris et Euphrates. Phison interpretatur oris mutatio; per quem significatur Ioannes, qui mutat os, cum de diuinitate ad humanitatem descendit, uel de humanitate ad diuinitatem ascendit. Unde cum de diuinitate dixisset: »In principio erat uerbum, et uerbum erat apud Deum, et Deus erat uerbum,« consequenter ad humanitatem descendit,  dicens: »Et uerbum caro factum est, et habitauit in nobis .« Geon interpretatur hiatus terre; per quem significatur Mattheus, qui humanam Christi generationem describit, de qua dicit Propheta: ueritas de terra orta est, et iustitia de celo prospexit ,« id est Christus natus est de Maria. Tigris interpretatur uelox, signans Marcum, qui ceteris uelocius, id est, breuius describit historiam euangelicam. Cui figura leonis congrue coaptatur, qui est animal uelocissimum. Euphrates interpretatur frugifer, significans Lucam, cui secundum uisionem propheticam figura uituli coaptatur, qui frugibus excolendis inseruit: et ipse fructum uentris benedictum describit. Hi quatuor significati sunt etiam per quatuor annulos  arce, qui rotundi erant et aurei . In auro namque claritas, in rotundo designatur eternitas; quia rotundum et initio caret et fine. Eleganter enim per annulos aureos designantur, qui eternam Christi claritatem, et claram eternitatem describunt. Per duos annulos a sinistris, significantur duo euangeliste, qui doctrinam Euangelii non acceperunt a Christo; sed unus a Petro, uidelicet Marcus, et alter a Paulo, scilicet Lucas. Per duos a dextris, duo illi, qui ab ipso Christo fuerunt edocti, scilicet Mattheus et Ioannes. Quidam tamen per duos annulos a sinistris Mattheum et Ioannem accipiunt, qui adheserunt Domino adhuc passibili et mortali. Per duos a dextris Marcum et  Lucam, qui post ascensionem adheserunt Christo, iam facto immortali et impassibili. Per sinistram enim mortalitas, per dexteram uero immortalitas designatur, secundum illud: »Leua eius, sub capite meo et dextera eius amplexabitur me .« Propter hanc causam in picturis ecclesiarum Paulus ad dexteram, et Petrus ad sinistram Saluatoris statuitur.

Moraliter autem fluuius, qui de loco uoluptatis egreditur, est infusio gratie, que de Spiritu sancto procedit; qui est delectatio Patris et Filii, amor et connexio utriusque. De quo dicit Psalmista: »Torrente uoluptatis tue potabis eos .« Hec irrigat paradisum, id est inebriat mentem, secundum id quod in Psalmo premittitur: »Inebriabuntur ab ubertate domus tue .«

 Diuiditur autem in quatuor capita, id est in quatuor principales uirtutes, iustitiam, fortitudinem, prudentiam, temperantiam. Hec sunt moraliter quatuor flumina paradisi, de quibus ueritas dicit: »Qui credit in me, flumina de uentre eius fluent aque uiue .« Hoc autem dicebat de spiritu, quem accepturi erant credentes in eum.

Anagogice uero, fluuius qui de loco uoluptatis egreditur, est beatitudinis affluentia, que de diuina perfruitione procedit. Hec irrigat paradisum, id est letificat patriam, secundum illud »:Fluminis impetus letificat ciuitatem Dei .« Diuiditur autem in quatuor species, duas pertinentes ad stolam corporis, et totidem pertinentes ad stolam anime. Ad illam pertinent claritas et impassibilitas; ad istam  pertinent cognitio et delectatio. De claritate corporis legitur: »Fulgebunt iusti sicut sol in regno patris eorum .« De impassibilitate carnis  legitur: »Absterget Deus omnem lacrymam ab oculis sanctorum, et iam non erit amplius neque luctus neque clamor, sed nec ullus dolor, quoniam priora transierunt .« De mentis cognitione ueritas ait: »Hec est uita eterna, ut cognoscant te solum uerum Deum, et quem misisti Iesum Christum ;« ibi cognoscemus, sicut et cogniti sumus, uidentes non per speculum in enigmate, sed facie ad faciem . De cordis delectatione dicit Psalmista: »Exsultabunt sancti in gloria, letabuntur in cubilibus suis .« Ibi gaudium nostrum implebitur, quod omnem sensum exsuperat; ad quod per suam misericordiam ineffabilem nos faciat peruenire, meritis et precibus beatissimi N. euangeliste, Dominus iehsu Christus,  qui est super omnia Deus benedictus in secula seculorum. Amen.



SERMO Iu. IN COMMUNI DE UNO MARTYRE. De abnegatione sui, et quinque gradibus eius; et de mysterio, et sacramento sancte crucis.


 Qui uult uenire post me, abneget semetipsum, et tollat crucem suam, et sequatur me .

uolentibus ire post Christum duo principaliter dicuntur, uidelicet abnegare seipsum, et tollere crucem post Christum. Hoc est declinare a malo, et facere bonum , ut quo precessit sublimitas capitis, illuc et corporis humilitas subsequatur. Abnegationis autem huius quinque sunt gradus; quia debet Christianus abnegare non tantum aliena, sed sua; nec sua tantum, sed se; nec se tantum, sed seipsum; nec seipsum tantum, sed semetipsum. Abnegat aliena, qui nec oblata retinet, nec concupiscit auferre, unde Zacheus: »Si quid aliquem defraudaui, reddo quadruplum .« Abnegat sua, qui neque acquisitis adheret, neque  inhiat acquirendis, unde Petrus: »Ecce nos reliquimus omnia, et secuti sumus te .« Abnegat se, qui concupiscentias carnis castigat, unde Paulus: »Castigo corpus meum et in seruitutem redigo .« Abnegat seipsum, qui cupiditates mentis euacuat, unde Dauid: »Domine, non est exaltatum cor meum, neque elati sunt oculi mei .« Abnegat seipsum, qui propriam abdicat uoluntatem, unde iehsu: »Non quod ego uolo, sed quod tu .« Cum ergo gulosus fit sobrius, luxuriosus fit castus, auarus fit largus, superbus fit humilis, iracundus fit mansuetus, et, ut generaliter dicam, cum criminosus fit uirtuosus, tunc abnegat seipsum, ut dicere ualeat cum Apostolo: »uiuo iam non ego, uiuit autem in me Christus .« Cum autem impius ab impietate conuertitur, profecto dicere potest: Non sum,  qui fueram, quia uidelicet non est talis in culpa. licet idem sit in natura, secundum illud propheticum: »uerte impios, et non erunt .« Qui ergo uult ire post Christum, abneget seipsum. Porro, si iuxta testimonium ueritatis in hominis uoluntate consistit, ut abnegando seipsum, possit ire post Christum, quid est quod dicit Apostolus: »Non est uolentis, neque currentis, sed Dei miserentis?«  uerum id dicitur, quia bonum opus principalius spectat ad Dei misericordiam, quam ad hominis uoluntatem. Quia diuina misericordia non solum preuenit et preparat, uerum etiam subsequitur, et prosequitur uoluntatem humanam. Preuenit inspirando, subsequitur adiuuando. Preparat ut incipiat, prosequitur ut perficiat.  De preueniente Propheta dicit in Psalmo: »Misericordia eius preueniet me .« De subsequente dicit in alio: »Misericordia tua subsequetur me .« Gratia namque principaliter operatur, cui secundario cooperatur arbitrium, iuxta quod dicit Apostolus: »Gratia Dei sum id quod sum, et gratia eius in me uacua non fuit .« Et ideo ueritas ait: Qui uult uenire post me, abneget semetipsum, et tollat crucem suam, et sequatur me. Suam dicit, id est uoluntariam, non coactam; spontaneam, non inuitam; per patientie uirtutem, non per angarie seruitutem; quia non placent ei coacta seruitia, qui potius exigit cor, quam manum; uoluntatem, quam actionem. Spontaneus enim tulit crucem iehsu, de quo legitur: »Et baiulans sibi crucem, exiuit in eum, qui dicitur Caluarie locus .« Inuitus  autem tulit crucem Simon Cyreneus, de quo legitur, quod »angariauerunt eum, ut tolleret crucem Iesu .« O quam profundum est crucis mysterium, quam arduum sacramentum! Legitur quod Moyses ad mandatum Domini serpentem eneum erexit pro signo, quem aspicientes, qui percussi fuerant a serpentibus, sanabantur . Quod ipse Christus exponens in Euangelio ait: »Sicut Moyses exaltauit serpentem in deserto, ita exaltari oportet Filium hominis, ut omnis qui credit in ipso, non pereat .« Legitur etiam, quod cum Ioseph applicuisset Manassen et Ephraim ad Iacob, statuens maiorem ad dexteram, et minorem ad sinistram, ut eis secundum ordinem benediceret, Iacob manus commutans, id est in modum  crucis cancellans, dextram posuit super caput Ephraim minoris, et sinistram super caput Manasse maioris, et dixit: »Angelus, qui eruit me de cunctis malis, benedicat pueris istis ,« etc. Ezechiel autem audiuit Dominum dicentem ad uirum uestitum lineis, habentem atramentarium scriptoris ad renes: »Transi per mediam ciuitatem, et signa Thau in frontibus uirorum dolentium et gementium ;« post hec dixit septem uiris: »Transite per mediam ciuitatem, et percutite omnem super quem non inueneritis Thau .« Nemini parcat oculus uester. Ioannes quoque uidit »angelum ascendentem ab ortu solis, habentem signum Dei uiui, et clamauit uoce magna  quatuor angelis, quibus datum fuit nocere terre et mari, dicens: »Nolite nocere terre et mari, neque arboribus, quoadusque signemus seruos Dei nostri in frontibus eorum .« Hinc est igitur quod, cum Dominus Aegyptiorum percuteret primogenita, domos Hebreorum absque lesione transcendit, eo quod sanguinem in superliminari, et in utroque poste uidisset . Dum Moyses manus tenebat extensas, Isrel pugnans Amalec superabat .

Lignum missum in Marath aquas, aquas dulcorauit amaras . Et ad lignum missum in Iordanem, ferrum quod exciderat, enatauit . Hoc est lignum uite in medio paradisi , de quo Sapiens protestatur: »Benedictum  lignum, per quod fit iustitia, salutatio .« Quoniam regnauit a ligno Deus: etenim »correxit orbem terre, qui non commouebitur .« Qui dixerunt: »Morte turpissima condemnemus eum ,« nescierunt sacramenta Dei, neque comprehenderunt, »que sit longitudo et latitudo, sublimitas et profundum .« Crux ergo sanitatem restituit, benedictionem impendit, discernit a perfidis, liberat a periculis: hostes expellit, uictores constituit. Crux mysterium fidei, firmamentum spei, clauis scientie, forma iustitie, magnificentia regum, gloria sacerdotum, inopum sustentatio, pauperum consolatio, cecorum dux, claudorum baculus, spes desperatorum, resurrectio mortuorum. Crux autem et spiritualiter  et materialiter tollitur. Spiritualiter uero duobus modis: per mentis compassionem, et carnis afflictionem. Propter quod dicit Apostolus: »Crucifixerunt membra sua cum uitiis et concupiscentiis ; et iterum: »Mihi mundus crucifixus est, et ego mundo .« Cum enim quisque cruciatur in corde compatiendo proximo, tunc utique crucem tollit cum Apostolo, qui dicebat: »Quis infirmatur, et ego non Infirmor? Quis scandalizatur, et ego non uror? .« Cum uero cruciatur in corpore, affligendo seipsum, tum etiam cum Apostolo crucem tollit, qui ait: »Castigo corpus meum, et in seruitutem redigo: ne forte cum aliis predicauerim, ipse reprobus efficiar .« Materialiter quoque duobus modis crux tollitur, in  signum religionis, et in supplicium passionis. In signum enim religionis quidam religiosi crucem portant, ut ostendant se spiritualiter mancipatos ad obsequium crucifixi: in supplicium, et boni quidam, et mali qui pro iustitia uel offensa suspenduntur in cruces: quemadmodum iuxta crucem Iesu duo latrones crucifixi fuerunt, unus a dextris, et alius a sinistris . Fuerunt autem in cruce Dominica ligna quatuor, stipes erectus, et lignum transuersum, truncus suppositus, et titulus superpositus. Fuerunt et claui quatuor, quibus manus confixe sunt, et pedes affixi sunt, et lancea, qua latus apertum est. Fuit et corona spinea capiti circumposita.

 Hec omnia, fratres, etiam in spirituali cruce spiritualiter possunt assignari. Nam quatuor crucis ligna sunt quatuor mentis uirtutes, fides, spes, perseuerantia, patientia; de quibus inquit Apostolus: »Ut comprehendatis cum omnibus sanctis, que sit longitudo, latitudo, sublimitas et profundum .« Longitudo crucis est perseuerantia, de qua Dominus ait: »Qui perseuerauerit usque in finem, hic saluus erit ;« latitudo crucis est patientia, de qua ueritas ait: »In patientia uestra possidebitis animas uestras ,« profunditas crucis est fides, de qua dicit Apostolus: »Fides est substantia rerum sperandarum, argumentum non apparentium ;« sublimitas crucis est spes, de qua dicit Psalmographus: »In uerbo tuo  supersperaui .« Habuit ergo crux Christi unum lignum erectum in longitudinem, et alterum transuersum in latitudinem. Per illa duo ligna mystice designata, que paupercula mulier Sarephta collegit . Et bene stipes erecta, habuit truncum suppositum et titulum superpositum, quia perseuerantia de fide procedit ad spem, quasi stipes erectus de trunco supposito ad titulum superpositum. Quod intelligens Iob, ait: »Credo quod Redemptor meus uiuit, et in nouissimo die de terra surrecturus sum, et in carne mea uidebo Deum. Quem uisurus sum ego ipse et non alius, et oculi mei conspecturi sunt. Reposita est hec spes mea in sinu meo .« Nisi enim crux habeat fundamentum fidei, et titulum spei profecto supplicium  est solummodo, et non meritum. Quod autem patientia spectet ad crucem, per se satis apparet, eo quod patientes in aduersis tribulationibus sustinent cruciatum; unde Iacobus apostolus ait: »Tribulatio patientiam operatur .« De perseuerantia quoque legitur: »Esto fidelis usque ad mortem, et dabo tibi coronam uite .« Porro secundum Apostolum: »Non coronatur quis, nisi legitime certauerit .« Habet igitur perseuerantia, que coronat et ipsa certamen, ut merito spectet ad crucem.

In his duobus lignis duos pedes et duas manus, quatuor clauis debet configere Christianus. Quatuor claui sunt quatuor principales uirtutes, iustitia, prudentia, fortitudo, temperantia. Pedes sunt mentis  affectus, de quibus Sponsa dicit in Canticis: »Laui pedes meos, quomodo inquinabo eos?«  Et Dominus dicit Apostolis: »Qui lotus est, non indiget nisi ut pedes lauet, sed est mundus totus ;« et iterum: »Excutite puluerem de pedibus uestris .« Sunt igitur duo pedes, duo mentis affectus, metus et appetitus. Precipuus enim mentis affectus aut est in fugiendo quod metuit, aut in eligendo quod appetit. Pes timoris, clauo fortitudinis debet configi, ne timidus propter aduersa succumbat; metus enim dum in Petro clauo fortitudinis confixus non exstitit, ad uocem ancille negauit ; cum autem clauo fortitudinis confixus exstitit, ante reges et presides nomen  Domini predicauit. Sed et ipse timor quidam clauus est, de quo dicit Psalmographus: »Confige timore tuo carnes meas .« At clauus clauo configitur, cum timor fortitudine roboratur; pes appetitus clauo iustitie debet configi, ne cupidus euagetur ad illicita desideria; appetitus enim si confixus non fuerit, tunc caro concupiscit aduersus spiritum, si fuerit confixus, spiritus concupiscit aduersus carnem. Sic itaque Christianus clauos suos debet affigere cruci, ne uel timidus succumbat, uel cupidus euagetur. Lancea uero qua latus est uulnerandum, est caritas, de qua sponsa dicit in Canticis: »uulnerata caritate ego sum.« Latus enim est cordi contiguum, beneficio cuius diligimus: quod ideo uulnerandum est, ut effectus exeat,  non solum ad amicos, sed ad inimicos; iuxta quod Dominus precipit: »Diligite inimicos uestros, benefacite his qui oderunt uos, et orate pro persequentibus et calumniantibus uos .« Corona spinea ipsa quidem est penitentia, circumponenda capiti, id est menti, de qua dicit Psalmista.  »Conuersus sum in erumna mea, dum configitur spina .« Hec corona de tribus spinis complectitur, scilicet contritione, confessione, satisfactione. Prima pungit cor, propter uanam cogitationem; secunda pungit os, propter uanam locutionem; tertia pungit manum, propter iniquam operationem. Prima pungit per dolorem, secunda per pudorem, tertia per laborem. Manus autem sunt opera, de quibus dicit Psalmista: »Benedictus Dominus Deus meus, qui docet manus meas ad prelium .« Et Salomon: »Dedit ei lanam et linum, et operata est consilio manuum suarum . Sunt igitur due manus, duo genera operum: opus uidelicet uoluntatis, et opus necessitatis; quodlibet enim opus est uoluntarium uel  necessarium. Manus operis uoluntarii configi debet clauo prudentie, ne curua faciat opera tenebrarum; cum enim in Saulo clauo prudentie confixa non fuit, Saulus persequebatur Ecclesiam; cum autem in Paulo clauo prudentie confixa fuit, Paulus passus est pro Ecclesia. Manus operis necessarii configi debet clauo temperantie, ne laxa nimis e superflua extendatur. Opera necessaria sunt, dormire, comedere, et similia, que cum modestia temperare debemus ut somnum temperemus orationibus et uigiliis; cibum temperemus eleemosynis et ieiuniis. His enim quasi fortibus armis expugnare preualebimus inimicos. Legimus enim quod, cum pugnaret Isrel aduersus Amalec in deserto,  Moyse orante uincebat, quo desistente, Isrel uincebatur . Legimus etiam quod cum cetere tribus pugnarent aduersus Beniamin pro uuore Leuite, secundo succubuerunt in prelio, donec indicto ieiunio et humiliter celebrato, tribum illam pene penitus deleuerunt . Ceterum non sufficit cuiquam abnegare seipsum, et tollere crucem suam, nisi Christum sequatur. Fuerunt enim quidam philosophi, sunt quidam heretici, qui abnegauerunt seipsos, et graues sustinent cruciatus, sed eis non profuit, nec proficit ad salutem; quia non sequuntur eum qui est »uia, ueritas, et uita ,« uidelicet Iesum Christum, qui passus est pro nobis, relinquens exemplum, ut sequamur uestigia eius: »Qui peccatum non fecit, nec inuentus  est dolus in ore eius .« Nos ergo, fratres, abnegantes impietatem et secularia desideria, crucifigamus membra nostra cum uitiis et concupiscentiis, ut sequendo Christum, ad uitam perueniamus eternam, ipso prestante, qui est super omnia Deus benedictus in secula seculorum. Amen.



SERMO u. IN COMMUNI DE UNO MARTYRE. De duplici corona sanctorum, et de pretiosis lapidibus eorumdem et floribus.


 Posuisti, Domine, super caput eius coronam de lapide pretioso .

 Duplex est corona sanctorum, una, qua coronantur in uia; altera, qua coronantur in patria;  una, que datur ad meritum; et altera, que datur ad premium; una uirtutis et gratie, altera salutis et glorie; una militantium, et altera triumphantium. Corona uirtutis est argentea, quam gratie candor illustrat; corona salutis est aurea, quam glorie splendor illuminat [al. irradiat]. De prima dicit Psalmographus: »Benedices corone anni benignitatis tue , »id est multiplicabis uirtutes in tempore gratie; unde subiungit: »Et campi tui replebuntur ubertate .« De secunda dicit Apostolus: »De reliquo reposita est mihi corona iustitie ,« id est, premium, quod reddetur pro meritis; unde subiungit: »Quam reddet mihi Dominus in illo die, iustus iudex .« Sunt autem tam in gyro quam in summo corone  lapides pretiosi et pulcherrimi flores cum margaritis et gemmis mira uarietate dispositi. Singuli lapides collaterales habent geminos flores, inter quos minores gemme consistant, que margaritis optimis circumdantur. Habet enim corona uirtutis in gyro quatuor principales lapides, id est quatuor uirtutes politicas, iustitiam, fortitudinem, prudentiam, temperantiam; ab anteriori parte iustitiam, a posteriori parte prudentiam, temperantiam a dextris, fortitudinem a sinistris. Congruunt bene loca lapidibus, nam que sunt ante, sunt certa; que sunt retro, sunt dubia: que sunt a dextris, sunt prospera; que sunt a sinistris, sunt aduersa. In certis autem est exercenda iustitia, in dubiis est adhibenda prudentia; in prosperis opus est temperantia, in  aduersis est necessaria fortitudo. Isti sunt digiti quatuor, de quibus iubetur in Exodo: »Facies coronam interrasilem altam quatuor digitis, et super illam coronam aureolam .« Iustitia habet duas coherentes uirtutes, discretionem et rectitudinem; prudentia, uigilantiam et cautelam; temperantia, continentiam et abstinentiam; fortitudo, constantiam et magnanimitatem. Inter hos flores, quatuor minores gemme consistunt, id est quatuor naturales affectus, dolor et gaudium, timor et spes; de quibus legitur:

Hinc metuunt, cupiunt, gaudentque dolentque. 

Iustitia namque dirigit spem, prudentia mitigat  dolorem, temperantia format gaudium, fortitudo confortat timorem. Circa gemmas in gyro, septem margarite resplendent, id est septem dona gratie septiformis, que Isaias enumerat, dicens: »Requiescet super eum spiritus sapientie et intellectus, etc.«  Ceterum in summo corone, tres precipui lapides sunt dispositi, id est tres uirtutes theologice: spes, fides, caritas, super quas timor Domini constituitur, Scriptura dicente: »Qui timetis Dominum, credite illi, et non euacuabitur merces uestra. Qui timetis Deum, diligite illum et illuminabuntur corda uestra .« Habent et lapides isti flores contiguos: fides, sinceritatem et ueritatem; spes, patientiam et perseuerantiam; caritas, benignitatem et largitatem; timor, obedientiam  et reuerentiam. Inter hos flores, tres minores gemme consistunt, id est uires anime naturales, uis rationalis, uis irrascibilis et uis concupiscibilis. Prima discernit inter bonum et malum, secunda abiicit malum, tertia eligit bonum. Fides autem rationabilitatem illuminat, spes irascibilitatem corroborat, caritas concupiscibilitatem informat. Sed et circa gemmas huiusmodi septem margarite refulgent, id est, septem petitiones, que continentur in oratione Dominica, tres pertinentes ad uitam presentem, et tres ad uitam futuram: media uero pertinens ad utramque. Porro corona salutis multo pretiosior est et dignior, quatuor habens in gyro lapides principales, et tres in summo precipuos. Principales in gyro lapides sunt quatuor proprietates  corporis glorificati, claritas et subtilitas, agilitas et impassibilitas, de quibus ueritas ait: »Mensuram bonam et confertam et coagitatam et supereffluentem reddent in sinum uestrum .«---»Fulgebunt enim iusti, et tanquam scintille in arundineto discurrent agiles, et regnabit Dominus illorum in perpetuum ,« et ipsi cum Domino impassibiles. »Absterget enim Deus omnem lacrymam ab oculis sanctorum, etc. . Erit enim in patria iucunditas sine dolore, securitas sine timore, requies sine labore, uita sine morte, dies sine nocte, certe sine forte, fortitudo sine debilitate, rectitudo sine peruersitate, pulchritudo sine deformitate. Has proprietates glorificati corporis in  argumentum future glorificationis etiam in carne mortali Christus ostendit. Claritatem, quando se transfigurauit in monte, et »resplenduit facies eius sicut sol .« Subtilitatem, quando »clauso signaculo uirginali,« tanquam sponsus processit de thalamo suo . Agilitatem, quando supra aquam sicco uestigio pertransiuit . Impassibilitatem, quando corpus et sanguinem suum in cena discipulis tribuit . Precipui lapides in summo, sunt tres proprietates anime glorificate, cognitio, dilectio, delectatio, de quibus cum sapiens premisisset: »Fulgebunt iusti, etc. ,« statim subiunxit: »Qui confidunt in illum, intelligent ueritatem, et fideles in dilectione acquiescent illi: quoniam  donum et pax est electis Dei .« Est enim in sanctis comprehensiua cognitio, per quam cognoscunt, sicut et cogniti sunt. uidentes non per speculum in enigmate, sed facie ad faciem , Trinitatem in unitate, et unitatem in Trinitate: legentes in uerbo uite, »in quo sunt omnes thesauri sapientie et scientie Dei absconditi ,« de qua cognitione ueritas ait: »Hec est uita eterna, ut cognoscant te solum uerum Deum, et quem misisti Iesum Christum .« Ex hac comprehensiua cognitione procedit summa dilectio, per quam sancti diligunt Deum »ex toto corde, ex tota mente, ex tota anima .«---»Ex mente,« id est memoria diligunt Patrem, »tota,« id est sine obliuione; »ex corde,« id est intellectu  diligunt Filium, »toto,« id est sine errore. »Ex anima,« id est uoluntate diligunt Spiritum sanctum; »tota,« id est sine contrarietate. Adeo namque diuine uoluntati per caritatem inherent, ut nichil omnino uelint, nisi quod Deum uelle cognoscunt. Ex hac summa dilectione nascitur ineffabilis delectatio, quam »nec oculus uidit, nec auris audiuit, nec in cor hominis ascendit ;« de qua dicit Psalmista: »Exsultabunt sancti in gloria,  letabuntur in cubilibus suis ;« et rursus: »Ingrediar in locum tabernaculi admirabilis usque ad domum Dei, in uoce exsultationis et confessionis, sonus epulantis .« Ad quam exsultationem et epulas meritis et precibus sancti martyris N. nos perducat Dominus iehsu Christus, qui est super omnia Deus benedictus in secula seculorum. Amen.



SERMO uI. IN COMMUNI MARTYRUM PLURIMORUM. De duplici tribulatione, et a quibus infligatur, et de multis et magnis tribulationibus, quas perpessi sunt sancti martyres: denique de triplici lauacro regenerationis: de triplici stola, et sanguine.


 Isti sunt, qui uenerunt de tribulatione magna et lauerunt stolas suas in sanguine Agni .

Duplex tribulatio, fratres karissimi, legitur in Scripturis: una culparum et uitiorum, altera penarum et tormentorum, aduersitatis una, peruersitatis altera. De prima legitur: »Pauci facti sunt, et uexati sunt a tribulatione malorum et dolore ;« de secunda scriptum est: »Clamauerunt ad Dominum cum tribularentur, et de necessitatibus eorum liberauit eos .« O quam grauis est tribulatio peccatorum, qui semper intra se perferunt »uermem conscientie, qui non moritur, et ignem rationis qui nunquam exstinguitur .«---»Non est impiis gaudere dicit Dominus .« Quia »cum impius uenerit in profundum  uitiorum, contemnit ;« et »per que quis peccat, per hec et torquetur .« Sane superbia inflat, auaritia stimulat, inuidia rodit, ira succendit, angit gula, dissoluit luxuria, ligat mendacium, maculat homicidium: sic et cetera uitiorum portenta: ut que sunt homini oblectamenta peccati, Deo sint instrumenta puniendi. Tribulatio nem istam tres hostes infligunt, mundus, caro, diabolus. Mundus uelut sirena dulcis nauigantes submergit; caro tanquam Dalila blandiens Samsonem circumuenit; diabolus quasi leo seuiens uiatores interimit. De primo ueritas ait: »Si mundus uos odit, scitote, quia me priorem uobis odio habuit ;« de secundo dicit Apostolus: »Caro concupiscit aduersus spiritum ;« de tertio  scriptum est: »Aduersarius uester diabolus tanquam leo rugiens circuit querens quem deuoret .« Isti sunt tres fallaces sophiste, qui miserabiliter paralogizant incautos. Proponit mundus, assumit caro, concludit diabolus; mundus proponit secularia blandimenta, caro assumit illicita desideria, diabolus concludit sempiterna tormenta; mundus ligna ministrat, caro scintillam supponit, diabolus ignem accendit. Primus hostis est contemnendus, secundus comprimendus, tertius expugnandus.  Contra primum precipitur: »Nolite diligere mundum, neque ea que in mundo sunt: qui quidquid in mundo est, aut est concupiscentia carnis, aut concupiscentia oculorum, aut superbia uite ;« Ista sunt ligna que mundus ministrat. Contra secundum precipitur: »Desideria carnis fugite, que militant aduersus animam ;« hec est scintilla, quam caro supponit. Contra tertium quoque precipitur: »Assumite scutum fidei, ut possitis exstinguere ignea tela nequissimi ;« hic est ignis, quem accendit diabolus. Ex hac tribulatione uenerunt gloriosi martyres nostri, »per uiam trium dierum, ut sacrificarent Domino in deserto .« uia prime diei est uitatio prohibitorum, uia secunde diei exsecutio preceptorum,  uia tertie diei est supererogatio consiliorum . Per primam uiam percurritur illud mandatum: »Quod tibi non uis fieri, alteri ne feceris ;« per secundam uiam percurritur illud preceptum: »Quecunque uultis ut faciant uobis homines, et uos facite illis ;« per tertiam uiam percurritur illud consilium: »Si uis perfectus esse, uade, et uende omnia que habes, et da pauperibus .« De his legitur: »In mandatis tuis exercebor, et considerabo uias tuas .« Sed in ipsa uita multas et magnas tribulationes perpessi sunt; sane tribulati sunt corde, tribulati sunt ore, tribulati sunt opere. Tribulati sunt corde per tristitias et dolores, tribulati  sunt ore per contumelias et terrores, tribulati sunt opere, per angustias et labores. Per dolores contritionis, et tristitias compassionis; per terrores comminationis, et contumelias irrisionis; per labores afflictionis et angustias passionis. De tribulationibus cordis dicit Psalmista: »Sacrificium Deo spiritus contribulatus, cor contritum et humiliatum Deus non spernit ;« et Apostolus ait: »Quis infirmatur, et ego non infirmor? quis scandalizatur, et ego non uror? « De tribulationibus oris ait Dominus per prophetam: »Contumelias  et terrores passus sum ab eis, et Dominus mecum est tanquam bellator fortis ;« et alibi: »Omnes qui uidebant me, aspernabantur me: locuti sunt labiis et mouerunt caput .« De tribulationibus operis in persona martyrum dicit Psalmista: »Propter te morte afficimur tota die, estimati sumus sicut oues occisionis ;« et iterum: »Transiuimus per ignem et aquam, et induxisti nos in refrigerium .« Sancti namque dum in hac ualle lacrymarum peregrinantur a Domino, multis modis et diuersis personis, pluribus locis et uariis temporibus tribulantur. Diuersitates modorum et locorum satis expresse designat Apostolus dicens: »Sancti ludibria et uerbera experti, insuper et uincula et carceres: lapidati  sunt, secti sunt, tentati sunt, in occisione gladii mortui sunt, circumierunt in melotis, in pellibus caprinis, egentes, angustiati, afflicti, quibus dignus non erat mundus. In solitudinibus errantes, in montibus et in speluncis et in cauernis terre .« Ac si diceret: Tot et tantis et tam diuersis modis afflicti sunt, non solum in ciuitatibus, sed etiam in solitudinibus: non solum in campis, sed etiam in montibus: non solum in domibus, sed etiam in speluncis: non solum in custodiis, sed etiam in cauernis terre: perpessi sunt autem tribulationes huius mundi a bestiis, ab hominibus, a demonibus. Tribulati enim sunt a bestiis, dicente Psalmista: »Posuerunt mortalia sanctorum tuorum, etc., bestiis terre .« Tribulati sunt ab hominibus,  iuxta quod legitur: »Dum insurgerent homines in nos, forsitan uiuos deglutissent nos .« Tribulati sunt a demonibus, Apostolo attestante: »Non est nobis colluctatio aduersus carnem et sanguinem, sed aduersus spiritualia nequitie in celestibus .« Tribulantur autem non solum ab alienis, sed etiam a parentibus, et cognatis: non solum ab extraneis, sed etiam a domesticis: non solum ab inimicis, sed etiam ab amicis. Probat hoc ueritas dicens: »Trademini a parentibus et cognatis et amicis, et morte afficient ex uobis .« Porro, tribulati sunt ante legem, sub lege, post legem; ante legem tribulati sunt patriarche, sub lege prophete, post legem apostoli,  nec non et martyres. Hinc enim ueritas ait: »Ecce ego mitto ad uos prophetas, sacerdotes et scribas, et ex illis occidetis et flagellabitis et crucifigetis, ut ueniat super uos omnis sanguis iustus, qui effusus est a sanguine Abel iusti, usque ad sanguinem Zacarie, filii Barachie, quem occidistis inter templum et altare .« Ante legem Abel, sub lege Zacariam, post legem, id est tempore gratie prophetas, et sacerdotes et scribas. Inde lamentatur Ecclesia dicens: »Sepe expugnauerunt me a iuuentute mea, etenim non potuerunt mihi: supra dorsum meum fabricauerunt peccatores,« etc.  Imitemur ergo, fratres, in illis uirtutes cordis et operis, et detestemur in nobis fragilitatem mentis et carnis. Illi tolerauerunt pro Christo [al.  peccato] frigus et nuditatem: nos autem uestimur duplicibus et induimur pretiosis; illi tolerauerunt pro Christo famem et sitim: nos autem diuersis ferculis uescimur, et delicatis cibariis epulamur; illi tolerauerunt pro Christo uigilias et labores: nos autem amplis horis quiescimus, et longis soporibus dormitamus; illi tolerauerunt pro Christo angustias et dolores: nos uero gaudiis mundi fruimur, et carnis illecebris delectamur. Heu me! quid dicam ego miser aut faciam, cum uenerit ille districtissimus Iudex, qui »reddet unicuique secundum opera sua?«  Terribilis est locus iste; nam »si iustus uix saluabitur, impius et peccator ubi parebunt?« ---»Multe sunt ergo tribulationes iustorum, et de omnibus his liberabit eos  Dominus .« Isti sunt ergo qui uenerunt ex magna tribulatione, et lauerunt stolas suas in sanguine Agni. Triplex est lauacrum iustificationis, in lacrymis regenerationis, in aqua redemptionis, et in sanguine passionis. De primo dicit Psalmista: »Lauabo per singulas noctes lectum meum, lacrymis meis stratum meum rigabo :« de secundo ueritas dicit: »Nisi quis renatus fuerit ex aqua et Spiritu sancto, non intrabit in regnum celorum ;« de tertio testatur Ioannes: »Lauit nos a peccatis nostris in sanguine suo .« Sic et triplex est stola, prima innocentie, secunda gratie, tertia uero glorie. De prima dicit pater ad seruos suos: »Cito proferte stolam primam, et induite illum,« etc.  Qui dixit primam, significauit  secundam; nam primum dicitur respectu secundi. De tertio uero legitur: »Amauit eum Dominus et ornauit eum, stola glorie induit eum .« Hec triplex stola lauatur in illo triplici lauacro, sed potius ille lauatur, qui stolis induitur; quelibet tamen stola lauatur in sanguine Agni. Sed est sanguis culpe, sanguis pene, et sanguis uenie. De primo sanguine legitur: »Sanguis sanguinem tetigit .« Ab hoc sanguine petit liberari Psalmista, cum ait: »Libera me de sanguinibus, Deus, Deus salutis mee .« De secundo sanguine legitur: »Effuderunt sanguinem sanctorum tuorum in circuitu Ierusalem .« Pro sanguine isto postulat uindicari chorus martyrum  dicens: »uindica sanguinem nostrum qui effusus est, Deus noster .« De tertio sanguine legitur: »Hic est sanguis Noui Testamenti, qui pro multis effundetur in remissionem peccatorum .« Per hunc sanguinem redemptum est genus humanum; quia »redempti sumus non corruptibilibus auro et argento, sed pretioso sanguine Agni immaculati .« Primum sanguinem instillat draco malignus per prauam suggestionem, secundum sanguinem elicit canis impius per seuam afflictionem, tertium sanguinem effundit Agnus purissimus propter nimiam dilectionem. Sic enim dilexit nos, ut sanguinem suum pro nobis effunderet. »Maiorem caritatem nemo habet, etc. .«---»Quid ergo retribuam Domino pro omnibus que  retribuit mihi. Calicem salutaris accipiam, et nomen Domini inuocabo .« Sic retribuerunt ei martyres nostri, qui uenerunt ex tribulatione magna, et lauerunt stolas suas in sanguine Agni. Non agni gregis, non agni legis, nec agni iugis, sed Agni regis, qui tollit peccata mundi. De quo dicitur: Emitte Agnum, Domine, dominatorem terre, de petra deserti ad montem filie Sion . Agnum gregis immolauit Samuel in Masphat, petens dari de celo fulgura, nubes et tonitrua, et liberauit Dominus Ierusalem in die illa manu Philisthiim . Agnum legis immolauerunt filii Isrel in finibus Ramesse, linientes sanguine postes et superliminaria,  et liberauit Dominus ab exterminatore primogenita eorum in nocte illa . Agnus iugis immolabatur a sacerdotibus mane et uespere, »in odorem suauissimum Domino .« Isti sunt qui uenerunt de magna tribulatione, et lauerunt stolas suas in sanguine Agni. Quia uero »quecunque scripta sunt, ad nostram doctrinam scripta sunt ,« et nos exemplo sanctorum martyrum lauemus stolas nostras, id est opera nostra in sanguine Agni, hoc est in fide passionis Christi; ipso misericorditer concedente, qui est Deus benedictus in secula seculorum. Amen.



SERMO uII. IN COMMUNI MARTYRUM PLURIMORUM. De diuersis fornacibus bonorum et malorum, et instrumentis earum: et quomodo in fornace patientie sancti martyres probati sunt.


 Tanquam aurum in fornace probauit electos Dominus .

Diuersas nobis fornaces Scriptura sacra distinguit: unam bonorum, in qua iusti purgantur, alteram uero malorum, in qua reprobi cruciantur. De prima legitur: »uasa figuli probat fornax ;« de secunda scribitur: »Ascendit fumus putei sicut fumus fornacis magne .« uerum utraque fornax est duplex: una mentis interior, altera carnis exterior. Fornax enim beatorum interior est afflictio penitentie, per quam penitentes purgantur ab iniquitate; eorundem fornax exterior est tribulatio patientie, per quam patientes in caritate probantur; in ista probatur aurum, in illa purgatur argentum. Malorum autem  fornax interior est uermis conscientie, per quem impii spiritualiter torquentur ex culpa; eorumdem fornax exterior est ignis gehenne, per quem reprobi corporaliter cruciantur in pena; in ista ferrum comburitur, in illa plumbum exuritur. Sunt autem materialiter in materiali fornace, follis, ignis et carbo: forceps et aspersorium: que possunt in spirituali fornace spiritualiter assignari. In fornace siquidem penitentie, follis spirans est timor considerationis, ignis ardens est dolor compunctionis, carbo rubens est pudor confessionis, forceps astringens est labor satisfactionis, aspersorium stillans est amor iustificationis; considerat enim penitens in timore, compungitur in dolore, confitetur in rubore,  satisfacit cum labore, iustificatur ex amore. Notandus est tamen ordo iustificationis huiusmodi: Procedit timor et introducit amorem, succedit amor et inducit dolorem, accedit dolor et producit pudorem, procedit pudor et adducit laborem. Timet enim peccator ex consideratione iudicii, sciens iudicem potentissimum, sapientissimum et iustissimum.  Potentissimum quidem, quia »dixit, et facta sunt: mandauit, et creata sunt :« qui uocat stellas, et dicunt: »Adsumus ;«---»qui facit angelos suos spiritus, et ministros suos ignem urentem .« Cuius uoluntati nichil omnino resistit , cui nullum uerbum est impossibile , cui uenti et mare obediunt , cui flectitur »omne genu, celestium, terrestrium et infernorum .« Sapientissimum autem, quia »oculis eius omnia nuda sunt et aperta :« qui scrutatur renes et corda , qui »pluuie guttas et arenam maris dinumerat :« Deus scientiarum, Dominus prescius omnium, et conscius singulorum, omnia nouit, omnia penetrat occultus occultorum omnium explorator. »Et  erit, inquit, in die illa ego scrutabor Ierusalem in lucernis .« Iustissimum uero, quia Deus iudex iustus, fortis et longanimis, iustus et metuendus super omnes deos , requirens sua usque ad nouissimum quadrantem : qui nec pretio, nec amore uel odio declinat a semita rectitudinis: sed uia regia semper incedens, nullum malum deserit impunitum, nullum bonum irremuneratum relinquit. »Iudicabit enim orbem terre in equitate ;« et »quis stabit ad uidendum eum?«  Beati qui in illo iudicio iudicaturi presentabuntur, non iudicandi. »Horrendum est enim nimis incidere in manus Dei uiuentis .« Propterea clamabat propheta  Dauid: »Ne intres in iudicium cum seruo tuo, Domine; quia non iustificabitur in conspectu tuo omnis uiuens .« Si iustus uix saluabitur, impius et peccator ubi parebunt? Hec et his similia peccator considerans, quanto timore pietatis turbatur, quanto tremore concutitur, sciens iudicem potentissimum, quem non potest effugere,  dicente propheta: »Si ascendero in celum tu illic es, si descendero ad infernum ades .« Sapientissimum, quem non potest latere, dicente Propheta: »Sedit uetustus dierum, et libri coram illo aperti sunt .« Iustissimum, quem non potest corrumpere, dicente Propheta: »Reddet unicuique secundum opera sua .« Quis autem non timeat illud examen, in quo idem erit accusator et testis, et aduocatus et iudex. Dicet his, qui a sinistris eius existent: »Discedite a me, maledicti, in ignem eternum, qui paratus est diabolo et angelis eius. Esuriui enim, et non dedisti mihi manducare: sitiui, et non dedistis mihi bibere. Quando enim uni ex minimis meis non fecistis, nec mihi fecistis .« Spirat ad hec follis  timoris, et in fornace penitentis ignem doloris accendit, secundum illud propheticum: »A timore tuo, Domine, concepimus, et peperimus spiritum salutis .«---»Secundum multitudinem dolorum meorum in corde meo, consolationes tue, Domine, letificauerunt animam meam .« Dolet enim penitens, suspirat et ingemiscit, non solum quia malum commisit, uerum etiam quia bonum omisit: non solum quia damnationem promeruit, uerum etiam quia glorificationem demeruit. »Offendens enim in uno, factus est omnium reus .«---»Finis enim precepti caritas est, de corde puro et conscientia bona et fide non ficta .« Qui ergo contra caritatem offendit, nullum preceptum adimplet. Sciat autem se culpabiliter  durum, et dure culpabilem, qui corporalem amici sui mortem deflet: spiritualem uero anime sue mortem, que caritate exstincta statim ipsam opprimit, non deflet. Doleat igitur, ingemiscat et fleat: quia »sacrificium Deo spiritus contribulatus, cor contritum et humiliatum Deus non spernit .« Clamet frequenter et dicat: »Miserere mei Deus secundum magnam misericordiam tuam: et secundum multitudinem miserationum tuarum dele iniquitatem meam .«---»Domine, propitius esto mihi peccatori ;« peccaui super numerum arene maris, sed secundum magnam misericordiam tuam memor esto mei, Deus: »quoniam ego in flagella paratus sum, et dolor meus  ante me est semper .«

Iam ignis doloris in fornace penitentis exardens, carbones confessionis inflammat. Rubor carbonis, est pudor confessionis, de quo legitur: »Lauant delictum lachryme, quod ore pudor est confiteri.« Cum quanto putatis rubore coram altero confitetur, quod quisque absque magno pudore nec intra se meditatur, sed amplius debuit erubescere coram Deo cuncta cernente, nefandas turpitudiues exercere, quam coram homine quodam audiente peractas turpitudines reuelare. uerendum est autem atque cauendum, ne pudoris confusio puritatem confessionis impediat; debet enim peccator omnem omnino peccati circumstantiam confiteri, secundum quod magis peccauit in loco, in tempore, in numero, in persona:  secundum etatem, secundum scientiam, secundum gradum, secundum ordinem: si facile, si frequenter, si manifeste, si perseueranter. Hec omnia crimen exaggerant, et ideo debet singula confiteri, ne uel delictum alleuiet, uel peccatum excuset; pudor enim confessionis pars est non modica satisfactionis, quam inimicis suis optabat ex caritate Propheta, cum diceret: »Erubescant, et conturbentur uehementer omnes inimici mei, conuertantur et erubescant ualde uelociter .« Erubescant in confessione, conturbentur in contritione, conuertantur in satisfactione. Sic in fornace penitentie carbonibus inflammatis aspersorium amoris instillat, quo uehementius ignis doloris accenditur et argentum celestis imaginis, que fuerat  corrupta peccato, dilectionis uirtute purgatur, iuxta quod ueritas ait: »Dimissa sunt ei peccata multa, quoniam dilexit multum .«---»Charitas enim operit multitudinem peccatorum .« Amor mundi peccatum immittit, sed amor Dei peccatum dimittit. Cupiditas inflammat ad culpam, sed caritas ascendit ad ueniam. Hoc aspersorio desiderabat aspergi Propheta, cum diceret: »Asperges me, Domine, hyssopo et mundabor: lauabis me, et super niuem dealbabor .« Tandem forceps est adhibendus satisfactionis, qui de fornace penitentie scorias peccatorum emundet. Forceps duobus brachiis iungitur, et satisfactio duabus partibus continetur. Una, qua culpam uitamus, et altera,  qua penitentiam perficimus. De prima ueritas ait: »uade, et amplius noli peccare .« Irrisor enim est et non penitens, qui adhuc agit quod penitet. Canis reuersus ad uomitum, et penitentes ad peccatum . De secunda dicit Ioannes: »Facite uobis dignos fructus penitentie .« Qui precipue sunt oratio, ieiunium, et eleemosyna; tres enim offendit peccatum, Deum, nosipsos, et proximum; tres satisfactione placantur, ut oratio dirigatur ad Deum, ieiunium feratur in nos, eleemosyna distribuatur ad proximum. In hac prima fornace martyres suos Dominus sicut argentum purgauit, secundum quod ipsi clamant in Psalmo, dicentes: »Probasti nos Deus, igne nos examinasti, sicut examinatur argentum .« Ceterum  in fornace patientie follis spirans, est terror comminationis; ignis ardens, est feruor persecutionis; carbo rubens, est cruor passionis; forceps astringens, est horror afflictionis; aspersorium stillans, est uigor protectionis. Comminabantur enim crudeles tyranni sanctis martyribus omnia genera tormentorum, nisi Christum desererent et idolis adhererent: putantes eos per tormenta terrere, quos non poterant per blandimenta mollire. Sed ipsi precepta Christi seruantes, minas principum contempserunt, iuxta quod de beatis apostolis legitur, quia cum uerbum Dei fiducialiter predicarent, comminati sunt eis principes sacerdotum, denuntiantes, ne deinceps in hoc nomine loquerentur. Sed induti uirtute Spiritus sancti ex  alto, fiducialius responderunt: »Obedire oportet Deo magis quam hominibus ;« quod ipsa ueritas testatur: »Nolite, inquit, timere eos, qui corpus occidunt, etc. « uehementer itaque follis comminationis spirabat, sed comminatione contempta persecutionis ignem uehementius accendebat. De quo martyres gloriantur: »Transiuimus, inquiunt, per ignem et aquam, et induxisti nos in refrigerium .«---»Sancti namque ludibria et uerbera experti, insuper et uincula et carceres: lapidati sunt, secti sunt, tentati sunt, in occisione gladio mortui sunt. Circuierunt in melotis et in pellibus caprinis, egentes, angustiati, afflicti, quibus dignus non erat mundus: in solitudinibus errantes, et in montibus, et in speluncis, et  cauernis terre .« Quia uero flamma persecutionis ignem caritatis non poterat in martyribus superare: »(Fortis enim est ut mors dilectio ,« et »aque multe non possunt exstinguere caritatem :« ipsa persecutio uehementius exardescens sanctorum cruorem diuersis tormentis effudit, secundum quod scriptum est: »Effuderunt sanguinem sanctorum in circuitu Ierusalem, et non erat qui sepeliret .«---»Hi sunt qui uenerunt de tribulatione magna, et lauerunt stolas suas in sanguine Agni .« Ut autem passio fieret gloriosa, necessarius erat forceps astringens, id est horror afflictionis, qui martyrium effecit gloriosum. Sensus enim carnis non appetit, nisi quod carnis appetitum delectat: inde contingit  eis morte mereri, quia non delectabat martyres mori. »Spiritus quidem promptus est, caro autem infirma « Probat hoc ueritas, que circa passionem dicebat apostolis: »Tristis est anima mea usque ad mortem .«---»Cepit enim iehsu pauere et tedere: cepit contristari et mestus esse .« Hinc etiam post passionem suam Petro apostolo dixit: »Cum senueris, extendes manus tuas, et alius te cinget, et ducet te quo tu non uis .« Ne uero martyres horrore passionis deficerent, diuine protectionis eis aspersorium instillauit, protegens eos atque confortans, secundum quod scriptum est: »Protexisti me Deus a conuentu malignantium, et a multitudine operantium  iniquitatem .« Succumberet enim humana fragilitas, nisi diuina protegeret pietas; hinc enim uox illa clamabat ad Deum: »Custodi me, Domine, ut pupillam oculi, sub umbra alarum tuarum protege me, a facie impiorum qui me afflixerunt .« In hac secunda fornace martyres suos Dominus sicut aurum probauit, ut probatio fidei multo pretiosior auro, quod per ignem probatur »inueniretur in laudem et gloriam et honorem .«---»O quam magna multitudo dulcedinis, quam abscondit Dominus timentibus se : nec oculus uidit, nec auris audiuit, nec in cor hominis ascendit .«---»Gaudete, inquit, exsultate: quia merces uestra copiosa est in celis .«---Iusti namque in perpetuum  uiuent, et apud Dominum est merces eorum, et cogitatio eorum apud Altissimum. Ideo »accipient regnum decoris, et diadema speciei de manu Dei .«---»Fulgebunt iusti sicut sol in regno Patris eorum .« Fulgebunt, et tanquam scintille in arundineto discurrent. Iudicabunt nationes, et dominabuntur populis: et regnabit Dominus illorum in perpetuum. Reprobi uero mittentur »in caminum ignis ardentis ,« ut in fornace conscientie torqueantur interius, et in fornace gehenne crucientur exterius. Possunt autem in hac interiori fornace singula fornacis instrumenta describi. Follis enim est conturbans memoria, ignis est crucians conscientia, carbo est insufficiens penitentia, forceps est torquens angustia, aspersorium est obtenebrans  ignorantia. Conturbabit enim reprobos memoria peccatorum, secundum quod legitur: »uenient in cogitationem peccatorum suorum timide, et transducet illos ex transuerso iniquitas eorum ,« ut cum maxima turbatione recogitent, que cum maxima delectatione gesserunt. Cruciabit impios conscientia delictorum, iuxta quod scriptum est: »uermis eorum non morietur, et ignis eorum non exstinguetur ,« ut stimulus conscientie pungat ad penam, quos aculeus nequitie stimulauit ad culpam. Penitebunt damnati, sed inutiliter, secundum quod legitur: »Dicent inter se penitentiam agentes: Errauimus a uia ueritatis, et iustitie lumen non illuxit nobis. Quid profuit nobis superbia, et iactantia diuitiarum  quid contulit nobis? Transierunt hec omnia sicut umbra, nos autem in malignitate nostra consumpti sumus .« Sic enim eis sua displicebit iniquitas, ut nulla placeat eis equitas. Torquebit peccatores angustia, iuxta quod scriptum: »uidentes turbabuntur timore horribili, gementes pre angustia spiritus, et dicentes: Nos insensati uitam sanctorum estimabamus insaniam: ecce quo modo computati sunt inter filios Dei, et inter sanctos sors illorum est .« Obtenebrabit miseros ignorantia, secundum quod legitur: »Tollatur impius, ne uideat gloriam Dei.« uix enim aut raro aut nunquam damnati erigent animum ad cogitandum de Deo: sed illuc dirigent impetum cogitationis, ubi  sentient uim doloris. In hac fornace plumbum exuritur, illud uidelicet, super cuius talentum sedet impietas.

In gehennalibus autem suppliciis tria sunt precipue preuidenda, obscuritas, acerbitas, diuturnitas. Obscuritas tenebrarum, acerbitas penarum, diuturnitas miseriarum; de quibus Dominus inquit in Euangelio: »Ligatis manibus et pedibus, proiicite eum in tenebras exteriores, ubi erit fletus et stridor dentium ;«---»ubi erit uermis, qui non moritur: et ignis, qui non exstinguitur .«---»Dimitte, dicit Iob, ut plangam paululum dolorem meum, antequam uadam ad terram tenebrosam, et opertam mortis caligine, terram miserie et tenebrarum, ubi umbra mortis et  nullus ordo, sed sempiternus horror inhabitat .« Timidis, ait Dominus, et incredulis, et exsecratis, et homicidis, et fornicatoribus, et ueneficis, idololatris, et mendacibus, »pars illorum erit in stagno ardenti igne et sulphure .« In quo cruciabuntur die ac nocte in secula seculorum. »Mortuo enim homine impio, nulla spes erit de eo .« Tunc uiuent morti, quia uite  sunt mortui: »querent mortem, et non inuenient ;« quia uitam habuerunt et contempserunt. Ab his ergo malorum suppliciis nos eripiat, et ad illa sanctorum gaudia nos perducat meritis et precibus beatorum martyrum, Dominus iehsu Christus, qui est super omnia Deus benedictus in secula seculorum. Amen.



SERMO uIII. IN FESTO PLURIMORUM MARTYRUM  .


 Non sunt condigne passiones huius temporis ad futuram gloriam que reuelabitur in nobis .

uas electionis et doctor gentium reprehendit et arguit eos in hoc loco qui delicate credunt in Christum, uolentes quidem gloriam in celo habere cum Christo, sed nolentes passiones in terra sustinere pro Christo. Non sic, non sic, sed si uoluerimus conregnare, oportet et compati. Nam si socii passionum sumus, et resurrectionis erimus ; quia »non coronabitur quis, nisi legitime certauerit .« Et ubi maior lucta, ibi maior corona. »Arcta enim est uia que ducit ad uitam ;« unde Psalmista dicebat: »Propter uerba labiorum tuorum ego sustinui uias duras  .« Si enim nec uinitor fructum uinee, nec agricola fructum agri potest percipere sine studio et labore, quanto minus quis potest sine labore ac studio percipere regnum Dei; quod quidem non otiosis sed studiosis conceditur, teste ueritate que dicit: »Regnum celorum uim patitur, et uiolenti rapiunt illud .« Ne uero quis dicat idcirco se nolle passiones huius temporis tolerare quia graues sunt et prolixe ac parum utiles, occurrit Apostolus dicens, quia, non sunt condigne passiones huius temporis ad futuram gloriam que reuelabitur in nobis. Ac si diceret manifestius: Non sunt prolixe quia passiones sunt temporis, uidelicet temporales, que diu permanere non possunt. Nam omne temporale breui concluditur tempore, teste  Salomone qui ait: Nihil permanere sub sole . Unde Psalmista: Mille anni ante oculos tuos tanquam dies hesterna que preteriit ; et Petrus apostolus: Ante Deum mille anni sicut dies unus ; sicut etiam apud centenarium qui cum moritur, quantumlibet uixerit, uix unum diem reputat se uixisse. Futura quippe nascuntur, presentia moriuntur, et quidquid est preteritum, totum est mortuum.

Neque sunt graues, quia passiones sunt temporis huius; ad differentiam quippe illarum que future  sunt tempore Antichristi, de quo Dominus ait: »Erit tunc tribulatio magna, qualis non fuit ab initio mundi usque modo, neque fiet; et nisi breuiati fuissent dies illi, non fieret salua omnis caro; sed propter electos breuiabuntur .« Aut enim passiones sunt graues, et cito consummantur; aut leues, et facile perferuntur. Licet igitur omnes omnino passiones quantumlibet graues, non sint condigne ad futuram gloriam que reuelabitur in nobis, passiones tamen huius temporis longe minus, cum illarum respectu sint leues, que future sunt tempore Antichristi. Nec sunt inutiles quia non sunt condigne ad futuram gloriam, etc. Sane non sunt condigne quantum ad tempus, quia passiones iste sunt transitorie, illa  uero gloria est perpetua; unde Petrus apostolus ait: »Deus omnis glorie qui uocauit nos in eternam suam gloriam in Christo Iesu modicum passos, ipse perficiet, conseruabit solidabitque .« Nam »id quod est momentaneum et leue tribulationis, ultra modum in sublimitate ingens pondus glorie operatur.« Quantum enim distat inter carnem et spiritum, quantum inter celum et terram, tantum imo potius longe magis inter transitorium et perpetuum, inter eternum et temporale.

Nec sunt condigne quantum ad locum, quia passiones iste tolerantur in terra, illa uero gloria confertur in celo. »Terra« uero postquam eiecti fuimus a patria »germinat nobis spinas et tribulos ,« in qua »peregrinamur a Domino « tanquam exsules in conualle miseriarum et lacrymarum. »Incola, inquit, sum ego in terra ,« et peregrinus sicut omnes patres mei; unde Iacob: »Dies peregrinationis mee parui et mali non peruenerunt usque ad dies patrum meorum, quibus peregrinati sunt .« Ideoque beatus Petrus admonet dicens: »Obsecro uos tanquam aduenas et peregrinos abstinere uos a carnalibus desideriis que militant aduersus animam .« Quis autem in exsilio constitutus non  libenter ad patriam reuertatur? aut quis in carcere positus non desideret liberari? Audi Paulum cum fletu clamantem: »Infelix ego homo! quis me liberabit de corpore mortis huius? « Et Dauid cum lacrymis postulantem: »Educ de carcere animam meam ad confitendum nomini tuo, Domine .« Nos ergo qui desideramus in seculo conuersari, et in carne manere, procul dubio ex hac parte sensum amisimus, et perdidimus rationem, tanquam si peregrini desiderent degere in exsilio, et uincti uelint in carcere detineri. Non sic non sic Apostolus, qui dicebat: »Cupio dissolui et esse cum Christo ,« uolens ab exsilio ad patriam remeare. Non sunt ergo condigne passiones que tolerantur in hoc peregrinationis exsilio ad  futuram gloriam que reuelabitur in illo beatitudinis regno.

Sed neque passiones iste sunt condigne quantum ad pretium, quia Deus incomparabiliter magis remunerat quam aliquis mereatur. Nam ut ipsa ueritas ait: »Qui reliquerit domum aut agrum propter nomen meum,« ut uidelicet paupertatem pati uelit pro me, »centuplum accipiet et uitam eternam possidebit .« Non ergo uos tedeat neque grauet, passiones sustinere pro Christo, sed eas potius equanimiter et hilariter toleretis; quia non sunt condigne passiones huius temporis, etc. Audi quoque Petrum dicentem: »Communicantes Christi passionibus gaudete, ut et reuelatione glorie eius  gaudeatis .«---»Christus enim passus est pro nobis, uobis relinquens exemplum ut sequamini uestigia eius ;« qui de se ipso dicebat: »Oportebat pati Christum ,« et sic intrare in gloriam suam. Sola Christi passio fuit ex toto condigna, cetere autem passiones non sunt condigne; quedam tamen sunt digne, alie uero prorsus indigne. Passio quippe Christi condigna fuit ad gloriam quam meruit non solum sibi sed nobis, quia cum Christus sit uerus Deus et uerus homo, tantum tamen ipse Deus ad passionem descendit quantum ipse homo ad glorificationem ascendit. Nam qui descendit, idem est qui ascendit. Audi Apostolum hoc sentientem et asserentem de ipso: »Cum in forma, inquit, Dei esset, non rapinam  arbitratus est esse se equalem Deo; exinaniuit se, formam serui accipiens, in similitudinem hominum factus, obediens usque ad mortem, mortem autem crucis .« Ecce quantum descendit, uidelicet ab equalitate Patris usque ad mortem crucis. »Propter quod et Deus exaltauit illum, et dedit illi nomen quod est super omne nomen, etc., et omnis lingua confiteatur, quia Dominus iehsu Christus in gloria est Dei Patris .« Ecce quantum ascendit, uidelicet a morte crucis usque ad gloriam Dei Patris.

Cetere autem passiones non sunt condigne, quia minima gloria que habetur in patria, maior est quantalibet pena que sustinetur in uia.

Propter quod ueritas ait: »Qui minor est in regno  celorum, maior est Ioanne Baptista ,« quia minimum premium comprehensionis est maius quantolibet merito uiatoris. Quedam tamen passiones sunt digne, ut ille de quibus ueritas ait: »Beati qui persecutionem patiuntur propter iustitiam, quoniam ipsorum est regnum celorum .« Itemque: »Beatus uir qui suffert tentationem, quoniam cum probatus fuerit accipiet coronam uite, quam repromisit Deus diligentibus se .« Alie uero passiones sunt prorsus indigne ad gloriam obtinendam, ut ille quas malefactores pro suis sceleribus patiuntur, de quibus Petrus apostolus ait: »Nemo uestrum patiatur quasi homicida, aut fur, aut maledictus, aut alienorum appetitor; si autem ut Christianus, non erubescat,  glorificet autem Deum in isto nomine .« Unde »ibant apostoli gaudentes a conspectu concilii, quoniam digni habiti sunt pro nomine Iesu contumeliam pati .« Non igitur tristemini sed letemini, non doleatis sed gaudeatis, si passiones pro Domino sustinetis, iuxta quod admonet Iacobus apostolus dicens: »Omne gaudium estimate, fratres mei, cum in tentationes uarias incideritis ;« quod ad exteriores tentationes, que pene sunt, non autem ad interiores, que culpe sunt, sano debet intellectu referri. Oportet igitur nos tolerare pro Christo passionem cordis, oris, et operis, uidelicet dolores et contumelias et terrores, angustias et labores, famem et sitim, frigus  et nuditatem, et si necesse fuerit persecutionem ad mortem. Tristemur ergo et doleamus non solum pro peruersitate uel peruersitatibus nostris, uerum etiam pro aduersitatibus alienis, eius exemplo qui dicebat: »Quis infirmatur, et ego non infirmor? Quis scandalizatur, et ego non uror?«  Ossa mea sicut in frixorio confrixa sunt. Sicut enim piscis in sartagine frigitur, siue uoluatur in unam partem, siue uoluatur in aliam; sic et anima in conscientia debet affligi siue cogitet aliena peccata, siue recogitet sua.

Illud autem tanquam immane flagitium penitus est uitandum, de malo uidelicet gloriari; nam »qui gloriatur in malitia, ipse profecto potens est in iniquitate ;« cum maius piaculum sit gloriari  de malo, quam agere malum. Unde Scriptura exagerando peccatum, de quibusdam loquitur dicens: »Letantur cum male fecerint, et exsultant in uerbis pessimis .« Et iterum: »Predicauerunt peccata sua sicut Sodoma .« uos ergo, fratres, non debetis gaudere sed dolere de malo, non gloriari sed contristari, quoniam huiusmodi dolor in gaudium conuertetur, Domino promittente: »Beati qui fletis, quia ridebitis ;« itemque: »Beati qui lugent, quoniam ipsi consolabuntur .« Et quidem si letari uelimus, letandi materiam non habemus, quia corrupta est terra et iniquitate repleta; »Superabundauit iniquitas, et refrigescet caritas multorum .« »Multa est malitia hominum super terram, et cuncta  cogitatio cordis ad malum intenta .« Itaque »liquefacta est terra, et omnes habitantes in ea .« Undique angustie sunt ac ubique dolores. Toleretis itaque pro Christo contumelias et terrores, quia »beati eritis cum uos oderint homines et maledixerint uobis, et dixerint omne malum aduersus uos mentientes .« Nam si exprobramini in nomine Christi, beati eritis, dummodo cum accipietis contumeliam uel detractionem audietis, non subito exardescatis in improperia, nec prorumpatis protinus ad uindictam, quoniam »in patientia uestra possidebitis animas uestras .« Certe nunquam potestis melius confundere aduersarios, quam si percutientibus uos in unam maxillam, alteram prebeatis ; eius exemplo  »qui cum malediceretur, non maledicebat; cum pateretur, non comminabatur .« Si sic biberitis mortiferum, non uobis nocebit; melius enim perferendo iniuriam, quam inferendo uincetis, secundum illud quod legitur: Contumelias et terrores passus sum ab eis, et »Dominus mecum est tanquam bellator fortis .« O quantum mens illa sibi congaudet que potuit equanimiter iniuriam sustinere, quantumque furor ille confunditur, qui sine commotione alterius iniuriam perpetrauit! Sicut nimirum ars deluditur arte, cum non ad hoc iste intulerit iniuriam, ut ab isto minime turbaretur, sed ut illum ualde turbaret, et ille sic pertulit iniuriam, ut ab isto minime turbaretur, sicque factus est de turbatore turbatus. Angustias enim et labores non  trepidetis sustinere pro Christo, quoniam ipse fidelibus suis ait: »uenite ad me omnes qui laboratis et onerati estis, et ego reficiam uos .«

Quid ergo, fratres, quid de nobis ipsis dicemus? Qui cum deberemus sustinere pro Christo frigus et nuditatem, uestimentis duplicibus induimur et pretiosis; cum deberemus pro Christo tolerare famem et sitim, diuersis ferculis uescimur et delicatis cibariis epulamur; cum deberemus tolerare pro Christo uigilias et labores, amplis otiis quiescimus et longis soporibus dormitamus; cum deberemus pro Christo tolerare angustias et dolores, gaudiis mundi fruimur et carnis illecebris delectamur. uerendum est quidem ne tandem nobis dicatur quod olim dictum  est illi diuiti qui induebatur purpura et bysso, et epulabatur quotidie splendide: »Fili recordare quod recepisti bona, etc.; et Lazarus similiter mala; nunc autem hic consolatur, tu uero cruciaris .« Noli homo timere frigus et nuditatem pro Christo, quoniam »cum mortale hoc induet immortalitatem ,« stolam accipies sine pretio pretiosam, non quidem de bysso et purpura, hyacintho et cocco contextam, sed de quatuor proprietatibus glorificati corporis coaptatam, que sunt subtilitas et agilitas, claritas et impassibilitas. De quibus legitur: »Fulgebunt iusti, et tanquam scintille in arundineto discurrent, et regnabit Dominus illorum in perpetuum ;« nam »absterget Deus omnem lacrymam ab oculis eorum, et iam non  erit amplius neque luctus neque clamor, sed nec ullus dolor, quoniam prima transierunt .« Noli etiam pro Christo timere sustinere famem aut sitim, quia cum »transiens ministrabit ,« inestimabiles delicias suis fidelibus exhibebit, que quanto amplius gustabuntur, tanto auidius appetentur; eo quod gustate non ingerunt fastidium, sed pariunt desiderium. Et ipse quidem tria continent alimenta, non panem aut uinum aut carnem, sed cognitionem, dilectionem et laudem, quibus ineffabiliter satiatur anima Deum uidens: »Satiabor, inquit, dum manifestabitur gloria tua .« Nihil dulcius quam cognoscere Deum trinum et unum, nichil suauius quam diligere Deum unum et uerum, nichil delectabilius quam laudare Deum  creatorem et Saluatorem.

Non sunt ergo condigne passiones huius temporis ad futuram gloriam que reuelabitur in nobis, in qua erit uita sine morte, dies sine nocte, certe sine forte; ubi erit securitas sine timore, iucunditas sine dolore, tranquillitas sine labore; ubi erit pulchritudo sine deformitate, fortitudo sine debilitate, rectitudo sine peruersitate; ubi erit bonitas sine malitia, felicitas sine miseria; ubi erit gaudium quod »nec oculus uidit, nec auris audiuit, nec in cor hominis ascendit .« Et ideo dicitur quod gloria illa reuelabitur in nobis, quia nunc abscondita et occulta, in tantum quod eam non sufficimus intelligere, necdum etiam explicare. »Quam magna, inquit, multitudo dulcedinis tue, Deus, quam abscondisti timentibus  te! .« »uincenti dabo manna absconditum « longe dulcius et suauius, quam illud de quo Sapiens protestatur: »Panem de celo prestitisti eis sine labore, omne delectamentum in se habentem, et omnis saporis suauitatem .« Nam manna nostrum erit utique Deus noster »omnia in omnibus ,« qui sapiet unicuique quod desiderabit anima eius. »Gustate, inquit, et uidete quoniam suauis est Dominus ;« qui plene ac perfecte gustabitur quando anima contemplabitur in illum, »non iam per speculum in enigmate, sed facie ad faciem sicuti est ;« quoniam »hec est uita eterna, ut cognoscant te solum Deum, et quem misisti Iesum Christum  ;« qui cum sit summum bonum, in ipso est omnis plenitudo beatorum. Et ideo qui habuerit Deum solum, habebit penitus omne bonum.

Quidam autem errore decepti putant uerbum istud non esse uerum, pro eo quod est absconditum, dicentes sed mentientes, resurrectionis gloriam non esse futuram. Ad quorum conuincendum errorem sufficiant testimonia Noui et ueteris Testamenti, rationes etiam et similitudines quas quidam philosophi induxerunt. Nos hoc unum ad presens inducimus ad eorum insaniam elidendam, quod uidelicet eorum credulitas, si est uera, minime prodest; si est falsa, maxime nocet. Nam credere quod homines non resurgent, nichil proderit si homines non resurrexerint; et multum oberit, si resurrexerint homines.  Contraria uero fides si est uera, maxime prodest, si autem falsa, minime nocet; nam credere resurrectionem futuram, multum proderit, si resurrexerint homines; et nichil oberit, si homines non resurrexerint. Illa uero credulitas est omnino tenenda que, si est uera, maxime prodest; et si est falsa, minime nocet. Preterea si quisquam tractus uel adiutus ab alio, cum ipso et per ipsum bonum agit aut malum, nonne uterque apud iustissimum iudicem pro bono premium, uel pro malo supplicium promeretur? Ita quidem. Cum igitur hoc modo se habeat corpus et anima, profecto Deus iudex  iustus fortis et longanimis, »qui reddet unicuique secundum merita sua ,« remunerabit aut puniet animam recipiendam cum corpore post hanc uitam, quando erit locus recipiendi, sicut in hac uita est locus merendi; quod fieri non posset nisi corpus resurgeret, quod profecto resurget. Non autem in hoc seculo ubi bonis mala, et malis bona sepe contingunt, sed in futuro ubi boni bona et mali mala tantum recipient, corpus cum anima incomprehensibilia et ineffabilia dona recipient, prestante Domino Iesu Christo, qui est super omnia benedictus in secula seculorum. Amen.



SERMO IX. IN FESTO MARTYRUM.


 Anima mea turbata est propter quadrigas Aminadab .

Planctus est Ieremie prophete: »A, a, a, Domine Deus, nescio loqui, quia puer ego sum .« Triplex A triplicem infirmitatem significat, scilicet defectum conscientie, eloquentie, et sapientie. Si plangit Ieremias et timet predicare eximius prophetarum, qui etiam excellentissimum de Filio Dei humanato perhibuit testimonium dicens: »Post hoc in terra uisus est, et in hominibus conuersatus est ;« si Ionas propheta missus ad predicandum Niniuitis fugit in Tharsis ; quis ego sum qui non sum propheta nec filius prophete, imo nec puer, ut ascendam in montem ut annuntiem Iudeis et Ierusalem scelera eorum, ut labiis  incircumcisis loquar magnalia Dei, impenitens de penitentia, nocens de innocentia, pollutus de sanctitate, frigidus de caritate, cum frigidum pectus non possit incendere? uerumtamen quia »paruuli petierunt panem, et non est qui frangat eis ,« et quia sepe per lapideos canales aqua defluit ad fertiles areolas, et lisciuum lauat quamuis non lauetur, ad loquendum assurgo, promptior tamen ad audiendum. Postulata ergo in ipso sermonis uestibulo ab uniuersitate uestra triplicis imo multiplicis insufficientie uenia, et inuocato eius auxilio, qui inspirauit corda prophetarum, breue uerbi Dei seminarium, et utinam fructificaturum magna, audientie uestre seminabo.

Anima mea turbata est propter quadrigas Aminadab.  uerba sunt sponse in Cantico amoris, et loquitur in persona totius humani generis, quasi dicat humanum genus: Anima mea, hoc est uita presens, iuxta illud Iob: »In cuius manu est omnis anima uiuens ;« in Cantico canticorum: »Indica mihi quem diligit anima mea .« Et dicitur anima ab quod est in, et quod est  sanguis  ; quia in sanguine, hoc est in peccato. Unde in Psalmo: »uiri sanguinum et dolosi non dimidiabunt dies suos ;« quia hec uita fere tota agitur in peccato; unde nec infans unius diei sine peccato est. Conturbauit me turbatione occupationis et distractionis, de qua dicitur in Euangelio: »Martha, Martha, sollicita es et turbaris erga plurima ;« propter quadrigas Aminadab. Aminadab spontaneus populi mei interpretatur. Hic est »Christus Filius Dei uiui ,« uerus Aminadab, qui pro salute totius humani generis »quasi ouis ad occisionem ductus est, et oblatus est quia ipse uoluit .« Sunt autem quatuor istius quadrige quibus uehitur humanum genus, elementaris, mundialis, temporalis, affectionalis.  Prima consistit in quatuor rotis elementorum; secunda in quatuor mundi cardinibus, oriente, occidente, meridie, septentrione; tertia in quatuor mundi temporibus, in tempore scilicet deriuationis quod fuit ab Adam usque ad Moysem, reuocationis quod fuit a Moyse usque ad Christum, regressionis quod fuit ab incarnatione usque ad ascensionem et durabit ad finem mundi; quarta in quatuor affectibus, qui sunt gaudium, spes, dolor, et timor.

De his quadrigis ait Zacarias per prophetam: »Leuaui oculos meos et uidi, et ecce quatuor quadrige egredientes de medio duorum montium, et montes erei. In prima quadriga equi rufi, in secunda nigri, in tertia albi, in quarta uarii .« Prima quadriga scilicet quatuor elementa egressa sunt de medio duorum montium ereorum, qui sunt materia et forma que durabiles sunt sicut es; et sunt eius equi rufi propter duo principalia elementa, scilicet ignem qui rutilat et terram que naturaliter rufa est; unde Adam in agro Damasceno de terra rubra plasmatus est. Equi secundi nigri  sunt propter terrenam inhabitationem que nigra et tenebrosa est; unde Iob: »In tenebris straui lectum meum ;« et in Canticis: »Nigra sum sed formosa, filie Ierusalem .« Hanc quadrigam quatuor mundi cardinum ab humano genere possidendam prefigurauit nomen Ade, ex quatuor nominibus quatuor cardinalium stellarum  compositum, que sunt , , , , ex quorum nominum capitibus compositum est nomen Adam. Similiter et hoc generale nomen homo ex his quatuor nominibus, oriens, occidens, meridies, septentrio est compositum, h posita, pro s ut septem pro , sex pro . Equi tertie sunt albi, quia trahunt ad eternitatem, in qua est candor et lux ineffabilis, iuxta illud: »Deus habitat  lucem inaccessibilem ,« cuius horizon et circumferentia est tempus, ut dicit Psalmista. Equi quarte sunt uarii propter affectionis uarietates. Et iste quatuor quadrige egresse sunt »de medio duorum montium,« qui sunt principium et finis.

Loquitur nostra sponsa in propria persona, quia dicit militans Ecclesia: Anima mea, etc., hoc est iusti electi mei. Unde in Genesi: »Omnes anime domus Iacob que ingresse sunt in Aegyptum fuerunt, LXX .« Et dicitur hec anima ab , quod est rectum, et imago quod est similitudo. Unde in Genesi: »Faciamus hominem ad imaginem et similitudinem nostram .« Conturbauit  me, turbauit me turbatione desiderii, de qua in Psalmo: »Anima mea turbata est ualde ;« propter quadrigas. Sunt autem due quadrige, quibus uehitur Ecclesia; una est commemorationis que commemorat quatuor mundi tempora, annuatim Ecclesiastica officia quadrifariam uariando. Tempus deriuationis in Septuagesima; tempus regressionis a Pascha usque ad Pentecostem; ab inde usque ad Aduentum tempus peregrinationis; usque ad octauas Epiphanie applica tempus regressionis; ab Abraham usque ad Septuagesimam tempus peregrinationis. Propter hanc quadrigam dicitur in Psalmo: »Psallite Deo nostro, psallite, psallite Regi nostro, psallite .« Altera est que habet quatuor rotas, id est quatuor  status, clericorum, penitentium, innocentium, confessorum. Istos ordines insinuat Spiritus sanctus in Canticis ubi ait: Que est ista que ascendit sicut aurora consurgens, pulchra ut luna, electa ut sol, terribilis ut castrorum acies ordinata? Isti sunt quatuor colores qui erant in operimento tabernaculi, scilicet purpure, byssi, cocci et hyacinthi. In his quadrigis reducitur arca federis a Gabaa in Ierusalem; et regina Austri uenit a finibus terre audire sapientiam Salomonis. Ingreditur Ierusalem; hoc est Ecclesia militans, que proficiscitur in celestem Ierusalem contemplari summum Salomonem.

 Loquitur item in persona cuiuslibet iusti: »Anima mea tecum est,« scilicet spiritus meus; unde in Ezechiele: »Omnes anime mee sunt; et anima que peccat ipsa moritur .« Et dicitur hec anima ab a quod est alpha, nota Patrem; et que mens est, nota Filium; et amor quod est Spiritus sanctus. Denominatur enim a tribus personis, quia plurimum relucet in anima uestigium Trinitatis, propter tres eius uires, irascibilem, rationabilem, concupiscibilem. uis irascibilis sonat in animositatem et potentiam, et ita respicit ad Patrem; rationabilis in sapientiam, et ita pertinet ad Filium; concupiscibilis pertinet ad uoluntatem, et ita respicit Spiritum sanctum, qui est uoluntas utriusque. Conturbauit me,  id est corpus meum ei imperando: propter quadrigas Aminadab. Iste quatuor quadrige, sunt quatuor uirtutes cardinales, que informate sunt caritate. In hoc curru igneo Elias raptus est in celum . Loquitur item sponsa in persona penitentis: anima mea, hoc est sensualitas mea, que . . . in terrenis uersatur. Est enim homo natione terrestris, sicut ratione celestis. Conturbauit me conturbatione passionis, de qua in Psalmo: »Anxiatus est in me spiritus meus, in me turbatum est cor meum .«

Propter quadrigas Aminadab. Sunt autem due principales quadrige; prima et principalior quatuor rotis uoluitur, que sunt peccatorum remissio,  cordis contritio, oris confessio, operis satisfactio. Que quatuor insinuantur quatuor uerbis, scilicet: »Miserere mei, Deus .« Et in Canticis quater repetitur: Reuertere, reuertere, ut intueamur te. In hac sedet Aethiops eunuchus baptizandus a Philippo, sicut legitur in Actibus apostolorum . Hic currus succedit currui Pharaonis, et absorbetur; qui similiter quatuor rotas habet, quatuor genera peccatorum, scilicet delectationis, consensus, locutionis, et operis. Que submergitur in mari Rubro, hoc est in baptismo seu penitentia uel flamma gehennali. Secunda quadriga consistit in quadruplici satisfactione, scilicet ieiuniis, uigiliis, orationibus et eleemosynis, que similiter quatuor uerbis significantur in Psalmo:  »Declina a malo et fac bonum, inquire pacem et persequere eam .« Hoc plaustrum stridet orationibus et fenum portat, scilicet arefactionem et desiccationem corporis humani, iuxta illud Amos prophete : »Ecce ego subter uos, sicut stridet plaustrum feno onustum.« Et opponitur hec quadriga plaustro ferreo Damasci habenti similiter quatuor rotas, peccatum locutionis, cogitationis, et operis, et finalis impenitentie. Unde in Amos propheta, »Super tribus sceleribus Damasci,« scilicet locutione, cogitatione et opere; »et super quarto,« scilicet super finali impenitentia, »ut conuertat  eum, eo quod triturauerit in plaustris ferreis Galaad .« In hoc plaustro sedet omnis filius perditionis, omnis peccator, et uehitur in Babylonem, hoc est in eternam damnationem.

Istam quadrigam scilicet quadruplicis satisfactionis ipse Saluator factis suis et dictis consecrauit; primam rotam, scilicet ieiunium, quando ieiunauit, prefigurauit Moyse et Elia. Et per Ionam prophetam: »Sanctificate ieiunium, adhuc quadraginta dies et Niniue subuertetur .« Unde et iste numerus, scilicet quadraginta, est penitentialis, quia producitur ex decimo multiplicato per quaternarium; et omnis mortaliter peccans transgreditur Decalogum et quatuor Euangelia; »qui enim offendit in uno, factus est omnium  reus .« Secundam rotam, scilicet uigilias, dedicauit quando in horto uigilans in nocte qua tradebatur, dixit discipulis suis: »uigilate et orate nunc, ne intretis in tentationem .« Et alibi: »Omnibus dico, uigilate .« Tertiam, scilicet orationem, quando in eodem horto orauit, »et factus est sudor eius sicut gutte sanguinis decurrentis in terram .« Et quando dixit: »Orate ne fuga uestra fiat hieme uel Sabbato ,« quando semper pausandum est. Quartam rotam, scilicet eleemosynam consecrauit, quando in cruce eleemosynam dedit orationis crucifigentibus se, orando pro ipsis; et quando dixit: »Date eleemosynam,  et ecce omnia munda sunt uobis .«

Si ergo sedes uel sedisti in curru Pharaonis, id est in quadriga peccatorum, descende, audi consilium Isaie prophete dicentis: »Descende, sede in terra, uirgo filia Babylonis. Non est filie Chaldeorum thronus, non uocaberis ultra mollis et delicata; accipe molas, mole farinam, discooperi uelamentum tuum, denuda crura tua, transi flumina .« Quasi dicat: Anima preuaricata, sterilis in bono, descende de superbia peccatorum renuntiando peccatis; et post remissionem peccatorum non eris in delectatione peccati. Mole farinam, scilicet peccati duritiem per contritionem cordis molendo, comminuendo et annichilando, et nebulas peccati quasi cinerem spargendo; quia  »cor contritum et humiliatum Deus non despiciet .« Discooperi uelamentum tuum, denuda calceamenta, hoc est peccata tua, quibus per campos licentie ruendo de peccatis in peccatum currebamus, tendendo in Babylonem. Confitere iuxta illud: »Dic tu iniquitates tuas, ut iustificeris .« Et iterum: »Reuela Deo uiam tuam ;« transi flumina carnalium uoluptatum, de quibus in Psalmo: »Super flumina Babylonis illic sedimus et fleuimus ;« transi in curru penitentie predicto, ieiunando, uigilando, et orando, et dando eleemosynas. Sicut enim uulnus corporale per quatuor remedia sanatur, scilicet per mundificantia et carnis desiccantia, secundo per repercussiua, tertio per  consolidantia, quarto per cicatricantia; ita uulnus peccati primo circumligari et cataplasmari ieiuniis debet, que desiccant humorem carnalium uoluptatum et purificant. Secundo uigiliis, que repercutiunt et repellunt noxia imminentia. Tertio orationibus; que uirtute et frequentia sua plagam consolidant. Quarto eleemosynis, que uelut oleum omnibus bonis supernatant, quia potior misericordia omnibus holocautomatibus, et locum cicatricis complanant et lenificant.

Nec sufficit ieiunium gustus a cibis et potibus; sic enim ieiunat et auarus ne expendat, Epicureus ut prandium suum ad splendidam cenam reseruet, hypocrita ut appareat. Imo etiam ceteris sensibus est ieiunandum, uisu ab impudicis et illicitis spectaculis,  quia per fenestras oculorum mors ingreditur ad nos. Unde Ieremias: »Oculus meus depredatus est animam meam .« Et in Psalmo; »Auerte oculos meos ne uideant uanitatem .« Similiter auditu a fabulis otiosis et scurrilibus sermonibus, ne simus auribus prurientes. Similiter tactu a mollibus et delicatis, a uestibus sericis et purpureis, quia »qui mollibus uestiuntur, in domibus regum sunt ,« non Regis summi. Unde diues euangelicus »qui induebatur purpura et bysso, sepultus est in inferno .« Imo est precipuum cordis ieiunium a uitiis, quod solum sanctum est, et sanctificat predicta corporalia ieiunia. Unde Iel propheta: »Sanctificate ieiunium, uocate cetum .« Similiter non sufficiunt corporales  uigilie in studiis nocturnis, scilicet ut moris est scholasticis, sed etiam in ecclesiis uigilandum est corde a pastoribus circa gregem suum uirtutum scilicet et cogitationum, ne abigei abigant , et fures domum et ouile uestrum perfodiant. Unde in Euangelio: »Si sciret paterfamilias qua hora fur uenturus esset, uigilaret utique, et non sineret perfodi domum suam .«

Similiter non sufficit uocalis oratio, orare scilicet uel psallere in choro, et animo uagari et negotiari in foro; quia talis oratio est clauda, et clauda hostia Domino prohibetur offerri. Taliter orantes arguit Dominus per Isaiam: »Populus hic labiis me honorat, cor autem eorum longe est a me .« Item non sufficit corporalem dare pauperi eleemosynam,  nisi des ex hilari corde. Deus enim cor interrogat, non manum; et »hilarem datorem diligit Deus .« Non sufficit pauperem liberare a necessitate temporali, a morte corporali, si temetipsum non liberas a morte spirituali, a morte peccati; id est ordinata caritas a se incipit. Inprimis miserere anime tue penitendo, confitendo, satisfaciendo. Noli differre, quia mora trahit ad se periculum.

Qui non est hodie, cras minus aptus erit. 
Iustum est enim ut »qui in sordibus est, sordescat adhuc,« ut legitur in Apocalypsi . Noli dicere: Fragilis sum, non possum modo, postea penitebo, in anno futuro; misericors est Deus, in fine  penitebo, sicut latro in cruce, et saluabor. Quomodo securus est in anno, imo de mense, imo de die proxima, imo de hora presenti? quia et presens certam non habet hora fidem. Nihil enim est morte certius, nichil hora mortis incertius. Terreat te illud euangelicum: »Stulte, anima tua repetetur a te, et forte hec hora est undecima .«

»Ecce nunc tempus acceptabile, ecce nunc dies salutis ;« hora est iam nos de somno surgere. Ecce Christus in cruce clamat: »O uos omnes qui transitis per uiam, attendite et uidete si est dolor sicut dolor meus .« Non potes ei conregnare, nisi uelis et compati; non sibi morienti triumphatori, sed tibi mortuo, et nisi peniteas perituro; unde ipse ait in Euangelio: »Filie Ierusalem,  nolite flere super me, sed super uos ipsas flete .« Nolite timere temporalem satisfactionem, timete eternam damnationem. Et iterum: »fugient arma ferrea, irruent in arcum eneum .« Arma ferrea sunt opera penitentialia,  fortia contra diabolum; arcus eneus, irremediabilis eterne damnationis impenitentia. Timete arcum istum, lacum de quo »exiuit sanguis usque ad frenos equorum,« ut legitur in Appocalypsi . Mors ubi? Mortale est non potuisse mori; ubi nil preter ue ue, scit dicere filius Eue. uerum quia terribilia sunt ista quamuis uera, et aures graues sunt ad terrores et tonitrua, ut ait Tullius: »Breuem oportet esse miserationem, quia, nichil lacryma citius arescit.« Ad finem ueniamus. Descendamus, uiri fratres, de curru Pharaonis, eiiciamus lapides de platea, fugiamus de terra aquilonis, ascendamus currum Aethiopis eunuchi, currum etiam quadruplicis satisfactionis, ut tandem igneo curru Elie migremus in celestem Ierusalem ad cantica letitie,  ad gaudia que »nec oculus uidit, nec auris audiuit, nec in cor hominis ascenderunt ;« ipso prestante, cui est honor et imperium per infinita secula seculorum. Amen.



SERMO X. IN COMMUNI DE UNO CONFESSORE. De somno uitiorum, et uigilantia uirtutum, et quomodo uigilare debeamus: de quatuor modis quibus Dominus uenit: et cur Dominus ordinem uigiliarum immutauerit.


 uigilate, quia nescitis quando dominus ueniet; sero, an media nocte, an galli cantu, an mane, ne cum uenerit repente, inueniat uos dormientes .

Duobus modis anima dormit in uitiis, et duobus modis uigilat in uirtute. Dormit per errorem et ignorantiam, dormit per torporem et negligentiam. Contra primum modum orat Psalmista: »Illumina oculos meos, ne unquam obdormiam in morte ;« contra secundum modum inuehitur Salomon: »Usquequo piger dormis, quando consurges? Paululum dormies, paululum dormitabis, et ueniet tibi tanquam uiator egestas .« Uterque somnus est damnabilis et mortalis; nam »ignorans ignorabitur, et negligens negligetur .« Dum culpa nescitur, penitentia non agitur, et ideo uenia non donatur. Dum cura negligitur, medicina non queritur, et ideo sanitas desperatur. Legitur enim in libro Regum, quod duo uiri principes latronum »Rechab et Baana uenientes ingressi sunt domum Isboseth, qui dormiebat super stratum suum meridie, et ostiaria domus purgans triticum obdormiuit. Qui percusserunt eum in inguine, et mortuus est, et sublato capite, abierunt .« Sane »quecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus  ;« nam »omnia in figura contingebant illis .« Ecce tam Isboseth, quam ostiaria dormiebat . Ostiaria, que triticum purgat a lolio, frumentum a uitio, est custodia mentis uel sollicitudo  , que si forte per ignorantiam obdormierit, ut ostia domus, id est sensus corporis non custodiat, duo principes latronum, id est spiritus cupiditatis et spiritus superbie, que sunt duo uitia principalia: nam »radix omnium malorum est cupiditas ,« ad quam spectat omnis illicitus appetitus: et »initium omnis peccati est superbia : »ingressi domum, statim Isboseth dormientem,« id est animum negligentem, »in inguine feriunt,« id est per carnis delectationem occidunt;  nichil enim magis est amicum uoluptati, quam otium. Quod etiam peta cognouit, cum ait:

Queritur, Aegisthus quare sit factus adulter,
   In promptu causa est: desidiosus erat. .
Bene igitur Isboseth, uir confusionis interpretatur: quia dignus est confusione, qui negligit uigilare. Semper igitur aliquid operis facito, ut diabolus occupatum te inueniat. Propterea Dominus precipit: »uigilate, quia nescitis qua hora fur uenturus sit ;« et apostolus ait: »Fratres, sobrii estote et uigilate, quia aduersarius uester diabolus  tanquam leo rugiens circuit querens quem deuoret. .« Porro, uigilare debemus per fidem cordis et per sollicitudinem operis. Per fidem cordis, aduersus errorem et ignorantiam; per sollicitudinem operis, contra torporem et negligentiam; nam »sine fide impossibile est placere Deo ;« et: »Fides sine operibus mortua est .« Ergo »dum lucem habetis, credite in lucem, ut filii lucis sitis .« Et dum tempus habetis, »operemini bonum ad omnes, maxime autem ad domesticos fidei .« ueniet tempus, quando nec agere poteritis nec uidere. »Ligatis, inquit, manibus ac pedibus, proiicite eum in tenebras exteriores .« Ligati manus non possunt agere, proiecti in tenebras non possunt uidere. uigilate ergo quia nescitis  quando ueniet Dominus. Et si nichil morte sit certius, nichil tamen est hora mortis incertius, que quia semper nobis est incerta, semper nobis sit suspecta: ut ita semper uiuere libeat, tanquam mori semper oporteat. Nescimus ergo quando Dominus ueniat. Quatuor modis Dominus uenit. Primo et ultimo uenit semel, secundo, tertio, uenit sepe. Primo uenit in mundum ad redemptionem, ultimo ueniet in iudicium ad retributionem; secundo uenit in mentem ad sanctificationem: tertio uenit in carnem ad dissolutionem. De primo dicitur: »Exiui a Patre, et ueni in mundum ;« de ultimo: »uidebitis filium hominis uenientem in nubibus celi cum potestate  magna et maiestate ;« de secundo: »Ad eum ueniemus et mansionem apud eum faciemus ;« de tertio: »Cum uenerit et pulsauerit, confestim aperiant ei .« uenit, ut animam quam dedit accipiat; pulsat, ut, per carnis molestiam, mortem uicinam annuntiet. Nescitis autem quando Dominus ueniat, sero, an media nocte, an galli cantu, an mane. Per quatuor horas intelliguntur quatuor etates, uidelicet pueritia, adolescentia, iuuentus atque senectus, in quibus dormit, qui negligit et ignorat: uigilat, qui credit et operatur. Porro, qui dormit in una, uigilet saltem in alia; quia quacunque hora peccator conuersus fuerit, »uita uiuet et non morietur, ait Dominus .« Nam si uenerit in prima uigilia, et si in  secunda uigilia uenerit, et sic inuenerit, beati sunt serui illi. Nemo tamen longanimitatis eius patientia diutius abutatur; quia quanto magis sustinet in presenti, tanto grauius puniet in futuro. Hinc enim Apostolus ait: »Ignoras, quoniam benignitas  Dei ad penitentiam te adducit? Secundum duritiam tuam et cor impenitens thesaurizas tibi iram in die ire, et reuelationis iusti iudicii Dei .« Porro, cum mane hominis pueritia, galli cantus adolescentia, media nox iuuentus, et sero senectus intelligi uideatur: quare Dominus ordinem conuertit et mutat? Non enim ait: Mane, in galli cantu, an media nocte, an sero: sed ait: Sero, an media nocte, an galli cantu, an mane. Dominus autem necessarium ordinem seruat, secundum quod quisque magis uigilare tenetur: senex quam iuuenis, et plus iuuenis, quam adolescens, et plus adolescens, quam puer; uel potius, quia cum homo nascitur ad miseriam, tunc incipit ei nox, cum autem moritur ad salutem, tunc incipit ei dies; recte per sero,  quod est noctis initium, intelligitur pueritia: per mane uero, quod est finis noctis, senectus accipitur. Et ideo Dominus prius commemorat sero, quam mane, ut de nocte transeamus ad diem, id est de miseria uite presentis ad gloriam uite future. Hinc enim Psalmista testatur: »Dormierunt somnum suum, et nichil inuenerunt omnes uiri diuitiarum in manibus suis .« Querendum est autem, cum sint hominis sex etates, uidelicet infantia, pueritia, adolescentia, iuuentus, senectus et senium, quare Dominus, prima et ultima pretermissis, medias tantum commemorat? Sed quamuis occultata, tamen necessaria prouisum est ratione. Duo namque premiserat: uigilate, scilicet, et orate, nescitis quando Dominus ueniat. In prima quidem  etate licet homo nesciat, quando Dominus ueniat, tamen non habet opus uigilare; quia non solet infans ea etate peccare; in ultima uero licet opus habeat uigilare, scit tamen decrepitus quod ea etate Dominus uenit: quoniam etas illa morte finitur. Licet autem omnibus preceptum sit uigilare, secundum illud: Quod uobis dico omnibus dico: uigilate; specialiter tamen prelatis Ecclesie, secundum illud: Ianitori precepit ut uigilet. Ianitor enim est, cui claues Ecclesie committuntur, qui tam pro se, quam pro populo uigilare tenetur. Ne, si cecus cecum duxerit, ambo in foueam cadant . Cui et dicitur a Domino per prophetam: »Si non annuntiaueris iniquo iniquitatem suam, sanguinem eius de manu tua requiram  .«---»Pastores enim custodiebant uigilias noctis super gregem suum .« uigilate ergo, quia »beati sunt serui illi, quos, cum uenerit dominus, inuenerit uigilantes .«



SERMO XI. IN FESTO CONFESSORUM 


 Nolite timere, pusillus grex, quia complacuit Patri meo dare uobis regnum .

 Cum dicat alibi Scriptura diuina: »Beatus uir qui semper est pauidus ,« et »qui sine  timore est, iustificari non poterit ;« fortassis intra uos cogitatio uestra dicit: Quid est quod dicitur nobis: Nolite timere, pusillus grex? Putabam et ego quod in cordibus uestris talia diceretis, cum etiam scriptum sit: »Timete Deum omnes sancti eius, quoniam inopia deest timentibus eum .«---»Deum time, et mandata eius obserua, hoc est enim omnis homo .« Distinguendi sunt, fratres, diuersi timores, humanus, mundanus, naturalis, seruilis, initialis, et finalis. Duo primi sunt uitia, duo ultimi uirtutes sunt, duo medii sunt nec uitia nec uirtutes. Humanus timor est ille quo quis a bono declinat ad malum, ut uitet periculum temporale, sicut Petrus qui ne mortem incurreret, uitam negauit, immemor eius quod  audierat a magistro: »Nolite timere eos qui occidunt corpus, animam autem non possunt occidere .« Mundanus timor est ille, quo quis a bono declinat ad malum, ut uitet incommodum temporale, sicut Herodes qui ne regnum amitteret, innocentes occidit . »Illic trepidauit timore ubi non erat timor .« Naturalis timor est ille quo quilibet homo naturaliter horret penam, sicut etiam ipse Christus, de quo legitur, quod »cepit iehsu pauere et tedere, contristari et mestus esse .« Seruilis timor est ille quo quis non amore iustitie sed formidine pene cohibet malum animum suum a peccato; et de tali timore legitur: »Timor non est in caritate, sed  perfecta caritas foras mittit timorem .« Initialis ille timor est quo quis declinat a malo, partim amore iustitie, partim formidine pene; de quo legitur: »initium sapientie est timor Domini .« Finalis timor est ille quo quis declinat a malo tantum amore iustitie; de quo legitur: »Timor Domini super omnia se superposuit .«

Cum ergo dicitur uobis: Nolite timere, pusillus grex, de mundano uel humano intelligatis timore, ne uidelicet propter corporale periculum uel incommodum temporale de uirtute ad uitium declinetis. Ergo nolite timere, pusillus grex, pro eo uidelicet quod sitis pusilli, quia pauci uel pauperes: etsi pauci numero, sed non merito; etsi pauperes facultatibus,  locupletes uirtutibus. Certe si Deum diligitis, soli non estis, quia totam Trinitatem in uobis habetis, dicente Domino: »Si quis diligit me, sermones meos seruabit, et Pater meus diliget eum, et ad eum ueniemus, et mansionem apud eum faciemus .« Nam »Deus caritas est, et qui manet in caritate, in Deo manet, et Deus in eo .« Si Deum diligitis, soli non estis, quia multitudinem angelorum uobiscum habetis. Recolite, fratres, quod Eliseus inquit ad puerum: »Plures nobiscum sunt quam cum illis ,« quia descenderat exercitus angelorum ad presidium Elisei. Et Raphel angelus ad Tobiam: »Cum orabas, inquit, cum lacrymis, ego obtuli orationem tuam Domino .« Unde Psalmista dicebat: »In  conspectu angelorum psallam tibi .« Si ergo diligitis Deum, non estis soli, quoniam uobiscum adest Trinitas indiuidua, quoniam multitudines angelorum uobiscum sunt. Nec estis pauperes, dicente Scriptura: »Non uidi iustum derelictum, nec semen eius querens panem .« »Diuites eguerunt et esurierunt, inquirentes autem Dominum non minuentur omni bono .« Unde cum Dominus dixisset apostolis: »Quando misi uos sine seculo et pera et calceamentis, num aliquid defuit uobis? Responderunt, nichil .« Querite ergo primum regnum Dei et iustitiam eius, et hec omnia adiicientur uobis. »Nolite solliciti esse dicentes, quid manducabimus aut quid bibemus, aut quomodo operiemur? hec enim omnia  gentes inquirunt; scit enim Pater uester celestis, quia his omnibus indigetis .« Quia Pater est, uult; quia celestis est, potest; scit ergo, potest, et uult. Quare sine dubitatione donabit quod uobis expediat ad salutem. Ille quippe »dat escam pullis coruorum inuocantibus eum ;« dabit escam per coruos suos, dabit uobis escam manentibus in deserto, albis per nigros, iustis per peccatores, claustralibus per seculares. Preterea cur timeatis paucitatem, cum deserendo seculum fugeritis multitudinem? Cur timeatis paupertatem, cum abnegando uos ipsos diuitias contempseritis?

Ergo nolite timere, pusillus grex; si tamen grex sitis non quidem porcorum qui se precipitauerunt in mare , sed »tonsarum que ascenderunt  de lauacro .« Porci enim sunt qui diuina sacramenta conculcant, de quibus legitur: »Nolite margaritas mittere ante porcos .« Porci sunt qui carnis immunditias amplexantur, quia »sus lota in uolutabro luti .« Porci sunt qui non ruminant, qui uidelicet non meditantur in lege Domini, et tales secundum legem non sunt esibiles illi qui cum editur edit, quoniam in corde parat sibi esus edentes. Cauete itaque, cauete ne sitis grex porcorum qui precipitant se in mare , ne denuo immergatis uos in hoc mare magnum et spatiosum, id est in sollicitudines et in illecebras huius seculi, ubi est »uia lata et spatiosa, que ducit ad mortem .« Sed sitis grex ouium  non quarumlibet, sed »tonsarum que de lauacro ueniunt .« Oues sunt innocentes, de quibus legitur: »Isti qui oues sunt, quid fecerunt?«  Oues obedientes, de quibus Dominus ait: »Oues mee uocem meam audiunt .« Oues patientes et mites, de quibus dicitur: »Tanquam ouis ad occisionem ductus est, et quasi agnus coram tondente se obmutescit, sic non aperiet os suum .« Et uos, fratres, oues esse debetis per innocentiam, ut non reddatis »malum pro malo, neque maledictum pro maledicto .« Oues esse debetis per obedientiam, ut sine mora pariter et querela obediatis non solum diuinis preceptis, uerum etiam regularibus institutis. Oues esse debetis per mansuetudinem et patientiam, ut  in patientia uestra possideatis animas uestras ; eius exemplo, qui »cum pateretur non comminabatur, cum malediceretur non maledicebat , factus obediens Deo Patri usque ad mortem, mortem autem crucis «, qui etiam erat subditus matri , se ipsum in exemplum proponens: »Discite a me, inquit, quia mitis sum et humilis corde .«

Sic ergo non grex porcorum, sed grex ouium esse debetis; nec simpliciter ouium, sed tonsarum deposito uellere, ne lana uos laniet que uermes producit, uel pili uos implicent qui spinis inherent. Certe tonsi fuistis quando dimisistis pro Christo non solum propriam facultatem, uerum etiam propriam uoluntatem, eius exemplo qui ait: »Ecce  nos reliquimus omnia, et secuti sumus te .« Rursus tonsi fuistis non solum quando dimisistis pro Christo natale solum, uerum etiam quando uenistis in patriam alienam, eius exemplo cui dictum est: »Egredere de terra et de cognatione tua, et ueni in terram quam monstrauero tibi .« Sed uidete, karissimi, ne lana renascatur in uobis, ut in Aegyptum redire uelitis ad ollas carnium uel pepones et allia , ne forte, quod absit, in sepulcris concupiscentie moriamini. Si quando igitur talis lana renascitur, protinus tondeatur, ut sitis grex »tonsarum que de lauacro uenerunt .« De primo lauacro uenistis quando ex aqua et Spiritu sancto renati  fuistis ; de secundo uero lauacro sepe uenire debetis, ut lauetis per singulas noctes lectum uestrum, et lacrymis stratum uestrum irrigetis : non solum pro peccatis uestris, uerum etiam pro alienis offeratis Deo sacrificium contribulati spiritus. Non spernit flentes, non solum pro incolatu uite uel uie, uerum etiam pro dilectione  patrie, ad quam totis affectibus anhelare debetis; ut qui aliquando habuistis terram arentem, nunc habeatis irriguam, exemplo Axe que a patre suo Caleph irriguum superius et inferius accepit in dotem .

Certum est enim quod si fueritis grex tonsarum, que de lauacro ueniunt , non est uobis timendum quod pusillus grex sitis, quia in uobis Patri complacuit. Legitur quod placet sibi Deus Pater in Filio: »Hic est Filius meus dilectus, in quo mihi bene complacui .« Quod Patri complacet in electis, unde: Complacuit Patri meo in uobis. Quod homo iustus complacet Deo, unde: »Placuit Deo, et inuentus est iustus .« Deus Pater in Filio sibi complacet, in quo tanquam  unigenito ex toto sibi consimili pre ceteris delectatur. Deo Patri complacet in electis, quos tanquam unigeniti coheredes predestinauit ad regnum . Homo iustus complacet Deo, qui tanquam obediens et deuotus beneplacitum eius adimplet. Primum et maximum est quod complacet sibi Pater in Filio; secundum et medium quod Patri complacet in electis; tertium et ultimum quod iustus complacet Deo. Studeatis itaque, fratres, studeatis Deo complacere, beneplacitum eius totis uiribus adimplendo, ut in uobis sibi complaceat, regnum suum uobis misericorditer largiendo, regnum pacis et tranquillitatis, regnum delectationis et iucunditatis, regnum lucis et claritatis, regnum beatitudinis et felicitatis eterne; in quo cum angelis  sanctis et animabus beatis mereamini semper ipsum uidere, ipsum cognoscere, ipsum diligere, ipsum habere trinum et unum, Patrem, Filium et Spiritum sanctum, eternum, uiuum et uerum Deum, qui est super omnia benedictus in secula seculorum. Amen.



SERMO XII. IN COMMUNI DE UNA uIRGINE. De quadruplici acceptione regni celorum: negotiatore iniquo et iusto, prauo et sancto: de margaritarum multiplici distinctione, precipue tamen de triplici, quarum quelibet a quibusdam bene, et ab aliis male queritur.


 Simile est regnum celorum homini negotiatori, querenti bonas margaritas. Inuenta autem pretiosa margarita, dedit omnia sua, et comparauit eam .

Regnum celorum, cuius definitio multifarie spargitur in Scripturis, aliud est supra nos, aliud circa nos, et aliud extra nos. Quod supra nos est, intelligitur Ecclesia triumphantium; quod infra nos est, intelligitur fides recta; quod extra nos est, intelligitur lex diuina. De primo dicitur: »uenient, et recumbent cum Abraham, Isaac et Iacob in regno celorum ;« de secundo: Exibunt angeli, id est messores, et colligent de regno eius omnia  scandala; de tertio: »Regnum Dei intra uos est ;« de quarto: »Auferetur a uobis regnum, et dabitur genti facienti fructus eius .« Regnum ergo celorum intelligitur in hoc loco Ecclesia militantium, eorum uidelicet, qui de se dicere possunt: »Nostra conuersatio in celis est .« Hoc regnum, id est Ecclesia, simile dicitur homini negotiatori, querenti bonas margaritas. Sed est negotiator iniquus et prauus, et est negotiator iustus et sanctus. De negotiatione iniqua et praua dicitur in Psalmo: »Quoniam non cognoui negotiationes, introibo in potentias Domini ;« de negotiatione honesta, et  sancta Dominus ait: »Negotiamini, dum uenio .« Hinc est etiam quod homo ille peregre proficiscens, diuisit seruis suis bona. Et alii dedit quinque talenta, alii autem duo, alii uero unum. Qui quinque talenta acceperat, superlucratus est alia quinque. Qui autem duo acceperat superlucratus est alia duo . Cuiusmodi lucrum dominus rediens commendauit: »Euge, inquit, serue bone et fidelis, super pauca fuisti fidelis, supra multa te constituam: intra in gaudium domini tui .« Qui uero pecuniam acceptam ligauit in sudario, et abscondit, reprobatus est a domino sibi dicente: »Serue nequam, nonne oportuit te pecuniam meam tradere numulariis ad usuram etc.?«  Usura perfecta est cum per merita consequimur premia,  per temporalia lucramur eterna. Simile est ergo regnum celorum homini negotiatori, querenti bonas margaritas. Multiplex est margaritarum siue lapidum pretiosorum distinctio seu diuisio in Scripturis. Ait enim propheta: »Omnis lapis pretiosus operimentum tuum .« Et enumerat statim nouem genera lapidum, propter nouem ordines angelorum. Moyses quoque duodecim species lapidum posuit in rationali iudicii , propter duodecim apostolorum doctrinam. Paulus enim in Epistola dicit: »Alius edificat lignum, fenum, stipulam: alius autem aurum et argentum, et lapides pretiosos .« Item in Apocalypsi Ioannis: Lapides pretiosi omnes muri eius, et turres Ierusalem gemmis edificabuntur .

 Sufficit autem ad edificationem nostram, distinguere tres species margaritarum. Est autem margarita scientie in Scriptura, margarita gratie in Ecclesia, margarita glorie in patria. Prima comparatur pretio meditationis et lectionis, secunda comparatur pretio contritionis et confessionis, tertia comparatur pretio cogitationis et actionis. Primam comparat is, de quo dicitur: »In lege Domini fuit uoluntas eius, et in lege eius meditabitur die ac nocte .« Secundam comparent ii, ad quos dicitur: »Facite uobis amicos de mammona iniquitatis, ut cum defeceritis, recipiant uos in eterna tabernacula   .« uerius tamen uidetur, quod per gratiam ueniatur ad ueniam, quam per ueniam  ueniatur ad gratiam, teste ueritate, que dicit: »Dimissa sunt ei peccata multa, quoniam dilexit multum .« Porro quelibet margaritarum istarum male queritur a quibusdam, ab aliis bene queritur. Nam male querit hereticus margaritam scientie, bene querit catholicus. Ille querit, ut ueritatem impugnet: iste querit, ut ueritatem defendat; ille querit, ut fidem euacuet: iste querit ut fidem confirmet; ille querit ut aquam uino commisceat, et in aureo calice fel draconis propinet: iste querit ut capiat »uulpes paruulas, que demoliuntur uineas ,« facies quidem habentes diuersas, sed causas ad inuicem colligatas : quia de uanitate conueniunt in idipsum.  Sunt tamen aliqui Christiani, sicut ipsi frequenter audiuimus, et intelleximus, qui margaritam scientie, non ad ueritatis defensionem, sed ad falsitatis assertionem allegant, ut pro margarita mercam [al. uitam] accipiant, de quibus inquit Psalmista: »Narrauerunt mihi iniqui fabulationes, sed non ut lex tua, Domine .« Margaritam quoque gratie male querit ambitiosus, bene querit deuotus. Ille querit per Simoniacam prauitatem, iste per catholicam puritatem; ille ut fraudem exerceat, iste ut laudem perficiat; ille audit cum Simone: »Pecunia tua tecum sit in perditionem :« iste audit a Domino: »Gratis accepistis, gratis date .« Dominus enim uendentes et ementes eiecit de templo, mensas euertit, es numulariorum  effudit , nobis relinquens exemplum, ut Giezitas et Simoniacos de ecclesia expellamus: quia non habent partem in regno Christi et Dei. Sed et glorie margaritam male querit Iudeus, bene querit Christianus; ille querit per deuia, ideo nunquam inuenit: iste per uiam, ideo ad illam pertingit; ille tanquam cecus uultu uelato: iste tanquam uidens facie reuelata. Una enim est, et unica uia per quam peruenitur ad patriam, illa uidelicet que de se dicit: »Ego sum uia, ueritas et uita .«

Multe sunt igitur margarite, sed una est pretiosa, quam qui inuenit homo, uendit uniuersa que habet, et comparat eam. Dat temporalia, ut acquirat eterna: dat terrena, ut acquirat celestia: dat uniuersa,  non solum sua, sed seipsum: non solum propriam facultatem, sed etiam propriam uoluntatem, secundum illud: »Qui uult uenire post me, abneget semetipsum, et tollat crucem suam ,« etc. Hinc ergo Petrus aiebat: »Ecce nos reliquimus omnia, et secuti sumus te .« Omnia ergo uenduntur, ut unum solummodo comparetur. »Martha, Martha, Dominus inquit, sollicita es, et turbaris erga plurima. Porro unum est necessarium .« Hanc unicam margaritam querebat Propheta, cum diceret: »Unam petii a Domino, hanc requiram .« Quam pretiosa sit hec margarita, cogitare non possumus, nedum etiam explicare; quia »nec oculus uidit, nec auris audiuit, nec in cor hominis ascendit, que preparauit  Deus diligentibus se .« Sed ne penitus taceamus, dicamus hanc margaritam esse unum Deum, qui est omnia in omnibus, cunctorum premium, et remuneratio singulorum. Hic est denarius ille, qui redditur omnibus in uinea laborantibus . Et bene margarita dicitur, propter cognitionis splendorem, in qua consistit uita eterna: »Hec est, inquit, uita eterna, ut cognoscant te solum uerum Deum, et quem misisti Iesum Christum .« Nemo uero pro paupertate desperet, cum audit pretiosam margaritam, quia de facili comparatur. Emit eam uidua duobus minutis, que misit in gazophylacium ; emit eam alius potu calicis aque frigide, quem in nomine dedit  prophete ; emit eam latro pendens in cruce unico uerbo, dicens: »Memento mei, Domine, dum ueneris in regnum tuum.« Mox enim audiuit: »Hodie mecum eris in paradiso .« Nullus ergo desperet, quia sufficit uoluntas, ubi deest  facultas. Demus ergo quod possumus, terrea pro celestibus, transitoria pro eternis, ut pretiosam margaritam comparemus a Domino; ipso prestante, qui est super omnia Deus benedictus in secula seculorum. Amen.





INNOCENTII PAPAE HUIUS NOMINIS TERTII SERMONES DE DIuERSIS.



SERMO PRIMUS IN CONSECRATIONE PONTIFICIS. De sacerdotis dignitate, periculo et peccato: quid per uitulum et tabernaculum accipiendum sit: et de uera uniuersorum peccatorum penitentia, et integra eorumdem confessione et satisfactione

 Si sacerdos, qui est unctus, peccauerit, faciens delinquere populum, offeret pro peccato suo uitulum immaculatum Domino, et adducet illum ad ostium tabernaculi testimonii coram Domino, ponetque manum super caput eius, et immolabit eum Domino .

uerba que locutus sum uobis, fratres karissimi, uerba sunt Domini loquentis ad Moysen in Leuitico, super expiando crimine sacerdotis. Sunt autem quatuor species personarum, sacerdos, princeps, populus, et anima. Porro, sicut peccatum sacerdotis primum describitur, ita maximum iudicatur: tum propter officii dignitatem, tum propter peruersitatem exempli. Primum notatur, cum dicitur: Si sacerdos, qui est unctus, peccauerit: secundum, cum additur: Faciens delinquere populum; nam iuxta  satyricum Iuuenalem:

Omne animi uitium tanto conspectius in se
Crimen habet, quanto qui peccat maior habetur

Multa sunt leuia subditis, que grauia sunt prelatis: et multa sunt laicis uenialia, que clericis sunt mortalia. Si enim incantator fuerit percussus a serpente, quis medebitur ei?  Et si sacerdos peccauerit, quis orabit pro illo? Sane quanto gradus altior, tanto casus grauior. Nam cui plus committitur, plus ab eo exigitur. »Iudicium durum fiet his qui presunt .« Tibi, sacerdos, »datum est nosse mysteria regni Dei, ceteris autem in parabolis .« Sed »seruus sciens uoluntatem domini  sui, et non faciens, uapulabit multis .« »Tibi, sacerdos, date sunt claues regni celorum, ut quodcunque ligaueris super terram, sit ligatum et in celis: et quodcunque solueris super terram, sit solutum et in celis .« Sed ue tibi, si mortificas animas que non moriuntur, aut uiuificas animas que non uiuunt .« Tibi, sacerdos,  datum est panem et uinum consecrare in corpus et sanguinem Iesu Christi. Sed »si manducas indigne, iudicium tibi manducas, non diiudicans corpus Domini .« Quid, quod tuo peccato facis delinquere populum? Per te »nomen Dei blasphematur in gentibus .« »Non enim potest filius facere, nisi quod uiderit patrem facientem .« Et in excusatione pretendit: Sufficit discipulo, si sit sicut magister ipsius . Cur, inquit laicus, non adulterer, cum sacerdos fornicetur? Cur non fenerer, cum sacerdos feneretur? Certe tot mortibus est dignus sacerdos, quot exempla perditionis transmittit in populum. Si caput fuerit infirmum, totum corpus languidum erit; nam »omne caput languidum et omne cor merens: a  planta pedis usque ad uerticem non est in eo sanitas . Cum heretici nos peccare conspiciunt, docent eleemosynas nobis dandas non esse, inducentes ad hoc auctoritatem sacre Scripture dicentis: Desudet eleemosyna in manu tua, donec inuenias iustum cui des. Non dicit, Donec inuenias sacerdotem adulterum, ebriosum, inuidum, superbum, periurum, cupidum, usurarium, et huiusmodi: sed dicit: Donec inuenias cui des. Oblationes quoque, decime uel primitie dande sunt ministris Dei, non seruis diaboli; nam »qui facit peccatum, seruus est peccati .« Cum heretici nos peccare conspiciunt, docent predicationem nostram audiendam non esse, probantes hoc  auctoritate sacre Scripture, dicentis: »Peccatori dixit Deus: Quare tu enarras iustitias meas, et assumis testamentum meum per os tuum? « Cum is qui displicet, ad intercedendum mittitur, irati animus ad deteriora prouocatur. Nam cuius uita despicitur, restat ut eius predicatio contemnatur, et dicatur ei: »Medice, cura teipsum  .«---»Eiice primum trabem de oculo tuo, et tunc eiicies festucam de oculo fratris tui .« Propheta quoque cum mittendus esset ad predicandum, prius ab iniquitate mundatur, et os eius tangitur calculo, quod forcipe tollitur de altari . Cum heretici nos peccare conspiciunt, docent nos ecclesiastica sacramenta non posse conficere, inducentes auctoritatem Scripture dicentis: »Maledicam benedictionibus uestris, et cum multiplicaueritis orationem non exaudiam uos .«---»Manus enim uestre sanguine plene sunt .« Quidquid tetigit immundus, immundum erit . Lux ergo nostra luceat coram hominibus, ut uideant opera nostra bona, et glorificent Patrem nostrum qui in celis est .

 Si enim sacerdos, qui unctus est, peccauerit, faciens delinquere populum, offeret pro peccato suo uitulum immaculatum Domino. Non sufficit sacerdoti offerre pro peccato suo turturem uel columbam, hedum uel agnum, capram uel ouem; sed oportet ut offerat uitulum, non qualemcunque, sed immaculatum: nec ubicunque, sed ad ostium tabernaculi: nec ante quemlibet, sed coram Domino: nec quomodolibet, sed ponet manum super caput eius, et immolabit eum Domino. Anime peccanti precipitur, ut offerat capram: principi peccanti precipitur, ut offerat hircum; sed tam pro peccato sacerdotis, quam pro peccato multitudinis, imperatur ut uitulus offeratur immaculatus. Unde coniicitur, quod peccatum sacerdotis totius multitudinis peccato  cequatur; quia sacerdos in suo peccato totam facit delinquere multitudinem. Offerat ergo sacerdos pro peccato uitulum immaculatum; quia grandis culpa grandi debet hostia expiari. Per uitulum immaculatum moraliter intelligimus spiritum contribulatum; quia »sacrificium Deo spiritus contribulatus, cor contritum et humiliatum Deus non spernit .« Hic uitulus, hec hostia, hoc sacrificium debet offerri Domino pro peccato: ut uitulus qui peccando fuerat indomitus per superbiam, penitendo per humilitatem dometur, et iugum Christi suscipiat, de quo dicit in Euangelio: »Iugum meum suaue est, et onus meum leue .« Tunc Deus acceptabit sacrificium iustitie, »tunc impones super altare eius uitulos  .«---»Adducat ergo sacerdos uitulum ad ostium tabernaculi, per oris confessionem, et ponat manum suam super caput eius, per operis satisfactionem: et immolet eum Domino, per cordis contritionem: ut diluatur peccatum cogitationis in corde, peccatum locutionis in ore, peccatum operationis in consuetudine. Quatenus puella suscitetur in domo , adolescens in porta , Lazarus in monumento . Adducat ergo sacerdos uitulum ad ostium tabernaculi. Si per tabernaculum intelligimus corpus, in quo, secundum Apostolum, »peregrinamur a Domino ,« profecto per ostium tabernaculi debemus os corporis intelligere, de quo dicit Dauid: »Pone, Domine,  custodiam ori meo, et ostium circumstantie labiis meis .« Ad hoc ostium uitulus ducitur, cum ad confessionem oris secretum cordis progreditur. Dic, inquit, iniquitates tuas, »ut iustificeris .«---»Iustus enim in principio sermonis accusator est sui .« Qui coram Deo semetipsum excusat, Deus illum excusat. Et qui coram Deo semetipsum excusat, Deus illum accusat. Recurramus ad Euangelium, ibi inueniemus exemplum: »Duo homines ascenderunt in templum, ut orarent ,« etc. Multum distat inter confessionem criminis, que fit in humano iudicio, et eam que fit in diuino. Nam illa condemnat, et ista iustificat. In illo iudicio cum reus confitetur, plectitur, in isto absoluitur, et ideo  Propheta deprecatur: »Non absorbeat me profundum, neque urgeat super me puteus os suum .« Sed ualde cauendum est, ne quis ad ostium tabernaculi non uitulum, sed uulpem adducat. Nam qui peccata sua partim reuelat, et partim occultat, uel unam partem uni, et alteram partem alteri confitetur: uel exprimit factum, et supprimit in eodem intentionem: seu crimen attenuat et excusat, is profecto non uitulum, sed uulpem adducit. Nam »uulpes foueas habent, et uolucres celi nidos .« Nos autem, secundum prophetam, »reddamus uitulos labiorum nostrorum ,« omnem omnino peccati circumstantiam confitentes, secundum quod magis peccauimus: in loco, in tempore, in numero, in persona; secundum etatem,  secundum scientiam, secundum gradum, secundum ordinem; si facile, si frequenter, si manifeste, si perseueranter. Hoc enim precipitur, ut adducatur uitulus ad ostium tabernaculi coram Domino, qui scrutatur »renes et corda ,« cuius oculis omnia nuda sunt et aperta ,« quem nullum latet secretum, nullum fallit occultum. In humano quippe iudicio, cum reus confitetur peccatum, iudex instruitur: in diuino iudicio cum reus confitetur peccatum, Dominus obliuiscitur. Nam quacunque hora peccator fuerit conuersus et ingemuerit, »omnium iniquitatum eius non recordabor ,« ait Dominus. Caueat ergo sacerdos, cui confitetur peccator, non ut homini, sed ut Deo, ne forte post confessionem auditam recordetur peccati:  Hoc est ne uerbo uel signo innuat se scire delictum, quia non dicitur, ut uitulus adducatur ad ostium tabernaculi coram homine, sed coram Domino. Grauius enim peccat sacerdos, qui peccatum reuelat, quam homo qui peccatum committit.

Sequitur: Et ponat manum super caput eius. Per caput uituli principale mentis, id est ratio designatur, secundum illud: »Unge caput tuum et faciem tuam laua.« Per manum intelligitur operatio, secundum illud: »Anima mea in manibus meis semper .« Tunc enim manum ponimus super caput uituli, cum operationem constituimus super rationem, ut, secundum Apostolum, »rationabile sit obsequium nostrum, ut dignos  fructus penitentie faciamus .« Manus quinque digitos habet, et satisfactio quinque partes: que sunt asperitas uestis, abstinentia cibi, uirtus orationis, interruptio somni, et largitas eleemosyne . De his Propheta dicit in Psalmo: »Induebam me cilicio, et humiliabam in ieiunio animam meam, et oratio mea in sinum meum conuertetur ;« et: »Media nocte surgebam ad confitendum tibi .« Sed in his omnibus debet ponere manum super caput uituli, ut rationale sit eius obsequium: ne forte iumentum si nimis fuerit oneratum, succumbat, si uero parum fuerit oneratum, lasciuiat . Secundum modum culpe sit modus pene, pensata qualitate penitentie; non sit tam leuis ut presumatur, nec  tam grauis ut desperetur; »Humanum dico propter infirmitatem carnis uestre. Sicut exhibuistis membra uestra seruire iniquitati ad iniquitatem, ita exhibeatis seruire iustitie in sanctificationem .« ue his qui culicem colant, et camelum deglutiunt: qui alligant onera grauia et importabilia, et imponunt in humeros hominum, digito autem suo nolunt ea mouere . Ponat ergo sacerdos manum super caput uituli, et immolet eum Domino. Immolare uitulum, est conterere cor, ut, secundum apostolum, moriatur peccato et uiuat iustitie . Cum sic occiditur, tunc iustificatur : cum sic percutitur, tunc sanatur. »Ego, inquit Dominus, occidam, et ego uiuere faciam: percutiam, et ego sanabo .« Mortificetur ergo uitulus noster, immoletur, ut de cetero non reuiuiscat ad culpam. Irrisor est enim, non penitens, qui adhuc agit quod penitet. »Canis reuersus ad uomitum ,« est  penitens ad peccatum. Porro sunt quidam qui uitulum ferunt, sed non immolant; hi sunt qui de uno peccato penitent, sed in alio delectantur; sed frustra quis penitet, nisi de uniuersis peniteat; quia Deus ueniam non dimidiat. Totum enim hominem sanum fecit in Sabbato ; rursus septem demonia simul eiecit , septenario numero designans uniuersitatem criminum dimissorum; item ab alio legionem demonum effugauit , ostendens quia quecunque sunt in uno peccata, oportet de omnibus penitere. Si secundum sententiam euangelicam propter unum peccatum redeunt etiam dimissa peccata, quanto magis propter unum peccatum non dimissa peccata retinentur? Si ergo sacerdos, qui est unctus, etc.  uiuamus ergo, fratres karissimi, non solum caste, sed etiam caute. Caste, ne contaminemus unctionem ordinis quem accepimus; propter quod dicitur: Si sacerdos, qui unctus est, peccauerit; quasi dicat: Non peccet, ne contaminet unctionem. uel additur ad exclusionem eorum, qui cum essent de genere sacerdotum, propter maculas corporis inungi non poterant, nec ministrare ualebant. Caute, ne corrumpamus alios per exemplum, propter quod dicitur: Faciens delinquere populum; quasi dicat: Non peccet, ne populum peccando corrumpat. uel secundum Hebraicam ueritatem: Si sacerdos, qui est unctus, peccauerit ad culpam populi, id est tam uiliter, ut unus de populo, quod nimis est in sacerdote damnabile. Custodiamus itaque sanctimoniam cordis  et corporis, sicut decet Dei ministros et Dei sacerdotes, adiuuante Domino Iesu Christo, qui est super omnia Deus benedictus in secula seculorum. Amen.



SERMO II. IN CONSECRATIONE PONTIFICIS MAXIMI. De primatu apostolice sedis, et quod a Deo sit, et excellenti potestate pontificis Romani, quod seruus sit, non dominus: et de fidelis serui officio, qui super familiam Domini constituitur, et triplici cibo, quem familie dare tenetur.


 Quis putas est fidelis seruus et prudens, quem constituit Dominus super familiam suam, ut det eis cibum in tempore? .

Qualis debeat esse, qui super familiam constituitur: et qualiter debeat super illam constitui, ueritas ipsa patenter ostendit. Debet enim esse fidelis et prudens, ut det eis cibum in tempore. Fidelis siquidem, ut det eis cibum; prudens autem, ut det in tempore. Manifeste quoque describitur, quis constituit, quia Dominus: quem constituit, quia seruum: qualem constituit, quia fidelem pariter et prudentem: super quid constituit, quia super familiam: quare constituit, quoniam ut det eis cibum: quando, in tempore suo. Ponderemus ergo singula uerba: quia cum uerba sint uerbi, nichil est in eis, quod pondus non habeat,  sed omnia fecundo sunt grauia intellectu. Dominus ergo non quilibet, sed ille, qui in uestimento et in femore suo scriptum habet: »Rex regum et Dominus dominantium ,« de quo legitur, quia Dominus nomen est illi : per se ipsum apostolice sedis primatum constituit, ut eius constitutioni nulla possit audacia refragari. Iuxta quod ipse testatur: »Tu es Petrus, et super hanc petram edificabo Ecclesiam meam, et porte inferi non preualebunt aduersus eam .« Cum enim idem ipse sit fundator et fundamentum Ecclesie, profecto porte inferi preualere non possunt aduersus eam: quia fundamentum immobile perseuerat, de quo dicit Apostolus: »Fundamentum positum est, preter quod aliud poni non potest,  quod est Christus iehsu .« Licet ergo nauicula Petri magnis fluctibus in medio mari sepe iactetur, presertim cum in ea dormit iehsu, nunquam tamen submergitur: quia iehsu imperat uentis et mari, et tranquillitas magna fit, ita ut homines inde mirentur et dicant: Qualis est hic? quia uenti et mare obediunt ei . Hec est enim domus illa sublimis et stabilis, de qua ueritas ait: »Descendit pluuia, uenerunt flumina, flauerunt uenti, et irruerunt in domum illam, et non cecidit; fundata enim erat supra petram .« Super illam uidelicet, de qua dicit Apostolus: »Petra autem erat Christus .« Patet ergo, quod apostolica sedes non deficit in tribulatione, sed proficit de Dei promissione, ut dicere  ualeat cum Propheta: »In tribulatione dilatasti me .« De illius promissione proficit confisa, qui dixit apostolis: »uobiscum ero omnibus diebus, usque ad consummationem seculi .« Porro, »si Deus nobiscum, quis contra nos? .« Quia igitur constitutio hec, non est ab homine, sed a Deo; imo uerius, quia hec constitutio est ab homine Deo, frustra laborat hereticus uel schismaticus, frustra laborat perfidus lupus, ut demoliatur uineam, ut tunicam scindat, ut euertat candelabrum, ut lucernam exstinguat, iuxta uerbum Gamalielis, honorabilis legis doctoris, dicentis: »Si ex hominibus est hoc consilium, dissoluetur: si uero ex Deo est, non poteritis illud dissoluere, ne forte et Deo inueniamini repugnare .«---»Dominus mihi adiutor, non timebo quid faciat mihi homo .« Ego namque sum seruus ille, quem Deus constituit super familiam suam: sed utinam fidelis et prudens, ut dem ei cibum in tempore!

Plane seruus, et utique seruus seruorum, utinam non unus ex illis, de quibus inquit Scriptura: »Qui fecerit peccatum, seruus est peccati !« De quo dicitur: »Serue nequam, omne debitum dimisi tibi .« Rursumque: »Seruus sciens uoluntatem domini sui et non faciens, uapulabit multis ;« sed unus eorum, quibus Dominus ait: »Cum omnia bene feceritis, dicite, quia serui inutiles sumus .« Seruum  me fateor, et non dominum; iuxta quod Dominus inquit apostolis: »Reges gentium dominantur eorum: et qui potestatem habent inter eos, uenefici uocantur. uos autem non sic: sed qui maior est uestrum, erit omnium seruus: et qui precessor, tanquam ministrator .« Et ideo ministerium mihi uindico, dominium non usurpo: illius primi et precipui predecessoris exemplo, qui ait: »Non quasi dominantes in clero sed forma facti gregis ex animo ;« eius quoque, qui dixit: »Ministri Christi sunt , plus ego .« Grandis honor, quia sum super familiam constitutus: sed graue onus, quia totius sum seruus familie. »Sapientibus et insipientibus debitor sum .« uix multi  digne possunt uni seruire, nedum quod unus possit digne omnibus famulari. »Quis enim infirmatur, et ego non infirmor? quis scandalizatur, et ego non uror? Preter illa que extrinsecus sunt, nstantia mea quotidiana, sollicitudo omnium Ecclesiarum .« Quot angustias et dolores, quot sollicitudines et labores sustineam, plus sufferre ualeo quam proferre. Nolo magis exaggerare, quod suffero, ne minus sufferre ualeam quod aggero. »Dies diei quot labores sustineam eructat, et nox nocti sollicitudines indicat .«---»Nec fortitudo mea fortitudo lapidum, nec caro mea enea est .« Porro, licet enim fragilitate deficiam, »sufficientia tamen mea ex Deo est ,«---»qui dat omnibus affluenter, et non improperat  .« Et ideo, quamuis »non sit in homine uia eius«, ab eo tamen spero dirigi gressus meos , qui beatum Petrum ambulantem in fluctibus ne mergeretur, erexit : qui »praua conuertit in recta, et aspera mutat in plana .« Audistis conditionem, audite debitum.

Cum enim sim seruus, debeo esse fidelis et prudens, ut dem familie cibum in tempore. Tria precipue Deus requirit a me, que notant his uerbis uidelicet, fidem cordis, prudentiam operis, cibum oris: hoc est, ut sim fidelis in corde, ut sim prudens in opere, et dem cibum in ore. »Corde namque creditur ad iustitiam, ore autem confessio fit ad salutem .« Quia »credidit Abraham Deo, et reputatum est ei ad iustitiam .«---»Sine  fide impossibile est placere Deo ;« quia »quidquid non est ex fide, peccatum est .« Nisi enim ego solidatus essem in fide, quomodo possem alios in fide firmare? Quod ad officium meum noscitur specialiter pertinere, Domino protestante: »Ego, inquit, pro te rogaui, Petre, ut non deficiat fides tua, et tu aliquando conuersus, confirma fratres tuos .« Rogauit, et impetrauit: quoniam exauditus est in omnibus pro sua reuerentia. Et ideo fides apostolice sedis in nulla nunquam turbatione defecit, sed integra semper et illibata permansit: ut Petri priuilegium persisteret inconcussum. In tantum enim fides mihi necessaria est, ut cum de ceteris peccatis solum Deum iudicem  habeam, propter solum peccatum quod in fide committitur possem ab Ecclesia iudicari. Nam qui non credit, iam iudicatus est . Credo quidem, et certissime credo, quod catholice credam: confidens, quod fides mea debeat me saluare, iuxta promissionem dicentis: »Fides tua te saluum fecit, uade, et amplius noli peccare .« Porro »fides sine operibus mortua est .« uiuit autem fides illa, que per dilectionem operatur quia iustus ex fide uiuit .«---»Non enim auditores legis, sed factores iusti sunt apud Deum :«---»quia si quis auditor est uerbi, et non factor, hic comparabitur uiro consideranti uultum natiuitatis sue in speculo. .«

Propterea nec fides sufficit sine prudentia, nec  prudentia sufficit sine fide. Oportet igitur ut sim fidelis et prudens; scriptum est enim: »Estote prudentes sicut serpentes .« O quam necessaria est mihi prudentia, ut rationabile sit obsequium meum ,« ut nesciat sinistra mea quid faciat dextra mea : ut sic discernam inter lepram et non lepram, inter bonum et malum, inter lucem et tenebras, inter sanctum et profanum: ne dicam malum bonum, uel bonum malum : ne ponam tenebras lucem, uel lucem tenebras : ne mortificem animas que non moriuntur, uel uiuificem animas que non uiuunt . Recte igitur inter ornamenta pontificalia logion precipue commendatur, quod quadrangulum erat duplex: et pontificis ratio, quam  et loco presignabat et nomine, debet discernere inter quatuor, inter uerum et falsum, ne deuiet in credendis: inter bonum et malum, ne deuiet in agendis. Debet discernere pro duobus, pro se uidelicet et populo, ne, si cecus cecum duxerit, ambo in foueam cadant . »Erat quadrangulum propter quadrifarium intellectum, quem pontifex in Scripturis debet habere, historicum, allegoricum, tropologicum, et anagogicum. Erat et duplex, propter geminum testamentum, quod pontifici non expedit ignorare; quia »littera occidit, spiritus autem uiuificat .« Quadrangulum, propter Nouum Testamentum, quod in quatuor Euangeliis continetur: duplex etiam, propter uetus, quod in duabus tabulis exaratur. O quanta debet esse illa  una prudentia, que compellitur ad omnem prudentiam respondere, questionum nodos dissoluere, dubitationum abdita reserare, causarum merita pandere: iudiciorum ordines obseruare, Scripturas exponere, populis predicare, inquietos corripere, debiles confortare, hereticos confundere, catholicos confirmare. »Quis est hic, et laudabimus eum? « Ideo Dominus signanter ait: »Quis putas est fidelis seruus et prudens? « Talis debet esse, qui super familiam constituitur. Equidem constitutus sum super familiam, ut sicut excellentissimus mihi est locus, ita sit et excellentissimum meritum. uerum ad magnam potentis Domini laudem accedit, quod per uilem seruum  suum beneplacitum operatur, ut nichil ascribatur humane uirtuti, sed totum attribuatur diuine potentie. Quis autem sum ego, aut que domus patris mei, ut sedeam excellentior regibus et solium glorie teneam? Mihi namque dicitur in Propheta: »Constitui te super gentes et regna, ut euellas et destruas et disperdas et dissipes, et edifices et plantes .« Mihi quoque dicitur in Apostolo: »Tibi dabo claues regni celorum, et quodcunque ligaueris super terram, erit ligatum et in celis, etc. .« Cum omnibus apostolis loqueretur, particulariter dixit: »Quorum remiseritis peccata, remittuntur eis, et quorum retinueritis retenta sunt .« Cum autem soli Petro loqueretur, uniuersaliter ait: Quodcunque ligaueris  super terram, erit ligatum et in celis, etc.;« quia Petrus ligare potest ceteros, sed ligari non potest a ceteris. »Tu, inquit, uocaberis Cephas ,« quod exponitur caput; quia sicut in capite consistit omnium sensuum plenitudo, in ceteris autem membris pars est aliqua plenitudinis: ita ceteri uocati sunt in partem sollicitudinis, solus autem Petrus assumptus est in plenitudinem potestatis. Iam ergo uidetis quis iste seruus, qui super familiam constituitur, profecto uicarius Iesu Christi, successor Petri, Christus Domini, Deus Pharaonis: inter Deum et hominem medius constitutus, citra Deum, sed ultra hominem: minor Deo, sed maior homine: qui de omnibus iudicat, et a nemine iudicatur: Apostoli uoce pronuntians, »qui me iudicat,  Dominus est .« uerum officium seruitutis humiliet, quem fastigium sublimitatis exaltat, ut humilis sublimitas sit, et sublimis humilitas; nam »superbis Deus resistit, humilibus autem dat gratiam .«---»Qui se humiliat, exaltabitur; et qui se exaltat, humiliabitur .«---»Omnis uallis implebitur, et omnis mons et collis humiliabitur .« Salubre consilium: »Quanto maior es, humilia te in omnibus .« Et: »Principem te constituerunt, noli extolli, sed esto in illis quasi unus ex illis .«---»Hec est lucerna posita super candelabrum , ut oues qui in domo sunt uideant .« Porro, »si lumen hoc tenebre fiant, ipse tenebre quante erunt? .«---»Hic est sal terre. Quod si sal euanuerit, in quo salietur? .« Ad nichilum ualet ultra, nisi ut mittatur foras, et conculcetur ab hominibus. Unde cui plus committitur, plus ab eo exigitur; plus enim habet unde possit uereri, quam unde ualeat gloriari: redditurus Deo rationem, non solum pro se, sed pro omnibus qui sunt sue cure commissi. At omnes omnino qui sunt de familia Domini, sub eius cura constituti sunt; non enim distinguit inter hanc atque illam familiam, nec pluraliter dicitur: Super familias, tanquam multas: sed singulariter dicitur: Super familiam, tanquam unam, ut sit unum ouile et unus pastor .«---»Una est, inquit, columba mea, perfecta  mea ;« una quoque »tunica inconsutilis, que diuisa non fuit .« Una tantum exstitit arca, intra quam quicunque fuerunt, »sub uno rectore leguntur in cataclysmo saluati. Qui autem extra ipsam inuenti sunt, omnes in diluuio perierunt .«

Ad hoc autem est super familiam constitutus, ut det illi cibum in tempore. Primatum Petri Dominus iehsu Christus et ante passionem, et circa passionem, et post passionem constituit. Ante passionem cum dixit: »Tu es Petrus, et super hanc petram edificabo Ecclesiam meam, et quodcunque ligaueris super terram, erit ligatum et in celis: et quodcunque solueris super terram, erit solutum et in celis .« Circa passionem cum ait:  »Simon, Satanas expetiuit uos, ut cribraret sicut triticum: ego autem rogaui pro te, ut non deficiat fides tua: et tu aliquando conuersus, confirma fratres tuos .« Post passionem uero, cum tertio precepit: Si diligis me, pasce oues meas .« In primo sublimitas potestatis, in secundo constantia fidei, et in tertio pastura gregis exprimitur: que circa Petrum in hoc loco manifestissime declarantur. Constantia fidei, cum dicitur: Constituit super familiam. Pastura gregis, cum dicitur: Ut det illi cibum. Cibum dare tenetur, uidelicet exempli, uerbi, sacramenti. Quasi dicat: Pasce exemplo uite, uerbo doctrine, sacramento eucaristie. Exemplo actionis, uerbo predicationis, sacramento communionis. De primo ueritas dicit:  »Meus cibus est, ut faciam uoluntatem eius, qui me misit ;« de secundo Scriptura dicit: Cibauit eum pane uite et intellectus, et aqua sapientie salutaris potauit illum ;« de tertio Dominus inquit: »Caro mea uere est cibus, et sanguis meus uere est potus .« Cibum exempli teneor dare familie, ut luceat lux mea coram hominibus, quatenus uidentes opera mea bona, glorificent Patrem uestrum qui in celis est .«---»Nemo enim accendit lucernam, et ponit eam sub modio, sed super candelabrum, ut luceat omnibus qui in domo sunt .« Propter quod alibi Dominus ait: »Sint lumbi uestri precincti, et lucerne ardentes in manibus uestris .« Cortina cortinam trahat, et qui audit,  dicat: Si enim sacerdos qui est unctus, peccauerit, facit delinquere populum. Nam

Omne animi uitium tanto conspectius in se
Crimen habet, quanto qui peccat maior habetur. .

Sed et cibum uerbi teneor dare familie, ut talentum acceptum erogando multiplicem, quatenus opus euangeliste perficiam. Quia, iuxta uerbum Apostoli, »non misit me Deus baptizare, sed euangelizare :« ut catelli edant de micis, que cadunt de mensa dominorum suorum; quia »non in solo pane uiuit homo, sed in omni uerbo, quod procedit de ore Dei .« Ne forte propter me, imo uerius contra me, illud dicatur: »Paruuli petierunt  panem, et non erat qui frangeret eis .«

Cibum quoque sacramenti teneor dare familie, ut in eo uitam accipiat, et ex eo mortem euadat, ipso dicente: »Ego sum panis uiuus, qui de celo descendi: si quis manducauerit ex hoc pane, uiuet in eternum. Et panis quem ego dabo, caro mea  est pro mundi uita. Quia nisi manducaueritis carnem Filii hominis, et biberitis eius sanguinem, non habebitis uitam in uobis .« Hunc triplicem cibum dare quidem teneor, sed in tempore; quia, iuxta prouerbium Salomonis: »Omnia bona in tempore suo .« Prius teneor dare cibum exempli, deinde cibum uerbi, ut digne dem cibum sacramenti. Quia »cepit iehsu facere et docere, nobis relinquens exemplum, ut sequamur uestigia eius .«---»Qui peccatum non fecit, nee inuentus est dolus in ore eius .« Nam »qui fecerit et docuerit, magnus uocabitur in regno celorum .« Propter quod a tunica pontificali dependebant mala granata cum tintinnabulis aureis . Si enim docuero et  non fecero, recte mihi dicetur: »Medice, cura teipsum .« Et: »Hypocrita, eiice primum trabem de oculo tuo, et tunc eiicies festucam de oculo fratris tui .«---»Qui predicas non furandum, furaris? Qui predicas non mechandum, mecaris? « Peccatori autem dixit Deus: »Quare tu enarras iustitias meas, et assumis testamentum meum per os tuum? « Certe cuius uita despicitur, restat ut predicatio eius contemnatur. »Omnibus omnia factus sum, dicit Apostolus, ut omnes lncrifacerem .«---»Gaudere cum gaudentibus, flere cum flentibus, ut rationabile sit obsequium nostrum .«---»Sapientiam loquimur inter perfectos.  Inter uos autem nichil iudicaui me scire, nisi Iesum Christum, et hunc crucifixum .«---»Tanquam paruulis in Christo lac uobis potum dedi, non escam. Perfectorum enim solidus est cibus .« Probet ergo seipsum homo, et sic de pane illo edat, et de calice bibat: quoniam »qui manducat indigne, iudicium sibi manducat, non diiudicans corpus Domini .«

Ecce, fratres et filii, cibum uerbi de mensa sacre Scripture uobis proposui comedendum, hanc a uobis recompensationem exspectans, hanc a uobis uicissitudinem postulans, ut puras manus sine disceptatione leuetis ad Dominum, et petatis in oratione credentes, quatenus hoc apostolice seruitutis officium, quod est meis debilibus humeris  importabile, digne me faciat adimplere, ad gloriam nominis sui, ad salutem anime mee, ad profectum uniuersalis Ecclesie, ad utilitatem totius populi Christiani, iehsu Christus Dominus noster, qui est super omnia Deus benedictus in secula seculorum. Amen.



SERMO III. IN CONSECRATIONE PONTIFICIS. De quatuor speciebus desponsationum, et preconiis Romane Ecclesie; de spirituali coniugio episcopi cum Ecclesia sua, et bonis coniugii.


 Qui habet sponsam, sponsus est. Amicus autem sponsi, qui stat et audit eum, gaudio gaudet propter uocem sponsi .

 Paranymphus ait ista de sponso, uox de uerbo lucerna de sole, Ioannes de Christo. Sponsus enim est Christus, et sponsa quam habet Ecclesia. De  illo dicit Dauid: »In sole posuit tabernaculum suum ,« etc. De sponsa loquitur Salomon: »uulnerasti cor meum, soror mea, sponsa mea .« Quatuor enim species desponsationum nos distinxisse meminimus in libello, quem edidimus de quadripartita specie nuptiarum. Et primam, inter uirum et legitimam feminam: secundam, inter Christum et sanctam Ecclesiam: tertiam, inter Deum et animam iustam: quartam, inter uerbum et humanam naturam. De primis nuptiis protoplastus euigilans prophetauit: »Propter hoc relinquet homo patrem et matrem, etc. ,« de secundis nuptiis Ioannes in Apocalypsi loquitur: »ueni, ostendam tibi nouam nuptam sponsam Agni ;« de tertiis nuptiis ait Dominus  per prophetam: »Sponsabo te mihi in iustitia et iudicio, in misericordia et miserationibus ;« de quartis nuptiis sponsa dicit in Canticis canticorum. »Egredimini, filie Ierusalem, et uidete regem Salomonem in diademate, etc. .« In hac quadripartita specie nuptiarum, quiddam et admiratione pariter et ueneratione dignissimum reperitur. Per primas efficitur, ut sint duo in carne una: per secundas efficitur, ut sint duo in uno corpore: per tertias efficitur, ut sint duo in uno spiritu: per quartas efficitur, ut sint duo in una persona. De primis namque testatur auctoritas: »Erunt duo in carne una .« Propterea ueritas intulit: »Itaque iam non sunt duo, sed  una caro .« De secundis dicit Apostolus: »Omnia membra corporis cum sint multa, unum tamen corpus sunt in Christo .« Propter quam unionem idem alibi subdit: »Etenim omnes nos in unum corpus baptizati sumus .« De tertiis uero dicit Scriptura: »Qui adheret Deo, unus spiritus est cum eo .« Propter quam unionem Ioannes apostolus ait: »Qui manet in caritate in Deo manet, et Deus in eo .« De quartis fides catholica confitetur, quod sicut anima rationalis et caro unus est homo, ita Deus et homo unus est Christus. Propter quam ineffabilem unionem Euangelista testatur: »uerbum caro factum est, et habitauit in nobis .« Primam ergo unionem recte carnalem, secundam  sacramentalem, tertiam spiritualem, et quartam personalem. Carnalem, ut diximus, inter uirum et legitimam feminam: sacramentalem, inter Christum et sanctam Ecclesiam: spiritualem, inter Deum et iustam animam: personalem, inter uerbum et humanam naturam. Ergo qui habet sponsam, sponsus est: amicus autem sponsi stat, et gaudio gaudet propter uocem sponsi. Ego factus sum amicus Sponsi, cui Sponsus amicabiliter ait: »Amice, ascende superius ;« illius successor effectus, qui terna responsione dixit Sponso: »Domine, tu scis quia amo te .« Utinam amem Sponsum, sicut amatus sum a Sponso! Quid enim ultra mihi facere potuit, in quo ualuit me plus amare? Accumulauit enim in me bona nature,  multiplicauit in me munera gratie, contulit mihi spiritualia beneficia, superaddidit temporalia, spero quidem quod donabit eterna: »Si gloriari oportet, non expedit quidem ;« quia »cui plus committitur, plus ab eo exigitur ,« iuxta regulam ueritatis. Stans itaque gaudeo propter uocem eius; sed propter quam uocem? An propter illam quam dixit mihi in Petro: »Tibi dabo claues regni celorum? et quodcunque ligaueris super terram, erit ligatum et in celis? « An propter illam quam mihi locutus est in propheta: »Constitui te super gentes, ut euellas et destruas et edifices et plantes? « Sed propter hanc uocem magis mihi timendum est, quam gaudendum. Scio namque, qui dixit: »Iudicium  durum fiet his qui presunt ,« et ideo monet et dicit Scriptura: »Quanto maior es, humilia te in omnibus .«---»Principem te constituerunt, noli extolli, esto in illis quasi unus ex illis ;« et Dominus in Euangelio: »Qui maior est inter uos, erit omnium seruus: et qui precessor, tanquam ministrator .«

Et propter quam uocem mihi gaudendum est? Propter illam utique, quam Dominus inquit apostolis: »uobiscum ero omnibus diebus usque ad consummationem seculi .« Et specialiter Petro: »Simon, ecce Satanas expetiuit ut cribraret uos sicut triticum, etc. .« Hec est uox Sponsi, pro qua gaudeo; quia sicut predicit  Simoni pugnam, qui promittit uictoriam, sic iniungit officium, qui impendit auxilium. Pugnam predicit, cum ait: »Satanas expetiuit ut cribraret uos sicut triticum.« uictoriam promittit, cum addit: »Ego autem rogaui pro te, ut non desinat fides tua .« Nam »hec est uictoria que uincit mundum, fides nostra .« Officium iniungit, cum dicit: »Confirma fratres tuos .« Auxilium impendit, cum ait: »Ego pro te rogaui, Petre .«---»Exauditur enim in omnibus pro sua reuerentia .«---»Dominus mihi adiutor, non timebo quid faciat mihi homo .«

Ergo qui habet sponsam, sponsus est. An non ego sponsus sum, et quilibet uestrum amicus sponsi?  Utique. Sponsus, quia habeo nobilem, diuitem, et sublimem, decoram, castam, gratiosam, sacrosanctam, Romanam Ecclesiam: que, disponente Deo, cunctorum fidelium mater est et magistra. Hec est Sara maturior, Rebecca prudentior, Lia fecundior, Rachel gratior, Anna deuotior, Susanna castior, Iudith animosior, Edissa formosior. »Multe filie congregauerunt diuitias, hec autem sola supergressa est uniuersas .« Cum hac mihi sacramentale coniugium, cum hac mihi commercium nuptiale. Mira res, qui celibatum promisi, contraxi coniugium, sed istud coniugium non impedit celibatum, nec fecunditas huius coniugis tollit uirginitatis castitatem. Placuit in celibatu Ioannes, placuit in coniugio Abraham.  Utinam ego placeam in utroque, ut utriusque manipulos cum exsultatione portem! Solet dici carnale coniugium, quod est inter uirum et feminam, initiatum, ratum, et consummatum. Initiatum in desponsatione, ratum in consensu, consummatum in copula. Sic et spirituale coniugium, quod est inter episcopum et Ecclesiam, initiatum dicitur in electione, ratum in confirmatione, consummatum in consecratione. Illud autem coniugium, quod ego Sponsus cum hac mea sponsa contraxi, simul fuit initiatum et ratum: quia Romanus pontifex cum eligitur, confirmatur, et cum confirmatur, eligitur, Nonne recolitis quod de ipso legistis in canone? Quoniam electus, sicut papa uerus, auctoritatem obtinet regendi Romanam Ecclesiam, et disponendi  omnes facultates illius. Certe cum ego contraherem, filius ducebat matrem in coniugem: ubi uero contraxi, pater habuit filiam in uxorem. In carnali coniugio excluduntur propinqui, et admittuntur extranei; sed in spirituali coniugio prima facie regulariter excluduntur extranei, et admittuntur propinqui. De propinquis excludendis in carnali coniugio, legistis in canone cautum: »Omnes affinitate propinquos ad coniugalem copulam accedere denegamus.« De extraneis autem a spirituali coniugio excludendis canonica tradit auctoritas, ut sit facultas clericis remittendi, si se uiderint pregrauari, et quos sibi ingeri ex aduerso contigerit, non timeant refutare. Propterea reperitur cautum in  canone, ut in apostolatus culmine de carnalibus presbyteris aut diaconis nemo consecretur.

Anniuersarium ergo diem, quo fuit hoc coniugium spirituale consummatum, hodie mecum primum celebratis, licet ipso die fuerim in sede apostolica consecratus, quo beatus Petrus apostolus in episcopali fuit cathedra constitutus. Sed sicut lux solis, lucem stelle secum uideri non patitur: sic illa solemnitas hanc secum non sustinet celebrari. Cedit ergo minor maiori, quia minor maiori succedit. Ego igitur coniugium contraxi, consecratione nuptias celebraui.

Tria uero principaliter sunt bona coniugii, fides, proles, et sacramentum. Fides ad castitatem, proles ad fecunditatem, sacramentum ad stabilitatem refertur.  Tantam enim fidem Romanus pontifex et Romana Ecclesia sibi semper inuicem seruauerunt, ut eis congrue ualeat coaptari, quod ueritas inquit in Euangelio: »Cognosco oues meas, et cognoscunt me mee :« alienum non sequuntur sed fugiunt, quia non nouerunt uocem alienorum. Alieni autem sunt heretici et schismatici, quos Ecclesia Romana non sequitur, sed persequitur et fugat. Suum autem cognoscunt et audiunt, non apostaticum, sed apostolicum: non Catarum, sed catholicum, recipiens et reddens debitum coniugale, recipiens ab eo debitum prouidentie, et reddens debitum reuerentie. Quia »uir non habet potestatem sui corporis, sed mulier. Similiter mulier non habet potestatem sui corporis, sed uir .« Porro, cum Ecclesia Romana debitum reuerentie nulli prorsus impendat, nisi Romano pontifici, qui post Deum alium superiorem non habet: quid est hoc, quod Romanus pontifex debitum prouidentie non utique tantum Romane Ecclesie, sed omnibus omnino tenetur Ecclesiis exhibere? »Sapientibus et insipientibus debitor sum ,« inquit Apostolus; et: »Instantia mea quotidiana sollicitudo omnium Ecclesiarum .« Quid iudicatur ad paria, ut secundum quod legitur in ueteri Testamento, unus posset habere plures? Nonne legistis quod Abraham Saram habebat uxorem, que tamen Agar famulam suam introduxit ad ipsum: nec commisit propter hoc adulterium, sed officium adimpleuit . Sic et Romanus  pontifex sponsam habet Romanam Ecclesiam, que tamen Ecclesias sibi subiectas introducit ad ipsum, ut ab eo recipiant debitum prouidentie: quia quanto plus redditur, tanto magis debetur. Sed nunc fit in spiritu, quod tunc fiebat in carne: quia »Spiritus est qui uiuificat, caro non prodest quidquam .« At nonne potest unus episcopatus habere duos episcopos, et unus episcopus duos episcopatus habere? Ne longe exempla petantur, unus et idem est Hostiensis et uellucensis [f. uelletrensis episcopus, ut utraque simul Ecclesia nupsit eidem. Rursus Hipponensis Ecclesia, que coniuncta erat ualerio, ipso uiuente etiam nupsit beato Augustino: qui non tam successit, quam  accessit ualerio. Sed qua ratione possunt hec fieri salua lege coniugii, uos exquirite, quos delectat inquisitio questionum: me alia sollicitudo detinet occupatum. Contra hoc coniugium inter episcopum et Ecclesiam, ut religiosam prolem Christo generet, quatenus uxor illius sicut uiris abundans in lateribus domus sue. »Filii sui sicut nouelle oliuarum,« etc.  Propter quod dicit Apostolus: »Filioli mei, quos iterum parturio, donec formetur Christus in uobis .« Et Lia, datis quondam mandragoris, »conduxit Iacob, ut ad illam intraret, que concepit et peperit .« Eos autem quos Christus regenerat, doctrinis instruit salutaribus, et monitis informat honestis, »cibat eos pane uite et intellectus, et potat eos aqua sapientie  salutaris .«---»uenite, inquit, et comedite panem meum, et bibite uinum meum, quod miscui uobis .« Panem celestem et calicem salutaris, de quo si quis gustauerit, uiuet in eternum: »Omne delectamentum in se habentem et omnis saporis suauitatem .« Sacramentum autem inter Romanum pontificem et Romanam Ecclesiam tam firmum et stabile perseuerat, ut non nisi per mortem unquam ab inuicem separentur; quia mortuo uiro mulier, secundum Apostolum, »soluta est a lege uiri .« uir autem iste alligatus uxori, solutionem non querit, non cedit, non deponitur; nam »suo domino aut stat, aut cadit .«---»Qui autem iudicat, Dominus est .« Propter  causam uero fornicationis Ecclesia Romana posset dimittere Romanum pontificem. Fornicationem non dico carnalem, sed spiritualem; quia non est carnale, sed spirituale coniugium, id est propter infidelitatis errorem; quoniam »qui non credit, iam iudicatus est :« et in hoc articulo intelligitur, quod legitur in Euangelio, quod audistis: »uos estis sal terre, quod si sal euanuerit in quo salietur? « Ego tamen facile non crediderim, ut Deus permitteret Romanum pontificem contra fidem errare: pro quo spiritualiter orauit in Petro: »Ego, inquit, pro te rogaui, Petre, etc. ,« Ergo qui habet sponsam, sponsus est. Hec autem sponsa non nupsit uacua, sed dotem mihi tribuit absque pretio pretiosam, spiritualium  uidelicet plenitudinem et latitudinem temporalium, magnitudinem et multitudinem utrorumque. Nam ceteri uocati sunt in partem sollicitudinis, solus autem Petrus assumptus est in plenitudinem potestatis. In signum spiritualium contulit mihi mitram, in signum temporalium dedit mihi coronam; mitram pro sacerdotio, coronam pro regno, illius me constituens uicarium, qui habet in uestimento et in femore suo scriptum »Rex regum et Dominus dominantium : sacerdos in eternum, secundum ordinem Melchisedech .« Amplam mihi tribuit dotem, sed utrum ego donationem aliquam sibi fecerim propter nuptias, uos uideritis. Ego nolo asseuerare iactanter. Ignorantem  quesiuit, renitentem accepit; sed contradicentem in principio, sed consentientem in fine; quia solus consensus inter legitimas personas efficit matrimonium. Inde uidetur contingere, quod licet mirabile uideatur, quod aliquis possit esse alicuius Ecclesie, antequam sit sponsus ipsius:  sicut aliquis posset esse alicuius Ecclesie sponsus, antequam pontifex esset illius. Cum enim per prouisionem maioris iniuste retinentibus iuste datur episcopus, antequam in ipsum consentiant, utique pontifex est eorum propter auctoritatem concessionis. Sed uidetur fortasse, quod nondum sit sponsus eorum propter defectum consensus, unde consentire teneatur, et cum eo coniugale fedus inire. Cum autem per electionem accipitur, propter mutuum consensum eligentium et electi, utique sponsus eorum efficitur, presertim cum electio confirmatur. Sed antequam consecretur, nec nomen pontificis, officium uindicabit. Sed an ita sit, sollicitudo nostra disquirat. Inter sponsam autem et uirum, et inter sponsum et coniugem distingui  potest in spiritualibus: quod sponsus appellatur electus ante confirmationem, uidelicet antequam cognoscat, id est antequam administret; uir autem appellatur post confirmationem, et maxime post consecrationem, cum iam plenarie administrat. uel potius, sponsus aut sponsa dicitur propter uirginitatem, coniux propter fecunditatem. »Despondi enim, inquit Apostolus, uos uni uiro uirginem castam exhibere Christo .« Ergo qui habet sponsam, sponsus est. uos autem fratres et filii, qui estis amici Sponsi, et gaudio gaudetis propter uocem Sponsi, puras manus sine disceptatione leuetis ad Deum, et »corde puro et conscientia non ficta « in oratione precantes, ut ita reddam  Ecclesie debitum coniugale, quod, ueniente Sponso, a cum uirginibus sapientibus merear accensis lampadibus ad nuptias introire .« Ipso prestante, qui est super omnia Deus benedictus in secula seculorum. Amen.



SERMO Iu. IN CONSECRATIONE PONTIFICIS. Quod doctori necessaria sit caritas et sapientia, et quale debeat esse sal in prelato: de duplici uanitate et euanescentium diuersitate


 uos estis sal terre. Quod si sal euanuerit, in quo salietur? Ad nichilum ualet ultra nisi ut mittatur foras, et conculcetur ab hominibus .

ueritas, que falli non potest, et fallere non uult, terribile quoddam in uerbis propositis et irrefragabile quoddam argumentum inducit, proponendo, assumendo, et concludendo. Proponit enim officium, assumit defectum, concludit tormentum. Officium proponit, cum ait: uos estis sal terre. Defectus assumit, cum addit: Quod si sal euanuerit, in quo salietur? Tormentum concludit, cum infert: Ad nichilum ualet ultra, nisi ut mittatur foras, et conculcetur ab hominibus. Prouideat ergo qui gerit officium, ne incurrat defectum, quia non euadet tormentum. »Potentes enim potenter tormenta  patientur. Et iudicium durum fiet his, qui presunt . Certe quanto maior est excellentia, tanto grauior est ruina. Nam

Omne animi uitium tanto conspectius in se
Crimen habet, quanto qui peccat maior habetur. 
Ait ergo Christus: uos estis sal terre. Inter uirtutes et dona duo quasi precipua sunt nobis principaliter necessaria, uidelicet caritas et sapientia. Charitas ad informationem honeste uite, sapientia uero ad eruditionem uere doctrine, nam »qui fecerit et docuerit, magnus uocabitur in regno celorum. »Cepit enim iehsu facere et docere, nobis relinquens exemplum, ut sequamur uestigia eius .«  »Qui peccatum non fecit,« ut sit nobis honestas in uita, »nec inuentus est dolus in ore eius ,« ut sit ueritas in doctrina. Unde a ueste pontificali dependebant »malo granata, cum tintinnabulis aureis :« ne sine illis ingrediens sanctuarium moreretur. Sunt enim multi, de quorum numero utinam ipse non sim, qui dicunt, et non faciunt. »Alligant onera grauia et importabilia, et imponunt humeris hominum, digito autem suo nolunt ea mouere .« Sed dicitur tali: »Medice, cura te ipsum .«---»Hypocrita, eiice primum trabem de oculo tuo, et tunc eiicies festucam de oculo fratris tui .«---»Qui predicas non furandum, furaris? qui predicas non mechandum, mecaris?«  Hec duo, uidelicet caritas et sapientia, commendantur in sale: quod conficitur ex duobus, calore uidelicet, et humore: quoniam humor calore densatur ut fiat sal. Per calorem enim caritas designatur, de qua Dominus ait: »Ignem ueni mittere in terram, et quid uolo, nisi ut ardeat?« ---»Aque multe nos possunt exstinguere caritatem .« Per humorem autem intelligitur sapientia, de qua Salomon ait: »Aqua profunda uerba ex ore uiri: et torrens inundans est fons sapientie .« Pontifex ergo debet esse sal terre, ut informet populum exemplo uite per caritatem, et instruat uerbo doctrine per sapientiam.

 Sal principaliter tria facit, cibos condit, carnes siccat, terram sterilem reddit. Ad primum spectat, quod beatus Iob ait: »Nunquid comedi potest insulsum quod non est sale conditum?«  ad secundum pertinet, quod de pisce dicitur in Tobia: »Salierunt carnes eius ;« ad tertium uero respicit, quod inquit Psalmista: »Posuit terram fructiferam in salsuginem a malitia inhabitantium in ea .« Talis debet esse sal in prelato, ut cibos condiat, carnes siccet, et terram sterilem reddat. Ut condat cibum doctrine, de qua ueritas ait: »Quis putas est fidelis seruus et prudens, quem constituit dominus super familiam suam, ut det illi cibum in tempore?«  ut siccet carnem concupiscentie, de qua  dicit Apostolus: »Caro concupiscit aduersus spiritum, et spiritus aduersus carnem .« Ut terram nequitie reddat sterilem, de qua dicit Dominus ad Adam: »Maledicta terra in opere tuo, spinas et tribulos germinabit tibi .« Insulsus est cibus doctrine, qui non fuerit sapientie sale conditus, illius utique sapientie, de qua dicit Apostolus: »Christus est Dei uirtus et Dei sapientia .« Unde non bene sapit ulla doctrina, que Christum non resonat, qui est anime sapor et suauitas et dulcedo. »Sit, inquit Apostolus, sermo uester sale conditus .« Insipidus enim est sermo, qui sale sapientie spiritualis non conditur. Unde cum filii prophetarum dixissent ad Elizeum: »Ecce, habitatio ciuitatis huius est optima,  sed aque pessime, sed et terra sterilis, ait illis: Afferte mihi uas nouum, et mittite in illud sal. Et ait: Hec dicit Dominus: Sanaui aquas has, et non erit in eis ultra mors, neque sterilitas .« Elizeus Christus, ciuitas lex, aqua littera, sal sapientia, uas predicator, terra Synagoga. Habitatio ergo ciuitatis huius est optima, quia secundum Apostolum: »Lex sancta et mandatum sanctum :« sed aqua pessima est quia »littera occidit, spiritus autem uiuificat :« et ideo terra sterilis est, id est Synagoga infructuosa; quia lex ad perfectum neminem adduxit. uas nouum est Euangelii predicator, qualis fuit apostolus Paulus, de quo Dominus ait: »uas electionis erit mihi iste .« Qui dicitur uas  nouum, propter nouam doctrinam, de qua ueritas ait; »Nemo mittit uinum nouum in utres ueteres .« In hoc uase mittitur sal, de quo Dominus inquit apostolis: »Habete salem in uobis, et pacem habete inter uos .« Ex hoc uase nouo mittit Elizeus salem in fontem, ut sanet aquas, ne sit »in eis ultra mors neque sterilitas :« quoniam Christus per Euangelium predicatores mittit in occidentem litteram: quia »Spiritus est qui uiuificat, caro non prodest quidquam .« Sic ad nuptias aquam conuertit in uinum, et uelamen tollit de facie Moysi, ut reuelata facie gloriam Domini contempletur. Debet enim prelatus non solum cibos condire, sed et carnes siccare: ut castiget corpus suum, et in seruitutem  redigat , ne forte, cum aliis predicauerit, ipse reprobus fiat: quia nisi fluxus carnalis concupiscentie desiccetur, profecto carnalis homo tanquam iumentum in stercore computrescit, et quasi quatriduanus fetet in monumento. Propterea Psalmista dicebat: »Confige timore tuo carnes meas, a iudiciis enim tuis timui .« Optimus clauus est timor, qui carnem cruci affigit. Iuxta quod legitur: »Crucifixerunt membra sua cum uitiis et concupiscentiis :« quia »timor Domini peccatum expellit ;« de quo rursus dicitur per Prophetam: »A timore tuo, Domine, concepimus et peperimus spiritum salutis .« Legitur etiam quod  reges uictores, urbes destructas salibus seminabant, ne quod in eis germen ulterius oriretur. Reges uictores, sunt sancti predicatores, de quibus inquit Apostolus: »Sancti per fidem uicerunt regna .« Urbes destructe, sunt gentes ad fidem conuerse, a quibus regnum diaboli est destructum, de qua destructione Dominus loquitur per prophetam: »Constitui te super gentes et super regna, ut euellas et destruas et dissipes et disperdas .« Has igitur urbes destructas debemus sale seminare, ne quid in eis germen ulterius oriatur, ne de cetero germinet spinas et tribulos uitiorum. Hinc ergo Dominus in lege precipit: »In omni sacrificio sal offeres ,« id est in omni quod dices aut facies, adhibe sapientiam,  ne quid offeras Domino insipidum uel insulsum.

Quod si sal euanuerit, in quo salietur? Duplex est uanitas: una nature, que est mutabilitas conditionis, altera culpe, que est uitium et peccatum. De prima dicit Apostolus: »uanitati subiecta est creatura non uolens ;« et: »uanitas uanitatum, et omnia uanitas, inquit Ecclesiastes .« Item Psalmista: »Uniuersa uanitas omnis homo uiuens .« De secunda dicitur ab eodem: »Filii hominum usquequo graui corde, ut quid diligitis uanitatem, et queritis mendacium?«  Et iterum: »Mendaces filii hominum in stateris, ut decipiant ipsi de uanitate in idipsum ;« item, »quia defecerunt in uanitate dies eorum, et anni eorum cum festinatione  .« Primam uanitatem nullus euadit, iuxta quod de beato Iob legitur: »Homo natus de muliere breui uiuens tempore, repletur multis miseriis. Qui quasi flos egreditur et conteritur, et fugit uelut umbra .« Ad secundam uero uanitatem pertinet, quod Dominus ait: Si sal euanuerit, in quo salietur? Ac si diceret: Si prelatus fuerit dissolutus in uitium, a quo populus instruetur? Porro, quidam euanescunt in corde, quidam in ore, quidam in opere. In corde, qui male credunt; in ore, qui male docent; in opere, qui male uiuunt. De primis dicit Apostolus: »Euanuerunt in cogitationibus suis, et obscuratum est insipiens cor eorum ;« de secundis dicit Psalmista: »uana locuti sunt unusquisque ad proximum  suum, labia dolosa in corde, et in corde locuti sunt mala ;« de tertiis uero Salomon ait: »uidi cuncta que fiunt sub sole, et ecce uniuersa uanitas:« quia peruersi difficile corriguntur, et stultorum infinitus est numerus.«

Quidam autem euanescunt solummodo ad humorem, quidam solummodo ad calorem pariter et humorem. Ad calorem euanescunt, qui dissoluuntur per spirituales cupiditates, ut per iram uel per inuidiam, de quibus legitur: »Exarserunt in concupiscentiis suis, inflammati a gehenna .« Ad humorem euanescunt, qui dissoluuntur per carnales concupiscentias, ut per gulam et per luxuriam; de quibus legitur: »Behemoth dormit in locis humentibus,  fiduciam habens, quod influat Iordanis in os eius .« Ad calorem pariter et humorem euanescunt, qui simul et per spirituales cupiditates et per carnales concupiscentias dissoluuntur, de quibus, ut pena sit similis culpe, dicit Scriptura: »De aquis niuium transibunt ad calorem nimium .« De illis dicit Dauid: »Super eos cecidit ignis, et non uiderunt solem .« De istis inquit Iacob: »Effusus es sicut aqua, non crescas: quoniam ascendisti cubile patris tui .« Si taliter euanuerit sal in prelato, in quo populus salietur? Quasi dicat: In nullo, quia, iuxta testimonium legis diuine, si sacerdos, qui est unctus, peccauerit, facit delinquere populum . Peccatum ergo prelati et aliis damnosum, et sibi est periculosum.  Damnosum aliis, quia si sal euanuerit, in quo salietur? Periculosum sibi; quoniam ad nichilum ualet ultra, nisi ut mittatur foras, id est ab officio deponatur: et conculcetur ab hominibus, id est a populo contemnatur. uel mittatur foras, et conculcetur ab hominibus, id est ut excommunicetur et euitetur. uel mittatur foras; quia peccauit in se; et conculcetur ab hominibus: quia peccauit in proximum. Qualiter ergo de quolibet alio prelato possit intelligi, satis apparet; sed qualiter intelligi debeat de Romano pontifice, non est adeo manifestum. Seruus enim, secundum Apostolum, »suo domino stat aut cadit .« Propter quod idem Apostolus ait: »Tu quis es, qui iudicas alienum seruum?«  Unde cum Romanus pontifex non habeat  alium dominum nisi Deum, quantumlibet euanescat, quis potest eum foras mittere, aut pedibus conculcare? cum illi dicatur: »Collige causam tuam in sinum tuum?« uerum non frustra sibi blandiatur de potestate, neque de sublimitate uel honore temere glorietur; quia quanto minus iudicatur ab homine, tanto magis iudicatur a Deo. Minus dico; quia potest ab hominibus iudicari, uel potius iudicatus ostendi, si uidelicet euanescat in heresim; quoniam »qui non credit, iam iudicatus est .« In hoc siquidem casu debet intelligi de illo, quod si sal euanuerit, ad nichilum ualet ultra, nisi ut mittatur foras, et conculcetur ab hominibus. Quid est quod dicit: Ad nichilum ualet ultra? Nonne quacunque hora peccator conuersus fuerit et ingemuerit, uita  uiuet et non morietur, ait Dominus?  Nonne pastor, dimissis nonaginta nouem ouibus in deserto, uenit querere centesimam que perierat, et inuentam humeris reportauit?  Nonne mulier accendit lucernam et domum euertit, ut dragmam perditam inueniret?  Et ad utramque parabolam Dominus intulit: Quia »maius gaudium est angelis Dei super uno peccatore penitentiam agente, quam super nonaginta nouem iustis, qui penitentia non indigent .« Nonne Dauid euanuit, cum adulterium et homicidium perpetrauit? et tamen non est foras eiectus, nec ab hominibus conculcatus, sed peccato dimisso remansit in regno . Nonne Petrus euanuit, qui tertio Christum negauit?  et tamen non solum apostolatum non perdidit, sed etiam principatum accepit . Quid est ergo quod dicit: Quod si sal euanuerit, ad nichilum ualet ultra, nisi ut mittatur foras, et conculcetur ab hominibus? uerum aliud est euanescere in agendis, et aliud est euanescere in credendis. Qui euanescit in opere, dummodo non euanescat in fide, si penituerit, semper reparatur ad gratiam, et sepe restauratur ad gradum; qui autem euanescit in fide, ut fiat hereticus aut apostata, reparari quidem potest ad gratiam, sed difficile restauratur ad gradum; quia remanet cicatrix ex huiusmodi lepra contracta, Petrus enim non corde, sed ore negauit. Ne autem euanescat sal in me, quod damnosum nimis et periculosum existeret, uos fratres et filii, apud misericordissimum  Patrem piis precibus imploretis, ut ipse qui beato Petro predixit: »Ego pro te rogaui, Petre, ut non deficiat fides tua: et tu aliquando conuersus, confirma fratres tuos ;« in me successore suo immerito et indigno fidem illam  confirmet, que per dilectionem operatur, ad gloriam nominis sui, ad salutem anime mee, ad profectum uniuersalis Ecclesie, iehsu Christus Dominus noster, qui est super omnia Deus benedictus in secula seculorum. Amen.



SERMO u. AD CLAUSTRALES  .


 Ad claustrales loquens Scriptura ait: »Ecce quam bonum et quam iucundum habitare fratres in unum!«  Et alibi Psalmista ait in persona claustralium: »Unam petii a Domino, hanc requiram, ut inhabitem in domo Domini omnibus diebus uite mee .« Cum apud naturalem philosophum unitas celeberrimis adnotetur mysteriis, apud theologum non minoribus subiacet sacramentis. Sine unitate spirituali nec in presenti gratia habetur, nec in futuro gloria confertur; sine unitate omnis exsufflatur religio; sine unitate languescit superna dilectio; sine unitate fides perit; sine unitate obedientia deficit. Unitas in diuinis parat consonantiam, in angelis concordiam, in Ecclesiis obedientiam.

 Triplex est unitas; est enim unitas supercelestis, unitas celestis, unitas subcelestis. Unitas supercelestis est in concordia Trinitatis, ubi est unitas uniens et unita; et est ibi unitas uniens nec unita, et etiam unita non uniens. Unitas uniens et unita, est Spiritus sanctus qui Patrem unit cum Filio; unde dicitur unum Patri cum Filio; et alibi dicitur esse osculum et amor Patris et Flii. Et est unita, quia unitur Patri cum Filio, mediante diuina natura. Unitas uniens non unita est diuina natura, quia tres personas sibi inuicem unit, sed ipsa eis non unitur, quia ipsa non est persona. Unitas unita non uniens est Pater, quia unitur Filio et Spiritui sancto; sed neuter eorum cum eo. De unitate uniente et unita dicitur: »Nunc sancte nobis Spiritus  unum Patri cum Filio.« De unitate non unita dicitur: »In Patre unitas, etc.«

Unitas celestis in angelorum concordia est, et est triplex unitas, unitas nature, unitas gratie, unitas glorie. Unitas nature, quia omnes sunt spiritus administratorii; unitas gratie, quia sunt in gratia confirmati; unitas glorie, quia omnes sunt in eterna beatitudine glorificati. In hac triplici unitate est diuersitas in dignitatum magisteriis, in officiorum ministeriis, in cognoscendis arcanorum mysteriis. Est ibi concors dissonantia, consonans discordia, diuersa unitas, unita diuersitas, dissensus consentiens, diuersitas uniens. Unitas uero subcelestis in Ecclesia esse debet, et trina; unitas fidei, unitas caritatis, unitas obedientie, ut inferiores  superioribus obediant, superiores minoribus moderata consuetudine condescendant. Ad insinuandum huius unitatis meritum, unus qui descendebat in piscinam saluabatur , unus filius uidue suscitatur , arca in uno cubito consummatur . Ad annuntiandum Dauid uictoriam unus mittitur . Unus nuntians Iob mortem filiorum a periculo liberatur. Omnia que ad ecclesiasticam unitatem pertinent, amplectitur unitas. Omnia informat singularitas. Est enim »unus Deus, una fides, unum baptisma ,« una lex, unus rex, una gratia, una gloria.

Inter claustrales autem similiter debet esse trina unitas, unitas religionis, unitas possessionis, unitas  caritatis. Unitas religionis, ut sint uniformes in habitu, uniformes in uictu, uniformes in ieiuniis, uniformes in uigiliis. Sed quidam anomali se a regula huius unitatis excipiunt, cupientes se mollioribus accumbere stratis, paucioribus interesse uigiliis, modico uel nullo uti silentio, delicatioribus uesci cibis. Quidam enim monachi uilem habitum quoquo modo insigniunt, aut pulueris excussione, aut quadam partium eleganti dispositione, quia aut pedes in calceis arctius ponunt, aut manicas stringunt, aut capucium super aures reflectunt; cibos pro posse suo delicatiores appetunt, et in quantum possunt, si non materiam, saltem mutant formam; quia si unus uult fabas uel alios cibos tenues parari uno modo, alius uult alio. Quidam silentia frangunt,  etsi non uerbis, saltem signis, et sic fabulas uerborum redimunt pluritate signorum. Quidam uigilias aut intermittunt, aut intercidunt.

Unitas etiam debet esse in possessione, ut omnia sint communia; nichil enim proprium debet habere monachus in possidendo, quia nec proprium debet habere in uolendo. Quod autem nichil debeat habere proprium in re, intelligat exemplo Ananie qui ad pedes Petri exspirauit quia proprium retinuit . Et ad instructionem claustralium dicit Dominus: »Nisi quis renuntiauerit omnibus que possidet, non potest meus esse discipulus .« Nec sufficit propriis abrenuntiare in re, nisi abrenuntient etiam uoluntate. Unde et Petrus de hac abrenuntiatione uoluntatis ait: »Ecce nos reliquimus  omnia et secuti sumus te . Claustralis ergo qui proprium habere desiderat, respicit cum uxore Lot , manum ad aratrum mittit sed retrahit, cum Dina filia Iacob ornatus alienigenarum appetit .« Qui ergo communi actione possessionis aliquid proprium excipit, locum Iude proditoris et furis emit. O claustralis qui multa reliquisti in mundo, noli ad mundum redire unius nummi desiderio; non capiat te unius nummi appetitus, quem non decepit diuitiarum thesaurus. Timeas ne decipula diaboli capiat te in minimo, que non decepit in maximo.

Propriam etiam abiiciat monachus uoluntatem, ut sicut communitas est religionis, ita sit in uoluntate; ut non solum eis omnia sint communia quantum  ad censum, uerum etiam quantum ad sensum; ut omnes conueniant in una uoluntate, omnes consentiant in una caritate; ut de eis uere possit dici: »Erat eis cor unum in Deo, et anima una .« Tenetur etiam claustralis habere unitatem caritatis, ut in proximi profectu suum inueniat; in proximi defectu suum lugeat. Sapientior minus peritum instruat, sanus egroto condoleat, incolumis sano congaudeat; et sic uita claustralis imago sit uite celestis; ubi sicut in uita eterna in dispari claritate par gaudium, ita in claustrali in dispari  carismate uicarium amoris uinculum. Ab hac triplici unitate claustralis monachus dicitur, quasi unitatis custos. Si primam unitatem non seruat, fit anomalus; si secundam, apostata; si tertiam schismaticus.

Sit ergo in conuictu claustrali unitas uniens et unita, id est prelatus subditos uniens auctoritate, subditus unitus caritate. Sit ibi unitas unita non uniens, id est subditus qui etsi alios non uniat, aliis tamen se caritate iungat. Sit ibi unitas uniens non unita, id est caritas, nulli tantum in presenti se firmiter copulans. Sit in eis unitas nature, ut in se naturam diligant; sit unitas gratie, ut sibi inuicem gratiam collatam impertiant; sit unitas glorie, ut una spe ad eterne uite gloriam tendant.  Sit unitas fidei, ne sint heretici; sit unitas caritatis ne sint schismatici; sit unitas spei, ne sint specialiter obstinati; ut de eis possit dici: »Ecce quam bonum,« quantum ad hominum opinionem; »et quam iucundum,« quantum ad mentis delectationem, »habitare fratres in unum « religionis, in unum possessionis, in unum caritatis! ut ad illam unitatem peruenire ualeamus, de qua dicit Psalmista: »Unam petii a Domino, hanc requiram, ut inhabitem in domo Domini omnibus diebus uite mee .«



SERMO uI. IN CONCILIO GENERALI LATERANENSI HABITUS  .


 Desiderio desideraui hoc pascha manducare uobiscum, antequam patiar, id est antequam moriar 

Quia »mihi uiuere Christus est, et mori lucrum ,« non abnuo, si dispositum est a Deo, bibere calicem passionis, siue pro defensione fidei catholice, siue pro subsidio Terre Sancte, siue pro statu ecclesiastice libertatis, mihi fuerit propinatus: quanquam desiderem in carne permanere, donec consummetur opus inceptum. uerumtamen non mea, sed Dei uoluntas fiat. Et ideo dixi uobis: Desiderio desideraui hoc pascha manducare uobiscum, antequam patiar. Multa sunt et uaria hominum desideria: quis ea sufficit explicare? Omnia tamen reduci possunt ad duo, spirituale uidelicet et carnale: spirituale, quod de  celestibus et eternis; carnale uero, de temporalibus et terrenis. De isto Propheta dicit in Psalmo: »Concupiuit anima mea desiderare iustificationes tuas in omni tempore .« Et sponsa dicit in Canticis: »Sub umbra illius quem desideraueram sedi: et fructus eius dulcis gutturi meo .« De illo dicit apostolus: »Desideria carnis fugite, que militant aduersus animam ;«  et alius: »Desiderium malignum longe fac a me .« Ego autem illius inuoco testimonium, qui testis est in celo fidelis, quod non carnali, sed spirituali desiderio desideraui hoc pascha manducare uobiscum: non propter commoditatem terrenam, aut gloriam temporalem, sed propter reformationem uniuersalis Ecclesie, ad liberationem potissimum Terre Sancte: propter que duo principaliter et precipue hoc sacrum concilium conuocaui. Sed forte dicetis: Quid est hoc pascha quod desideras manducare nobiscum? Pascha namque diuersis modis accipitur in Scripturis diuinis. Pro die, unde: Appropinquauit dies azymorum, qui dicitur pascha; pro hora, unde: »Quartadecima ad uesperam pascha Domini est ;« pro agno,  unde: uenit dies azymorum, quando necesse erat occidi pascha; pro azymo, unde: »Non introierunt pretorium, ut non contaminarentur, sed comederent pascha ,« pro festo, unde: »Ante diem festum Pasche, sciens iehsu quia uenit hora eius, ut transeat de hoc mundo ad Patrem ;« et etiam pro ipso Christo, unde: Pascha nostrum immolatus est Christus .« Sane  pascha Hebraice dicitur phase, quod est transitus, , Grece uero , quod est pati: quia per passiones debemus transire ad gloriam, secundum quod ueritas ipsa dicebat: »Oportebat pati Christum, et sic intrare in gloriam suam .« Quia si uolumus conregnare, oportet et compati: licet »non sint condigne passiones huius temporis ad futuram gloriam que reuelabitur in nobis .« Hoc pascha, quod est phase, id est transitus, desiderio desideraui manducare uobiscum. De quo in Exodo dicitur: »Comedent festinanter: est enim phase, id est transitus Domini .« Legitur quippe in libro Regum, et in Paralipomenon apertissime continetur, quod XuIII anno regni Iosie regis restauratum est templum, et  celebratum est Phase, quale non fuit in Isrel a diebus iudicum atque regum . Utinam hec historia, instantis temporis sit parabola, ut in hoc nostri pontificatus anno XuIII templum Domini, quod est Ecclesia, restauretur, et celebretur Phase, siue Pascha, uidelicet hoc solemne concilium, per quod fiat transitus de uitiis ad uirtutes, quale reuera non fuit factum in Isrel a diebus iudicum atque regum, id est a temporibus Patrum sanctorum, atque catholicorum principum, in populo Christiano, Deum uidente per fidem. Et ego pro certo spero in eo qui suis promittit fidelibus, dicens: »Ubicunque duo uel tres congregati fuerint in nomine meo, ibi in medio eorum sum ;« quia ipse in medio nostrorum adest, ad celebrandum  hoc Pascha, qui congregati sumus in hac Saluatoris basilica in nomine Saluatoris, pro his que pertinent ad salutem. Triplex autem Pascha siue Phase desidero uobiscum celebrare, corporale, spirituale, eternale: corporale, ut fiat transitus ad locum, pro miserabili Ierusalem liberanda; spirituale, ut fiat transitus de statu ad statum, pro uniuersali Ecclesia reformanda; eternale, ut fiat transitus de uita in uitam, pro celesti gloria obtinenda. De corporali transitu clamat ad nos miserabiliter Ierusalem in Threnis per Ieremiam: »O uos omnes, qui transitis per uiam, attendite, et uidete, si est dolor similis, sicut dolor meus .« Ergo transite ad me omnes qui diligitis me, ut  a tanta miseria me liberetis. Ego enim, que solebam esse domina gentium, modo facta sum sub tributo: que solebam esse plena populo, modo sedeo quasi sola. »uie Sion lugent, eo quod non sint qui ueniant ad solemnitatem ;« facti sunt hostes eius in capite, loca sancta profanata sunt uniuersa, et sepulcrum Domini est inglorium, quod solebat esse gloriosum. Ubi colebatur unigenitus Dei Filius iehsu Christus, modo colitur filius perditionis Mahometus. Insultant mihi filii alieni, et improperant lignum crucis, dicentes: Confidebas in ligno, ecce nunc adiuuet, si potest.« O quantus pudor, quanta confusio, quantum opprobrium, quod filii ancille, uilissimi Agareni, detinent matrem nostram, matrem uniuersorum fidelium ancillatam!  utique de qua dicit Psalmista: »Mater Sion dicit: Homo, et homo natus est in ea, et ipse fundauit eam Altissimus ;« ubi Deus rex noster ante secula salutem in medio terre dignatus est operari. Quid itaque faciemus? Ecce ego, dilecti fratres, totum me uobis committo, totum me uobis expono, paratus iuxta consilium uestrum, si uideritis expedire, personalem subire laborem, et transire ad reges, et principes, et populos, et nationes; adhuc autem et ultra, si clamore ualido eos ualeam excitare, ut surgant ad Domini prelium preliandum, et uindicandam iniuriam Crucifixi, qui pro peccatis nostris eiectus est de terra, et de sede sua, quam sanguine comparauit, et in qua uniuersa redemptionis nostre sacramenta peregit. Quidquid  tamen egerint alii, nos sacerdotes Domini hoc negotium specialiter assumamus, subuenientes et succurrentes, in personis et rebus, necessitatibus Terre Sancte: ita quod nullus omnino remaneat, qui non sit particeps tanti operis, ne sit expers tante mercedis. Nam et olim in simili casu per sacerdotes fecit Deus salutem in Isrel, quando per Machabeos, utique sacerdotes, filios Mathatie, liberauit iehsualem et templum de manibus impiorum . De spirituali uero transitu Dominus ad uirum uestitum lineis, habentem atramentarium scriptoris ad renes: »Transi per mediam ciuitatatem, et signa Thau super frontes uirorum gementium atque dolentium super cunctis abominationibus que sunt in medio eius .« Deinde  dixit sex uiris habentibus uasa interitus in manibus suis: »Transite per ciuitatem, sequentes eum, et percutite omnem, super quem non inueneritis Thau. Nemini parcat oculus uester, et a sanctuario meo incipite .« uir uestitus lineis, habens atramentarium scriptoris ad renes eius, is debet esse qui loquatur, uir uirtutibus uirens, qualis erat ille de quo dicit Scriptura: »uir erat in terra Hus nomine Iob, et erat uir iste simplex, et rectus, ac timens Deum, et recedens a malo .« uestitus lineis, id est honestis moribus et bonis operibus adornatus. Iuxta quod alibi dicitur: »Omni tempore uestimenta tua sint candida ,« id est opera tua munda. Linum enim  munditiam et honestatem designat propter candorem, ad quem per carnis macerationem et contritionem perducitur, de quo uestis sacerdotalis fiebat in lege. Scriptor autem egregius et supremus Spiritus sanctus est digitus Dei, quo scripte fuerunt tabule Testamenti. De quo dicit Psalmista: »Lingua mea calamus scribe uelociter scribentis .« Huius scriptoris atramentarium est donum scientie: de quo per calamum lingue, atramentum doctrine profertur, et in cordis superscribitur pergameno. In renibus sedes est desiderii, de quibus Dominus precipit: »Renes uestros accingetis ;« et Psalmista orabat ad Dominum: »Ure renes meos et cor meum .« Ille igitur habet atramentarium scriptoris,  qui per donum scientie sibi a Spiritu sancto datum desideria carnis cohibet et restringit, ut in uita non discrepet a doctrina, ne sibi ipsi dicatur: »Medice, cura te ipsum ; qui predicas non furandum, furaris: qui doces non mechandum, mecaris .« Propterea ueritas ait: »Sint lumbi uestri precincti, et lucerne ardentes in manibus uestris .« Hinc transire precipitur per mediam ciuitatem, et signare Thau super frontes uirorum gementium et dolentium, T est ultima littera Hebraici alphabeti, exprimens formam crucis, qualis erat antequam Domino crucifixo Pilatus titulum superponeret: quam et sanguis agni positus super utrumque postem, et in superliminaribus domorum mirifice designabat. Hoc signum gerit in  fronte, qui uirtutem crucis ostendit in opere: ut iuxta quod dicit Apostolus: »Crucifigat carnem suam cum uitiis et concupiscentiis ;« idemque cum Apostolo dicat: »Mihi absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo .« Tales profecto dolent et gemunt super cunctis abominationibus, que fiunt in medio ciuitatis: quia peccata proximorum frixoria sunt iustorum. »Quis, inquit Apostolus, infirmatur, et ego non infirmor? quis scandalizatur, et ego non uror?«  uir ergo uestitus lineis habens atramentarium scriptoris ad renes debet transire per mediam ciuitatem, et signare Thau super frontes uirorum gementium et dolentium super cunctis  abominationibus, que fiunt in medio eius; quoniam summus pontifex, qui super domum Isrel constitutus est speculator, transire debet per uniuersam Ecclesiam, que est ciuitas regis magni, ciuitas posita supra montem, inuestigando et inquirendo merita singulorum: ne dicant bonum malum, uel malum bonum; ne ponant tenebras lucem et lucem tenebras ; ne mortificent animas que non moriuntur, aut uiuificent animas que non uiuunt . Et ideo, ut distinguat et discernat inter illos et istos debet signare Thau super frontes uirorum et dolentium, quatenus ostendat eos, qui dolent et gemunt super abominationibus que in medio Ecclesie perpetrantur, signatos  esse Thau in frontibus suis. Tales profecto pro culpa dolent, et pro infamia gemunt super abominationibus, que fiunt in medio ciuitatis; quoniam in tantum iam processit abominatio, quod et infamis est culpa, et est culpa infamia. Unde si foderimus studiose parietem, sicut prophete precipitur , uidebimus abominationes maiores, abominationes pessimas, quas nonnulli exercent in templo. Sex uiri habentes uasa interitus unusquisque in manu sua, uos esse debetis uiri uirtutum: sex quidem propter numeri sacramentum, ut perfecti sitis in opere ac sermone: senarius enim numerus est perfectus, eo quod redditur ex suis partibus aggregatis. Unde sexta die perfecit Deus celum et terram, et omnem ornatum eorum .  Et cum in plenitudine temporis, sexta uenisset etate, sexta die sub hora sexta, genus redemit humanum. Ideoque sex ultima uerba dixit in cruce. uas interitus, quod tenere debetis in manibus uestris ad interimendum scelestos, est pontificalis auctoritas, quam exercere debetis in opere ad perimendum iniquos, exemplo Psalmiste dicitur: »In matutino interficiebam omnes peccatores terre, ut disperderem de ciuitate Domini omnes operantes iniquitatem .« De his uasis alibi dicitur: »Tetendit arcum suum, et parauit illum, et in eo parauit uasa mortis: sagittas suas ardentibus effecit .« uobis ergo precipitur: Transite per mediam ciuitatem, sequentes eum, summum uidelicet sacerdotem, quasi ducem, principem, et magistrum,  ut percutiatis interdicendo et suspendendo, excommunicando et deponendo, prout culpe qualitas postulauerit, omnem super quem non inueneritis Thau signatum ab ipso, qui claudit, et nemo aperit; aperit, et nemo claudit . Signatis enim nocendum non est, iuxta quod alibi dicitur: »Nolite nocere terre, neque mari, neque arboribus, quoadusque signemus seruos Dei nostri in frontibus eorum .« De ceteris autem dicitur: »Nemini parcat oculus uester ,« ut non sit in uobis personarum acceptio, recolentibus illud quod Moyses legitur dixisse Leuitis: »Si quis est Domini, iungatur mihi. Ponat uir gladium super femur suum. Ite, et redite de porta usque ad portam per medium castrorum, et occidat  unusquisque fratrem, et amicum, et proximum suum. Feceruntque filii Leui iuxta sermonem Moysi .« Et uos similiter faciatis. Porro sic percutite, ut sanctis, sic occidite, ut uiuificetis: eius exemplo qui ait: Ego occidam, et ego uiuere faciam: percutiam, et ego sanabo .«---»Et a sanctuario meo, inquit, incipite .«---»Tempus enim est, sicut beatus apostolus ait, ut iudicium incipiat a domo Domini .« Nam omnis in populo corruptela principaliter procedit a clero: quia »si sacerdos, qui est unctus, peccauerit, facit delinquere populum :« quippe dum laici uident turpiter et enormiter excedentes, et ipsi eorum exemplo ad iniquitatem  et scelera prolabuntur. Cumque reprehenduntur ab aliquo, protinus se excusant, dicentes: »Non potest filius facere, nisi quod uiderit patrem facientem ;« et: »Sufficit discipulo, si sit sicut magister eius .« Impletum est illud propheticum: »Erit sicut populus, sic sacerdos :« quinimo, »erubesce, Sidon, ait mare .« Hinc etiam mala prouenerunt in populo Christiano. Perit fides, religio deformatur, libertas confunditur, iustitia conculcatur, heretici pullulant, insolescunt schismatici, perfidi seuiunt, preualent Agareni. De transitu autem eternali Dominus: »Beati sunt serui illi, quos cum uenerit Dominus, inuenerit uigilantes. Amen, dico uobis, quia precinget se, et faciet illos discumbere, et transiens  ministrabit eis .« De hoc transitu sane martyres gloriantur in Psalmo, dicentes:« Transiuimus per ignem et aquam, et induxisti nos in refrigerium .« Hoc pascha pre ceteris Desidero manducare uobiscum in regno Dei. Est autem manducatio corporalis, et spiritualis. De illa dicitur: »Date illis manducare .« De ista dicitur: »Macta, et manduca .« Item manducatio culpe, et manducatio pene; de illa dicitur: »Manducauerunt sacrificia mortuorum :« de ista legitur: »Gladius meus manducabit carnes .« Rursus est manducatio doctrinalis, et est manducatio penitentialis. De illa dicitur: »Ego cibum habeo manducare, quem uos nescitis  :« de ista legitur: »Cinerem sicut panem manducauerunt .« Est preterea manducatio eucaristie, et manducatio glorie. De illa dicitur: »Qui manducat me, uita uiuet propter me :« de ista legitur: »Beatus qui manducabit panem in regno Dei .« Hac ultima manducatione precipue desidero manducare uobiscum hoc pascha, ut transeamus de labore ad requiem, de dolore ad gaudium, de infelicitate ad gloriam, de morte ad uitam, de corruptione ad eternitatem; prestante Domino nostro Iesu Christo, cui est honor et gloria in secula seculorum. Amen.



SERMO uII. IN CONCILIO GENERALI LATERANENSI HABITUS


 Si dormiatis inter medios cleros, penne columbe deargentate, et posteriora dorsi eius in specie auri .

Duo sunt nobis ad meritum necessaria, uita scilicet et doctrina; alterum propter nos, alterum propter proximos. »Cepit enim iehsu docere et facere ,« nobis relinquens exemplum, ut sequamur uestigia eius, »qui peccatum non fecit, nec inuentus est dolus in ore eius :«---»peccatum non fecit, ut sit honestas in uita; nec inuentus est dolus in ore eius,« ut sit ueritas in doctrina. Que duo commendantur nobis in uerbis propositis. De uita premittitur: Si dormiatis; doctrina subiungitur: Inter medios cleros. Hinc est igitur, quod a ueste pontificali dependebant mala granata,  cum tintinnabulis aureis . Per malum granatum accipitur operatio, per tintinnabulum aureum intelligitur predicatio: que duo debent in sacerdote coniungi, ne sine illis ingrediens sanctuarium moriatur.

Quia uero per meritum peruenitur ad premium, recte post meritum promittitur premium. Quod duplex promittitur; unum in presenti, et alterum in futuro. Pietas enim promissionem habet uite que nunc est, et future, ut centuplum accipiat, et uitam eternam possideat: centuplum in presenti, uitam eternam in futuro. De presenti premittitur: Penne columbe deargentate. De futuro subiungitur: Et posteriora dorsi eius in specie auri. »Quoniam misericordiam et ueritatem diligit Deus: gratiam  et gloriam dabit Dominus .« Gratiam in presenti prestat ad meritum, gloriam in futuro prestabit ad premium. Est autem duplex dormitio, una mortis, altera uite: sed utraque diuiditur; nam alia est dormitio mortis corporalis, et hec est pena; et alia dormitio spiritualis, et hec est culpa. De prima Dominus inquit apostolis: »Lazarus amicus noster dormit «: et Apostolus  ait: »Nolo uos ignorare de dormientibus,« etc. ; de secunda dicit Dauid: »Nunquid qui dormit non adiiciet ut resurgat?  et Apostolus inquit: »Surge qui dormis: exsurge a mortuis, et illuminabit te Christus .«

Hoc autem tribus modis admittitur, per ignorantiam, negligentiam, et concupiscentiam. De somno ignorantie dicit Psalmista: »Illumina oculos meos, ne unquam obdormiam in morte .« De somno negligentie Salomon ait: »Usquequo piger dormis? quando consurges de somno tuo? paululum dormies, paululum dormitabis, paululum conseres manus tuas, ut dormias: et ueniet tibi quasi uiator egestas, et pauperies quasi uir armatus .« De somno concupiscentie dicit Dauid: »Dormierunt somnum suum: et nichil inuenerunt omnes uiri diuitiarum in manibus suis .« Ceterum dormitio uite duplex quoque legitur in Scripturis: una uite corporalis proueniens ex natura, altera uite spiritualis procedens ex gratia. De prima Dominus dixit apostolis: »Dormite iam, et requiescite ;« de secunda, sponsa dicit in Canticis: »Ego dormio, et cor meum uigilat .« Sic et nos, karissimi, uigilemus, et dormiamus: sed dormiamus a malis, et uigilemus in bonis.

Siquidem uite perfectio in duobus consistit, in declinandis uitiis, et in exercendis uirtutibus, secundum illud: »Diuerte a malo, et fac bonum  .« Per alterum uitamus supplicium, per alterum acquirimus premium; que duo per dormitionem conuenienter intelliguntur. Somnus enim, ut asserunt qui de rerum naturis edisserunt, est quies animalium uirtutum, cum intentione naturalium. Nos autem, qui spirituales sumus, spiritualiter has in spiritu possumus inuenire. Sunt enim tres naturales uires in anima, uis rationalis,  uis concupiscibilis, uis irascibilis. Rationabilitas quasi uis digestiua, que discernit inter bonum et malum, inter lucem et tenebras, inter sanctum et profanum: concupiscibilitas, quasi uis appetitiua, bonum eligit, lucem appetit, et sanctum inquirit: irascibilitas, quasi uis expulsiua, malum abiicit, tenebras repellit, et profanum respuit. Econtra sunt tres animales defectus in anima, ignorantia, negligentia, et concupiscentia. Contra rationabilitatem, est ignorantia; contra irascibilitatem, negligentia; contra concupiscibilitatem, concupiscentia. Ab his tribus uitiis maxime nobis est dormiendum. Nam ex negligentia procedit delictum, ex concupiscentia procedit peccatum, ex ignorantia prouenit delictum atque peccatum. Differt enim inter delictum et peccatum;  quia delictum in omittendo, peccatum in committendo consistit. Delictum utique est non facere faciendum; peccatum uero agere non agendum. Dormiendum est nobis ab ignorantia, presertim ab ignorantia mandatorum in preceptis diuinis, et officiorum in sacramentis ecclesiasticis; que duo sine periculo non possumus ignorare. Scriptum est enim: »Ipsi uero non cognouerunt uias meas, quibus iuraui in ira mea, si introibunt in requiem meam. Nescierunt neque intellexerunt, in tenebris ambulabant .« Ait autem Deus prophete: »Tu scientiam repulisti, et ego te repellam, ne sacerdotio fungaris mihi .«---»Et populus meus captiuus ductus est, quia non habuit scientiam:  et nobiles eius interierunt fame, et multitudo eius siti exaruit .«---»uoluit intelligere ut bene ageret: iniquitatem meditatus est in cubili suo .«---»Nam si cognouissent, nunquam Dominum glorie crucifixissent .« Caueamus igitur nos precipue ignorantiam, quibus datum est ex officio nosse mysteria regni Dei, ceteris autem in parabolis . Nos enim debemus esse boues arantes, ceteri sunt asine iuxta pascentes. Nos psallentes Deo repromittimus: »In tuis iustificationibus meditabor, non obliuiscar sermones tuos .« Nos debemus esse lux mundi. Si uero lumen quod in nobis est tenebre fiat, tenebre quante erunt? Nos debemus esse sal terre. »Quod si sal euanuerit, in quo salietur? Ad  nichilum ualet ultra, nisi ut mittatur foras, et conculcetur ab hominibus .« Quiescat igitur ignorantia, et rationabilitas intendatur, secundum illud: »Rationabile sit obsequium uestrum :« et: »Parati sitis reddere ratonem omni poscenti uos de ea, que in uobis est, fide .« Hoc enim est logion, siue rationale, quod pontifex ferebat in pectore, in quo scriptum est urim et tummim, id est manifestatio et ueritas . Nam in pectore sacerdotis manifesta debet esse cognitio ueritatis, secundum illud propheticum: »Labia sacerdotis custodiunt scientiam, et legem exquirunt ex ore eius, quia angelus Domini exercituum est .« Erat autem rationale quadrangulum: quia sacerdos debet discernere  inter quatuor: inter uerum et falsum, ne deuiet in credendis; inter bonum et malum, ne deuiet in agendis. Erat et duplex: quia debet discernere pro duobus, pro se et pro populo: ne, si cecus cecum duxerit. ambo in foueam cadant . Dormiamus ergo ab ignorantia: quia »non dormitabit neque dormiet qui custodit Isrel .« Non dormitabit a pena, nisi nos dormiamus a culpa. Dormiendum est quoque nobis a negligentia, presertim in oratione que spectat ad Dominum, et correctione que spectat ad proximum: que duo non possumus sine peccato negligere. Quidam enim orant tam negligenter et indeuote, quod ore quidem loquuntur celestia, sed corde meditantur terrena; quibus Dominus improperat  per prophetam: »Populus hic labiis me honorat, cor autem longe est a me .« De talibus legitur: »Ore suo benedicebant, et corde suo maledicebant .« Ore suo benedicunt, qui loquuntur eloquia ueritatis; sed corde maledicunt, qui meditantur inania uanitatis. Alii uero tam festinanter orant et indiscrete, quod medio pretermisso non proferunt nisi caput et caudam. Sed qui semetipsum non audit, quomodo Deus illum exaudiet? Qui taliter orat, non inclinat Deum ad indulgentiam, sed prouocat illum ad iracundiam. »Tu autem cum oras, intra in cubiculum, et clauso ostio ora Patrem tuum .« Intra in cubiculum cordis, ostio sensuum intercluso, ne musce morientes perdant suauitatem unguenti.  Ora Patrem tuum non in multiloquio, sicut ethnici faciunt, qui putant in multiloquio exaudiri, sed »in corde puro, et conscientia bona, et fide non ficta .« Sic orauerunt Moyses et Susanna , qui clamauerunt ad Dominum, et de necessitatibus eorum liberauit eos. Clamauerunt, non tam uocis intentione, quam cordis deuotione, dicente Psalmista: »Delectare in Domino, et dabit petitiones cordis tui .« Hinc et Apostolus ait: »Cantantes et psallentes in cordibus uestris .« Deus enim non tam auditor est uocis, quam cordis; nec est admonendus clamoribus, qui renum est scrutator et cordium . Quod Anna gerens typum Ecclesie legitur obseruasse,  que non petitione clamosa, sed oratione deuota, quod petiit, impetrauit. Legitur in libro Regum, quod »Anna loquebatur in corde suo, tantumque labia sua mouebantur, et uox penitus non audiebatur .« Unde in Psalmo: »Que dicitis in cordibus uestris, in cubilibus uestris compungimini ;« quia »sacrificium Deo spiritus contribulatus: cor contritum et humiliatum Deus non spernit .« Expedit tamen ut oris pronuntiatio deuotum comitetur affectum: quia quod facit flatus carboni, hoc facit pronuntiatio deuotioni. Audi Psalmistam: »Ad ipsum ore meo clamaui, et exaltaui sub lingua mea .« uos ergo, karissimi, cum oratis, state coram Domino Deo nostro compuncti, humiles et deuoti, sine  motu, sine risu, sine cachinno; nolite nimium clamare, nimium festinare, sed pronuntiate distincte ad intelligendum: quia »maledictus homo qui opus Dei agit negligenter .« Ergo »seruite Domino in timore, et exsultate ei cum tremore :« presertim in sacrificio in quo mortis Christi memoria celebratur. »Hoc, inquit, facite in meam commemorationem .« Et Apostolus dicit: »Quotiescunque manducabitis panem hunc, et calicem bibetis, mortem Domini annuntiabitis donec ueniat .« In quolibet enim officio negligentia est peccatum, sed in sacrificio est periculum: quoniam »qui manducat indigne, iudicium sibi manducat, non diiudicans corpus Domini .« Caueamus quoque negligentiam in  correctione peccantium. Quidam enim sunt »canes muti, non ualentes latrare ,« palpantes uitia peccatorum, uel cupiditatis amore, uel fragilitatis timore: cupiditatis amore, ne forte perdant oblationes aut decimas; fragilitatis timore, ne forte incurrant indignationem aut odium. Contra tales dicitur per prophetam: »ue qui consuunt puluillos sub omni cubito manus, et faciunt ceruicalia sub capite uniuerse etatis .« Item: »Ipsi edificabant parietem, illi autem liniebant eum rursus .«---»Prophete tui uiderunt tibi stulta et falsa, nec aperiebant tibi iniquitatem tuam, ut te ad penitentiam prouocarent .« Econtra precipitur: »Clama, ne cesses: quasi tuba exalta uocem  tuam, et annuntia populo meo scelera eorum, et domui Iacob peccata eorum .« Hinc Apostolus dicebat Ephesiis: »Munde sunt manus mee a sanguine omnium uestrum. Non enim subterfugi quominus annuntiarem omne consilium Dei uobis .« Audi prophetam: »ue mihi, quia tacui: quia uir pollutus labiis ego sum, et in medio populi polluta labia habentis ego habito .« Non timuit Ioannes Herodem, quominus eum libere reprehenderet, propter Herodiadem, quam uiuente uiro suo Philippo, tenebat uxorem. Quiescat ergo negligentia, et irascibilitas intendatur, secundum illud: »Irascimini, et nolite peccare ;« id est, irascimini uitiis, ne peccetis. Hic est zelus ille, quo Christus accensus  eiecit uendentes et ementes de templo , secundum illud: »Zelus domus tue comedit me :« quo succensus Phinees Iudeum cum Madianitide ceuntem pugione transfodit . Discretus ergo sacerdos contra rebelles et obstinatos seueritatem exerceat, erga humiles et penitentes exhibeat pietatem. Non illum sequimini semiuiuo mortuo relicto in uulneribus, quem Samaritanus duxit in stabulum, et uinum superinfudit et oleum . Et in arca tabernaculi uirga continebatur et manna. Dormiendum est quoque nobis ab omni concupiscentia, presertim a concupiscentia rerum que procedit ex auaritia, et concupiscentia mulierum que prouenit ex luxuria. Scriptum est enim: »Nihil est auaro scelestius, et  nichil iniquius quam amare pecuniam .« uerbum est sapientis, quod confirmat Apostolus dicens: »Qui uolunt fieri diuites, incidunt in tentationem et in laqueum diaboli, et desideria multa, et inutilia, et nociua, que mergunt hominem in interitum, et perditionem: radix enim omnium malorum est cupiditas .« Et alibi: »Auaritia est idolorum seruitus .« Audite quid contra cupidos sacerdotes dicat propheta: »Principes eius in muneribus iudicabant, et sacerdotes eius in mercede docebant, et prophete eius in pecunia diuinabant .«---»Infernus et perditio nunquam replentur, similiter et oculi hominum insatiabiles .«---»Sanguisuge due sunt filie dicentes: Affer, affer .«  Nam

Crescit amor nummi, quantum ipsa pecunia crescit. 
»Porro transit mundus, et concupiscentia eius .«---»Ne timeamus ergo, cum diues factus fuerit homo, et multiplicata fuerit gloria domus eius. Non enim, cum morietur, accipiet hec omnia, neque descendet cum eo gloria eius .« Nec hoc dico, quin liceat diuitias habere, sed quia non licet diuitiis inherere, secundum illud: »Diuitie si affluant, nolite cor apponere .« Nullus ergo uestrum alienum parochianum seducat, aut alienam parochiam inuadat. Preceptum est enim, ut nemo mittat falcem in messem alienam ,  neque transgrediatur terminos, quos posuerunt patres nostri Caueamus nichilominus a concupiscentia mulierum; nam »uinum et mulieres faciunt apostatare sapientes «

Et propter speciem mulieris multi perierunt. »uie inferi domus eius, penetrantes in interiora mortis « Semper illam precedunt ardor et petulantia, semper comitantur fetor et immunditia, semper sequuntur dolor et penitentia. »Fauus enim distillans labia meretricis, et nitidius oleo guttur eius: nouissima autem illius amara sicut absynthium, et acuta quasi gladius biceps .« Familiaris est inimicus, habitans non procul, sed prope; non extra, sed intra; nam »uirtus eius in lumbis eius, et fortitudo illius in umbilico uentris eius .« Nunquam  fugatur, nisi cum fugitur: nunquam mactatur, nisi cum maceratur. Nos autem in sacris ordinibus constituti, iam ex necessitate tenemur pudicitiam custodire. Scriptum est enim, quod cum Dauid fugeret persecutionem Saul, uenit in Niobe ad Achimelech sacerdotem, postulans sibi dari quinque panes ad esuriem expellendam; et respondit sacerdos: »Non habeo panes laicos ad manum, sed tantum panem sanctum. Si mundi sunt pueri, maxime a mulieribus, manducent .« Non dixit, si habent fidem, spem, et caritatem: si habent iustitiam, fortitudinem, prudentiam et temperantiam; si habent spiritum sapientie et intellectus, spiritum consilii et fortitudinis, spiritum scientie et pietatis, et spiritum timoris Domini:  sed dixit: »Si mundi sunt, maxime a mulieribus, manducent;« quia panem sanctum digne manducare non possunt, nisi qui mundi sunt a coitu mulierum. Quiescat ergo concupiscentia, et concupiscibilitas incendatur, secundum illud: »Concupiuit anima mea desiderare iustificationes tuas in omni tempore .« Incendatur autem per tres principales uirtutes, fidem, spem, et caritatem: ut rationabilitas illuminetur per fidem, irascibilitas confortetur per spem; concupiscibilitas informetur per caritatem. Illuminetur autem per fidei ueritatem, ut rationabilitas expellat errorem ignorantie; eonfortetur per spei stabilitatem, ut irascibilitas excludat torporem negligentie; informetur per caritatis sinceritatem, ut concupiscibilitas  exstinguat ardorem concupiscentie. Dormiamus igitur, sed inter medios cleros, id est in medio clerorum, secundum idioma Grecorum. Ad litteram nos inter medios cleros totius orbis existimus, propterea nequeunt opera nostra latere, siue bona sint, siue mala. »Luceat ergo lux uestra coram hominibus, ut uideant opera uestra bona, et glorificent Patrem uestrum, qui in celis est :« ut cortina cortinam trahat, et qui audit dicat: »ueni.«

Aliter tamen hoc possumus intelligere: enim Grece sors uel hereditas interpretatur, unde clerici dicuntur, quod in partem Domini sint sortiti, secundum illud: »Dominus pars hereditatis mee .« Est autem triplex hereditas, infima, media, et suprema. Infima est terrena, de qua  legitur: »Dedit terram eorum hereditatem; hereditatem Isrel seruo suo .« Media est sacra Scriptura, de qua dicitur: »Hereditate acquisiui testimonia tua in eternum: quia exsultatio cordis mei sunt .« Suprema est beatitudo celestis, de qua legitur: »Funes ceciderunt mihi in preclaris, etenim hereditas mea preclara est mihi .« Quelibet hereditatum istarum suas habet medietates. Terrena possessio res mobiles et immobiles, sacra Scriptura spiritum et litteram, beatitudo celestis stolam mentis et stolam carnis. Inter hos medios cleros, inter has medias hereditates, dormire debemus, aliter autem et aliter: est enim medium, quod utrumque extremorum  contingit; et est medium, quod neutrum extremorum contingit; et est medium, quod alterum tantum extremorum contingit. uerbi gratia, medium quod utrumque extremorum contingit est er, qui medius inter celum et terram, utrumque contingit; medium, quod neutrum extremorum contingit est sol, qui medius inter celum et terram, neutrum contingit; medium quod alterum extremorum tantum contingit, est arbor, que media inter celum et terram alterum tantum contingit. Ad hunc modum inter hos medios cleros, inter has medias hereditates dormire debemus. Dormiamus igitur inter medios cleros possessionis terrene, per uim irascibilem, ut in neutra sui parte quiescamus,  secundum illud quod legitur: »Filioli, nolite diligere mundum, neque ea que in mundo sunt .« Dormiamus inter medios cleros sacre Scripture per uim rationalem, ut in altera tantum sui parte quiescamus, secundum quod legitur: »Littera occidit: spiritus autem uiuificat .« Dormiamus inter medios cleros celestis beatitudinis per uim concupiscibilem, ut in utraque parte quiescamus, secundum hoc quod legitur. »Gaudete et exsultate, quia merces uestra copiosa est in celis ,« Gaudete pro stola cordis, et exsultate pro stola corporis. Si sic dormierimus, profecto nos sumus penne columbe deargentate. Sicut per columbam designatur Ecclesia, sic per pennas columbe designantur sacerdotes  Ecclesie, qui uerbis et exemplis eam subleuant ad celestia. Unde sponsus de sponsa dicit in Canticis: »Una est columba mea, perfecta mea .« Cuius pennas perfecte propheta describens dicit: »Qui sunt hi qui ut nubes uolant, et quasi columbe ad fenestras suas? .« Penne deargentate sunt illi qui diuinis sunt eloquiis eruditi, secundum illud: »Eloquia Domini, eloquia casta, argentum igne examinatum, probatum terre, purgatum septuplum .« Hinc alibi dicitur: »Oculi tui sicut columbe, que lacte sunt lote, sedentes super fluenta plenissima .« Sunt autem penne uirtutis, penne contemplationis, et penne doctrine. De primis legitur: »uolauit super pennas uentorum ;« de secundis dicitur:  »Quis dabit mihi pennas sicut columbe, et uolabo, et requiescam? « de tertiis autem scribitur: »Iuncte erant penne unius ad alterum .« Porro sunt penne uere, sunt quidem et false: uere sunt penne iustorum, qui signantur per pennas herodii; false sunt penne hypocritarum, que signantur per pennas struthionis. Legitur enim in Iob: »Penna struthionis similis est penne herodii et accipitris .« Penne sumus despicientes mundana per uim irascibilem dormientes inter medios cleros possessionis terrene: penne columbe simus, appetentes celestia per uim concupiscibilem, dormientes inter medios cleros beatitudinis sempiterne, penne deargentate  simus, intelligentes diuina per uim rationabilem, dormientes inter medios cleros sacre Scripture. Nec tantum in presenti simus penne columbe deargentate, sed posteriora dorsi eius in specie auri. Sicut dorsum laborem uite presentis significat; secundum illud, »Supra dorsum meum fabricauerunt peccatores :« ita posteriora dorsi requiem future uite designant, secundum illud: »Iam non erit amplius neque luctus, neque clamor, sed nec ullus dolor: quoniam priora transierunt .« Ergo posteriora dorsi, id est requies post laborem, erit in specie auri, hoc est in gloria contemplationis, que per fulgorem auri congrue designatur; propter illud:  »Fulgebunt iusti sicut sol in regno Patris eorum .« Ad quam gloriam nos perducat Dominus  iehsu Christus, qui est Deus benedictus in secula seculorum. Amen.





MONITUM AD SERMONEM SEQUENTEM.
[MAI, Spicileg. Rom., uI, p. 578.]


Sub finem codicis prioris Innocentiani exstat, post alia, sermo magistri Romani cardinalis De penitentia seu confessione. Romanus presbyter cardinalis sub Paschali II fuit, seculo ineunte XII, testibus fastis, apud Cardellam. Paulo uetustior alius Petrus, Romanus presbyter card. apud Panuinium sub Alexandro II, post medium seculum XI; uerumtamen huic preponitur nomen Petrus; equalis tamen hic fuit Attonis cardinalis. Tertius quoque Romanus presbyter cardinalis habetur in fastis sub Celestino III, seculo XII desinente. Fuerunt etiam Romani diaconi cardinales; uerumtamen hic sermo ad presbyteros potius quam ad diaconos referendus uidetur. Et quidem Romani presbyteri  magnificum epitaphium apud ecclesiam Sancti Clementis recitatur a Rondininio, p. 281. Hi omnes pontificatum Innocentii tertii precesserunt, quanquam aliquis propemodum attigit. Hunc igitur sermonem, qui penitentie sacramentalis imaginem cuiusmodi iam tunc erat, exhibet, hic attexere non recusaui.





MAGISTRI ROMANI CARDINALIS SERMO DE PeNITENTIA.


 ueni soror mea sponsa de Libano, ueni de Libano, ueni, coronaberis .

Sic legitur in Canticis canticorum, et loquitur Christus sponsus et frater sancte Ecclesie sorori et sponse sue. Deus Pater misericordiarum et Deus totius consolationis uidens animam a se creatam lapsam non posse reuerti nisi tractam, reuocat eam dicens: ueni, etc. Eam dicit sororem quia eam fecit ad imaginem et similitudinem suam quantum ad rationem et intellectum; sponsam uocat hominem quantum ad baptismum, quia ei iungitur quasi sponsa in baptismo. Deus animam creando infudit, et infundendo creauit; et quia lapsa est tribus modis, scilicet cogitando, loquendo, operando, ter eam reuocat dicens: ueni, ueni, ueni, et bis dicit de Libano,  id est de candidatione scilicet corporis et anime. Et coronaberis, quia post mundificationem corporis et anime, sequitur corona. Sicut prima die facta est lux, sic primo infundenda est gratia diuina post lapsum; secunda die diuise sunt aque que erant super firmamentum ab eis que erant sub firmamento; sic post gratiam acceptam fide et operatione mediantibus, uirtutes a uitiis dirimuntur. Tertia die »germinat terra herbam uirentem, lignum pomiferum faciens fructum iuxta genus suum .« Terra, sancta Ecclesia, herbam uirentem reddens, scilicet sanctos predicatores, qui fructificant iuxta genus suum conuertendo predicatione sua peccatores. uel dilexit Christus animam fidelem, quasi frater sororem, uel filius patrem uel matrem; »exinaniuit enim se ipsum « pro ea nostram assumens humanitatem. Amplius diligit nos quam sponsam suam maritus; uoluit enim crucifigi pro  salute nostra, quod nequaquam faceret maritus. Et sicut maritus non uult habere aliquem participem uxoris sue, sic nec Christus fidelis anime; que tamen si ab eo recesserit peccando, reuocat eam dicens per Ezechielem: »Tu fornicata cum amatoribus tuis « tandem reuertere ad me.

Tribus modis moritur anima: primo cogitatione, et resuscitatur per gratiam Dei cordis contritione, sicut in domo puella a Domino. Secundo moritur mala locutione, et resuscitatur a Domino mediante uera confessione, sicut resuscitatus est in porta filius uidue . Tertio moritur mala operatione, sed resuscitatur a Domino sicut Lazarus , mediante satisfactione. He sunt tres diete, quibus nos oportet reuerti ad Creatorem  nostrum, ut sacrificemus ei sacrificium laudis; sicut tertio die, perfecto itinere suo, sacrificium Abraham . He sunt tres diete, quas petierunt Hebrei, scilicet filii Isrel a Pharaone dicentes: »uiam trium dierum ibimus in deserto, ut sacrificemus Domino .« Hebrei dicuntur scilicet de uitiis ad uirtutes transeuntes, quibus Pharao, id est diabolus contradicit. Desertum est mundus iste, in quo sunt bestie et reptilia, quorum non est numerus, scilicet diuersa genera peccatorum. In hoc deserto sacrificemus Domino in tuto loco, id est in claustro religionis. Tres etiam dicuntur diete propter trinam negationem Petri et trinam confessionem, propter etiam trium personarum Trinitatem. Prima dieta est cordis contritio que necessaria est; sicut enim fuit in mala cogitatione delectatio, sic debet sequi in satisfactione amaritudo; arte enim medicine contraria contrariis  curantur. Secunda dieta est oris confessio, que necessaria est, ut spirituali medicina peccatum curetur, in confessione enim omnia lauantur, ut Iacobus apostolus ait: »Confitemini alterutrum peccata uestra, et orate pro inuicem ut saluemini .«

Quindecim sunt gradus confessionis, sicut quindecim sunt cantica graduum, et quindecim fuerunt gradus quibus ascendebatur in templum Salomonis. Et nos ut in templum ueri Salomonis, id est Christi ueniamus, his Xu gradibus ascendamus. Sunt autem hi: Confessio debet esse uoluntaria, uera, uerecunda, accusatoria, festinata, frequens, morosa, propria, nuda, integra, indiuisa, secreta, recta et ordinata, generalis, specialis et indiuidua. uoluntaria debet esse; unde: »uoluntarie sacrificabo tibi et  confitebor nomini tuo Deus .« Non debet esse coacta, quod fit in extremis quando peccator impotens est sui et immemor conscientie sue propter angustias mortis; unde ait Augustinus: »Confiteri quando peccatum potius dimittit hominem quam homo peccatum, nec laudo nec uitupero;« et Salomon: »Sanus confitere, et uiuus confiteberis .« uera debet esse; qui enim causa humilitatis mendaciter se accusat, cum prius iustus fuerit, peccatorem se constituit. uerecunda debet esse; erubescentia enim magna pars est penitentie; nec pro erubescentia debet quis omittere quin confiteatur. Melius est erubescere coram solo sacerdote qui uicarius est  Christi, quam coram omnibus qui ad iudicium erunt; quia tunc libri aperti erunt, id est conscientie singulorum singulis patebunt, exceptis illis, que per confessionem tecte erunt et diabolo qui scribit peccata nostra, quilibet enim habet diabolum sibi insidiantem, et Deo qui non recordabitur iniquitatum nostrarum; et ipsi etiam sacerdoti cui fit confessio occulte erunt; non enim audet detegere que audiuit; quod si faceret, absque misericordia degradandum esset. Dicit Propheta: »Beati quorum remisse sunt iniquitates, et quorum tecta sunt peccata .« Accusatoria debet esse confessio; iustus enim in principio sermonis sui accusator est sui, non alium debet nominare. Festinata debet esse confessio, ne tunc uelit peccator  confiteri, quando non poterit; unde illud:

Nocuit differe paratis.
Frequens debet esse, iustus enim septies in die cadit. Morosa debet esse, confitendo enim peccator, cuius libet peccati debet dicere omnes circumstantias; que sunt:

Quis, quid, ubi, quibus auxiliis, cur, quomodo, quando.
 Propria debet esset; sua enim peccata debet confiteri, non aliena. Nuda debet esse confessio; aperte enim debet et distincte confiteri peccator quidquid egit. Integra debet esse, mediata enim confessio nulla est; non enim curatur uulnus quandiu ferrum latet in uulnere, et Christus quos sanauit integraliter curauit. Indiuisa debet esse, ne partem dicat confitens uni sacerdoti et partem alteri: sic enim est hypocrita dum uult uideri iustus. Secreta debet esse; qui enim publicat peccatum suum coram omnibus, seipsum damnat, quia

Non est confessi causa tuenda rei;
qui autem secreto confitetur, se ipsum liberat. Recta et ordinata debet esse, ut eo ordine quo perpetratum est peccatum fiat confessio. Generalis  debet esse, ut dicatur in generali: Peccaui in superbia, in cupiditate, in luxuria, et sic de ceteris. Deinde fit descensus ad specialia, ut dicatur in hac specie luxurie, siue in fornicatione, siue in adulterio, siue in incestu, et sic de ceteris; deinde fit descensus ad indiuidua, ut dicatur: In hac specie luxurie hoc modo peccaui.

Hec etiam attendenda sunt in confessione, ut sic perueniatur ad tertiam dietam, scilicet operis satisfactionem, que debet esse uoluntaria, humilis et hilaris, secreta et condigna. uoluntaria, quia uoluntarie debemus sacrificare hostiam penitentie et laudis; penitentie dico quia nullum malum impunitum; aut punitur in hoc seculo et leuius, aut  in purgatorio. In hoc seculo insufficienter est punitum, illic pena est maior quam que est acrior in hoc seculo; ibi enim quod torquendum est, in ignem totum mittitur; qui ignis, ut dicit beatus Gregorius, tantum distat in uiolentia et ardore a nostro materiali igne, quantum distat ignis materialis a picto igne. Sacrificium laudis offerimus Domino; in omnibus enim debemus laudare Dominum. Humilis debet esse penitentia, ne penitens aliquem despiciat, si uiderit eum minus habere gratie. Hilaris debet esse; »hilarem enim datorem diligit Deus .« Secreta debet esse, ut deuitet penitens inanem gloriam. Condigna debet esse, ut secundum grauitatem culpe sit mensura penitentie. Aut enim homo in hac uita punit, aut  Deus in futuro; sed »horrendum est incidere in manus Dei uiuentis .« His tribus dietis peractis, poterimus sacrificare Domino, et peruenire ad terram promissionis cum filiis Isrelitis, qui dicuntur uiri uidentes bona; quod nobis prestare dignetur qui uiuit et regnat per omnia secula seculorum. Amen.



II. OPUSCULA.





DIALOGUS INTER DEUM ET PECCATOREM. MONITUM.






[MONITUM.]

Alterum Innocentii in bibliotheca uaticana monumentum reperi, Palatino codici 365 insertum, inscriptumque Dialogus Innocentii tertii inter Deum et peccatorem, quem dialogum utrum ante an post pontificatum scripserit ignoro, neque enim ipse de se Innocentius loquitur, sed cuiuslibet peccatoris personam cum Deo loquentem introducit; nec uero quisquam miretur, dialogum hunc in Gestis non recenseri, multa enim alia siue edita, siue inedita Innocentii scripta auctori Gestorum ignota fuerunt. Accipiat igitur Christiana Ecclesia hanc quoque a nobis magni pontificis lucubrationem, que dum religiosissimum auctoris animum comprobat, legentium pariter pietatem excitat morumque emendationem impense suadet.



DIALOGUS INTER DEUM ET PECCATOREM.

 Quia pius et misericors Dominus, fratres karissimi, permittit, imo gratum ei, a miseris se mortalibus inuocari, erigitur mihi quoque audacia, licet indigno et peccatori, clamandi ad Deum uoce magna, et ipsius clementiam inuocandi. Non igitur onerosum sit uobis, quia proficere poterit Domino adiuuante ad penitentie fructum, quasi dialogum in auribus caritatis uestre constituam quoddam colloquium inter peccatorem et Deum. Non enim dedignatur Altissimus huiusmodi colloquia seruorum suorum, dicente ad eum Iob: »Loquere et ego respondebo tibi, aut certe ego loquor et tu responde mihi .« Ipso itaque attendente de celo et residente in excelso glorie sue, tanquam immutabili Deo apud quem non est transmutatio  neque uicissitudinis obumbratio, ego prostratus in terra et adherens humiliter pauimento, tanto competentius personam assumam peccatoris in hoc colloquio, quanto pre ceteris reum et culpabilem immundum et peccatorem esse me fateor et agnosco. Incipiens ergo et aperiens mentis mee desiderium sic loquor uerbis meis ad eum:



PECCATOR AD DEUM.

Deus eterne, cuius natura bonitas, et opus misericordia est, qui etiam cum iratus fueris, misericordie recordaberis, quibus uerbis digne te potero inuocare ut et tu digneris inuocantem misericorditer exaudire? Scio quia Redemptor meus, Filius tuus, doctor ueritatis et sapientie, cum ad eum diceret unus ex discipulis suis: Domine, doce me orare; ait: »Dicite: Pater noster qui es in celis .« Si igitur, Domine, sic orando inuocauero  te, poterone percipere quod uerbum illud a fideli propheta tuo probatum in me impleatur?



DEUS AD PECCATOREM.

Pro certo quod sic orare docuit te Filius consubstantialis mihi et ceternus; sed quia tu temetipsum mihi non exhibes sicut filium, non potes in oratione predicta digne inuocare me sicut patrem. Nam ex persona mea dicit propheta: »Si ego Pater, ubi est amor meus? « Si autem me tanquam Patrem, homo quem creaui, diligeres, mandata mea tanquam filius qui patrem diligit custodires; exhibitio enim operis, probatio est dilectionis. Sed consideranti mihi omne genus hominum et uniuersum statum in carne uiuentium, rarus occurrit in prelatis et subditis, in regibus et  ministris, in claustralibus et professis, in dominis et seruis, in clericis et laicis, qui adimpleat meam uoluntatem in exsequendis mandatis meis, et tanquam patri amorem exhibeat mihi filialem. Omnis sexus et etas corrupit uiam suam, ut eat post concupiscentias suas contemnendo uniuersam traditionem euangelicam et doctrinam.



PECCATOR AD DEUM.

Mirabilis facta est scientia tua, Domine, contra me, et non potero ad eam. Claudis os meum et obstruis rationibus tuis, ut ad inuocationem tuam prosilire non audeam uerbis orationis prefate. »Loquor tamen ad Dominum meum, cum sim puluis et cinis ,« mutabo uerbum, si forte digna inueniatur inuocatio mea in auribus tuis; assumam ad te inuocandum illam orationem fidelis prophete tui Dauid, cui perhibuisti testimonium tuum dicens: Inueni uirum secundum cor meum .  Sic enim orando clamabo ad te, Domine: »Miserere mei.« Et itidem ego dixi: »Domine, miserere mei;« et alibi: »Miserere mei, Domine, et exaudi orationem meam .«



DEUS AD PECCATOREM.

Non bene sonat oratio illa in ore tuo, quia non habes me pro Domino, quia non times me sicut seruus timere debet dominum suum, licet diffiteri non possis te seruum meum. Ego quidem qui per prophetam dixi contra filios inobedientie: »Si ego Pater, ubi est amor meus? « per eumdem clamaui contra seruos qui sunt sine timore: »Si ego Dominus, ubi est timor meus? « Quod autem non timeas me, uel non habeas me pro Domino, de facili tibi probo. Si enim esses in  aliquo loco secreto solus cum sola muliere aliqua, quam ualde diligeres, paratus et ualde accensus in eam ut libidinem corporalem impleres, nonne si aliquis quem tu formidares irrumperet, statim dimitteres opus inceptum, et fugeres pre timore illius, uel saltem ne uidereris ab illo pre uerecundia et timore seu pudore, si posses, ad latibulum aliquod conuolares? Pro me uero non dimittis uicinis oculis talia operari, cui etiam displicere, et ne facias, inhibere cognoscis? De me enim ait propheta: »Nunquid Deus e uicino?«  En Deus a longinquo ego sum. Nunquid si absconderit se homo, ego non uidebo eum? Unde magis illum quam me timere conuinceris; imo illum metuere tanquam  dominum, qui similis est tibi homo mortalis et corruptibilis; et me, qui sum omnipotens et eternus, et uelis nolis, Dominus tuus, contemnere comprobaris. Non ergo digne conuenit tibi ut sic inuoces me dicendo, Domine, miserere.



PECCATOR AD DEUM.

Conuincis me * Domine, euidenter et concludis argumentando irrefragabiliter. Ad hoc cum loquor ad Dominum meum homo ego putredo, et filius hominis uermis, occurrit, Domine, menti mee oratio illa peccatoris et publicani, quam tu misericors acceptasti, cum orans in templo et nolens leuare oculos in celum, percuteret pectus suum, dicens: »Deus, propitius esto mihi peccatori .« Ipsius exemplo et similibus uerbis ad te clamabo, si forte  sic inuocantem exaudias, et propitieris peccato meo, multum est enim.



DEUS AD PECCATOREM.

Si Dominus Deus tuus ego sum, qui solus certe sum, omnino irrisorie ad me clamare uideris, utens ad inuocandum me uerbis orationis predicte; cum aliud sit preter me quod colis ut Deum, ad quod principaliter dirigis affectum tuum. Illud enim est Deus tuus quod magis a te diligitur. Si enim auarus es, pecuniam tanquam idololatra colis et amas ut Deum. Auaritia siquidem, teste Apostolo meo, »idolorum est seruitus .« Si gastrimargus siue gulosus, uenter est Deus tuus, quia de his curam habes que maxime ingluuiem uentris incendunt. Dicitur a predicto Apostolo: »Hi sunt quorum  Deus uenter eorum est .« Unde si alium Deum preter me habes, istud scilicet uitium quod plus amas quam me, qui uerus sum Deus, ad propitiandum tibi digne non inuocabis me. Imo uidetur quod uelles irridere me, et uelut ironice Deum inuocare, si cultum et amorem mihi debitum alii exhibendo, ad me clamares: »Deus, propitius esto mihi peccatori ;« cum hec stulta opinio contraria sit Scripture dicenti: »Deus non irridetur .« Sed tu facis sicut adultera, que habens ex una parte legitimum uirum suum, ex alia recipit amatorem suum. Nam me, qui sum sponsus tuus, tanquam meretrix impudica contemnis, et excludis thalamo anime tue, ubi tecum deberem delicioso et sancto amore quiescere, quia delicie sunt  mihi esse cum filiis hominum. Non sine iniuria mea diabolum uelut amatorem externum inducis ad lasciuiendum cum eo in concupiscentiis et desideriis tuis. Quibus uere dicit Scriptura: »Augustum, inquit, est stratum, ita ut alter decidat .« Ideo relinquo stratum, et recessi a te, quia in fornicationibus suis alii inherendo impudenter anima reliquit me, uirum utique pubertatis sue, cui debuerat inseparabiliter adherere. Ceterum quando credis te posse me inuocare ut respondeam tibi, cum non sim in te? quare pertransis clausis oculis? et uim illius uerbi quod ponit Propheta, scilicet: »Inuocabis, et Dominus exaudiet te ,« non attendis? Inuocare enim dicitur quasi intus orare, ad eum scilicet qui intus est uociferando clamare.  Certe si sepe pulsando clamares ad ostium alicuius domus in qua nullus esset, tota die clamare posses, et quia nemo intus esset qui te audiret, nemo tibi clamanti, quamuis fortiter et frequenter, responderet. Sic est de me, qui cum dimiserim habitaculum anime tue a quo me exire cegisti propter immunditiam eius, longe factus a te iam audire non possum clamorem uocis tue, nedum quod te debeam, donec operaris ea que mihi displicent, fauorabiliter exaudire.



PECCATOR AD DEUM

Quid ergo, piissime Domine, faciam ut redeas ad me, a quo te propter iniquitates meas, proh dolor! elongasti? ut sic intus existens respondeas inuocanti,  et saluus fiam, qui fueram a te derelictus, cum scriptum sit: »Longe a peccatoribus salus .«



DEUS AD PECCATOREM.

Audi Scripture sancte consilium, et si feceris illud, reduces me statim ut inuocantem exaudiam te ad hospitium tuum. Habe contritionem cordis, et dole fortiter, quia offendisti me peccatis tuis; iuxta quod tibi et tibi similibus ait propheta: »Scindite corda uestra et non uestimenta uestra .« Item: »Iuxta est Dominus his qui tribulato sunt corde, et humiles spiritu saluabit .« In ipsa quoque contritione propone constanter peccata tua sacerdoti ueraciter confiteri, dicente propheta Dauid: »Dixi, confitebor aduersum me iniustitiam  meam Domino, et tu remisisti impietatem peccati mei .« In quo potes manifeste intelligere quam magna et quam incomparabilis sit clementia mea, que ad tale propositum relaxat et dolet crimina uniuersa. Concessa uero tibi copia confiteri, dicente propheta et clamante: »Dic tu iniquitates tuas, ut iustificeris ;« id ipsum Apostolo: »Confitemini alterutrum peccata uestra .« Sed et Filius meus tanquam magni consilii angelus uenit saluum facere populum suum a peccatis eorum, confessionem, quam apostolus suus expresse precepit, significatiue et figuratiue mandans curatis a lepra corporali per ipsum: »Ite et ostendite uos sacerdotibus ;« per hec innuens quod penitens qui conteritur cum proposito  confitendi, a sordibus peccatorum, in anima tanquam spirituali lepra mundatus est; quia cum pene remanent debiti, ad confessionis sacramentum accedant humiliter, sacerdotum arbitrio se deuote committant, et opere satisfaciant iuxta illud quod sacerdotes mandauerint.



PECCATOR AD DEUM.

Magna est et ineffabilis, Domine, uirtus contritionis per quam tu iustificas impium, et de peruerso bonum mirabiliter facis. Sed ego peccator eam mereri non possum, et nisi per infusionem gratie tue non potero illam aliquatenus obtinere. Quid enim illa contritio sit nescio, sed quod solius tue gratie donum sit non ignoro, a quo tanquam a Patre luminum descendit omne datum optimum et omne donum  perfectum . Cur autem, Domine, requiris a me ut per contritionem bonum me faciam, qualem me ipsum facere non possum? cum etiam tanquam reus et sordidatus eam mereri nequeam, nisi per inestimabilem gratiam misericordie tue.



DEUS AD PECCATOREM.

Noli errare uel te ipsum decipere; non enim requiro a te ut te facias bonum, qualem te scio facere non posse, cum hoc sit in me; sed ut applicando liberum arbitrium tuum ad me, diuina super beneficia meditando, reddas te mihi habilem. Quod si feceris, cum hoc sit in te, indubitanter gratie mee recipies influxionem, quam semper de bonitate mea paratus sum dare cuilibet eam efficaciter uolenti recipere;  quamuis habilitas illa non de merito, sed de congruo infusionem gratie mee precedat in peccatore. Unde Augustinus: »Precedit quoddam in peccatoribus, qui licet non iustificentur, digni tamen iustificationibus et habiles inueniuntur.« Sic est in eo qui clausos habet oculos, a quo nichil exigitur ut uideant, nisi tantum illud quod in eo est posse facere, scilicet oculos aperire, cum exterius parata sit claritas solis, que protinus ad uidendum apertos oculos illustrabit. Tali exemplo considera manifeste quod ad infundendum se homini diuina gratia sit parata, solius habilitatis in eo requiritur congruentia per liberi arbitrii applicationem inuenta.



PECCATOR AD DEUM.

Euidenter agnosco, Domine, quod mirabiliter informat  et erudit me inscrutabilis altitudo scientie tue. Meditabor ergo sollicite beneficia tua, piissime Deus, quibus multipliciter obligasti me, dirigens intellectum meum et applicans tenuiter prout possum sicut terra sine aqua tibi, si forte per huiusmodi cogitationes congruum me, pater misericordiarum, inuenias cui rorem gratie tue quam non merui dignanter infundas, cuius etiam adminiculo ualeam excitatus ad bonum de commissis impietatibus meis sufficienter in corde atteri, cum proposito easdem humiliter confitendi. Quamuis hec ipsa meditatio beneficiorum tuorum sine te menti mee innasci non possit ex me, dicente Apostolo: »non sumus sufficientes aliquid a nobis quasi ex nobis, sed sufficientia nostra ex Deo est .« uerumtamen  miser ego quid faciam, quia compunctus ex gratia tua propono sepius confiteri; sed multa occurrunt mihi, que me impediunt et reuocant ab exsecutione propositi? Primum impedimentum est uerecundia magna que tota die contra me est, et confusio uultus mei que operuit me. Dispono multoties ad sacerdotem accedere, sed quia ualde pudenda sunt que commisi, declino a tali proposito pre pudore. Multoties sacerdotem adire disposui, sed et iniquitatem meam deuote reuelaturus adiui, et cum pedibus eius assisterem, stimulante me conscientia mea, irruit super me confusio repentina, et turbatus in seipso spiritus meus fluctuare cepit et dicere: Heu quid agam? referamne scelus? poterone referre? Sicque preualente in me uerecundia  mea, confessione postposita, sine medicamento salutis a penitentiali foro recessi, corrupteque sunt et deteriores effecte cicatrices mee a facie insipientie mee.



DEUS AD PECCATOREM.

Stultus nimis et indiscretus argueris fore, dum sicut luna mutaris, et confiteri peccata tua pre uerecundia et pudore dimittis. Laudabile est si confunderis et inuadit te pudor, quando ad memoriam tuam scelera tua reducis, Ieremia propheta dicente: »Confusus sum et erubui, quia sustinui opprobrium adolescentie mee .« Sed cauere debes omnino, ne talis sit uerecundia que te reuocet a confessione peccati; quia eiusmodi confusio  reatum accumulat, non diminuit, cum penitentem non sinit confitendo detegere quod commisit. Est confusio adducens gloriam, et est confusio adducens reatum; nam culpabilis est si confessionem excludit, laudanda si sic pudet, ut etiam confitendi comes existat, iactantie siquidem potius quam deuotionis signum exponere sine rubore peccatum. Cur autem insipiens pudet te dicere semel, quod non puduit commisisse frequenter? Loquere tamen ante, si tentaris, et dicito: Non erubescam Deo in ministro suo, qui mei similis homo mortalis est, confiteri quod non potest ab oculis maiestatis sue abscondi. Non erubescam homini reatum meum exponere in uita presenti, quem si non detexero ei, scio fore omnibus manifestum in die iudicii. Si  autem hic illum reuelauero, Deus illum conteget et abscondet de inestimabili bonitate, et faciet me de numero beatorum, »quorum remisse sunt iniquitates et quorum tecta sunt peccata .«



PECCATOR AD DEUM

Confortasti me, Domine, uerbis tuis et corroborasti sermonibus sanctis, et non pre uerecundia iam dimittam quando ad ministrum tuum excessus meos per confessionem reuelaturus accedam. Sed aliud est, mi Domine, quod ne confitear magnum mihi prestat obstaculum, scilicet timor pene. Peccaui, Domine, super numerum arene maris, et multiplicata sunt peccata mea; quare timeo ualde ad confessionem accedere, quia si iuxta quantitatem culpe iniungenda est quantitas pene, tanta  potero satisfactionis sarcina pregrauari, que iuxta meorum estimationem reatuum mihi debebit imponi, quod si longissimo tempore uiuerem, eam explere miserrimus non ualeam.



DEUS AD PECCATOREM.

Adhuc stultitia tua te non deserit, et indiscreta opinio in cor tuum ascendit. Nunquam credere debes, quod Deus precipiat homini impossibile, uel eam tibi iubeat imponi penam quam tu nequeas sustinere. uicarius meus papa, quem ego constitui loco mei in terris iudicem tuum, dolorem confitentis mitigabit attentis circumstantiis peccatorum. Et quia potestatem a me ligandi pariter et soluendi, ministerio quidem non auctoritate suscepit,  moderabitur penam iuxta sue discretionis arbitrium, et talem iniunget penitentiam, ut per eam, me cooperante, iustitie recipias incrementum: qui etiam tantum in te dolorem, amaritudinem, et contritionis inuenire poterit uehementiam, quod postmodum de iniuncta pena partem maximam uel forte totam de bonitate Dei presumas relaxandam. Sed et tu, quem timor pene presentis retrahit a proposito confitendi, quare non consideras et reuoluis mente, quod pena huius uite quantumcunque sit longa, breuis est respectu eterne; quantumcunque amara, dulcis est infernali pene collata. Quamobrem melius est tibi hic penitere, quam intolerabiliter postmodum et amarissime cruciari. Ne tibi contingat quod ait Iob: »Qui timet pruinam,  irruet super eum grando ;« et qui penam metuit temporalem, indubitanter eternam incurret. Item »Fugiet arma ferrea, et irruet in arcum ereum .« Pena siquidem presens que cito transit et consumitur, per arma ferrea designatur, que per rubiginem consummantur; pena uero eterna que finiri non potest, per arcum ereum, qui es est incorruptibile significatur. Maxime tamen fructuosa sit in hoc mundo, infructuosa uero penitus, imo perniciosa penitentia in futuro. Illud etiam Apostoli uerbum tibi debet prestare solatium, et ad sustinentiam temporalis pene te fortiter animare quod dicitur: »Non sunt condigne passiones huius temporis ad futuram gloriam que reuelabitur in nobis .« Item hoc leue et  momentaneum tribulationis nostre, sublime pondus operatur in eternitate.



PECCATOR AD DEUM.

Iucunda sunt, Domine, eloquia tua seruo tuo, super mel et fauum ori meo dulciora , licet indignus sum altitudinem inspicere. Non dedigneris adhuc, supplico, sustinere quid modicum insipientie mee. Ecce, Domine, iam non impediet in me confessionem pudor culpe uel timor pene. Sed est aliud quod retardat me modicum, imo reuocat a confessione cor meum, temporalium scilicet rerum affectus uel desiderium. Considero apud me ipsum et colloquor menti mee: si delicta mea confessus fuero sacerdoti, forsitan iniunget mihi ut Hierosolymam proficiscar, uel laborem alicuius peregrinationis  assumam uel saltem ut ecclesias uisitem, et in eis diutius uacaturus orationes frequentem; et possem interim temporalibus lucris insistere, et acquisitionibus multis et mihi et meis huius mundi substantiam ampliare; sed si qua penes me sint, oportebit minui potius quam augeri, donec assumpta peregrinatio ualeat peragi, uel quandiu spiritualibus exercitiis me contigerit occupari. Quapropter utilius est mihi a confessione desistere, quam acquisitionis mundane studium impedire.



DEUS AD PECCATOREM.

uana est cogitatio illa, imo tentatio Satane, que te apprehendit. Ut autem cogitationem illam procul a te expellas, recordare quod Scriptura euangelica  proclamat: »ue pregnantibus et nutrientibus in illa die .« Pregnantes quidem sunt anime peruerse, que per illicita desideria temporalium, uel alicuius iniquitatis consensum, tanquam a diabolo malitie semine iniecto mente concipiunt. Nutrientes uero anime dicuntur ille que terrenas delicias non desinunt per auaritiam cumulare, uel de perpetratis iniquitatibus, delectabiliter perseuerantes in eis, differunt penitere. ueniet procul dubio mors super illos, et descendent in infernum uiuentes, quoniam nequitia in hospitiis et in medio mentis eorum. Certe si sane saperes, quando te ad sui concupiscentiam res iste mundane sollicitant, meditari deberes quia quecunque concupiscibilia uidentur in mundo, sunt transitoria; que uero a Deo promittuntur,  eterna; ista terrena, illa celestia; ista modica, illa magna; illa mentita, illa certa; ista infima, illa superna; ista minima, illa maxima; ista cum labore acquiruntur, cum timore et sollicitudine conseruantur, cum dolore et angustia amittuntur. Licet autem in his acquirendis sit labor, quia »regnum celeste uim patitur et uiolenti rapiunt illud ,« de ipsorum tamen custodia nullo modo possessores eorum pungi possunt sollicitudinum stimulo, nec dolore torqueri de ipsorum amissione uel damnatione, quia »ibi erugo uel tinea non demolitur, nec fures effodiunt et furantur .«



PECCATOR AD DEUM.

Ne irascaris, Domine, si et hac uice modo, loquendi audaciam in conspectu altitudinis tue uilissimum  figmentum ego assumo; et sicut in aliis, in eo quod propositurus sum inueniam apud abyssum sapientie tue tanquam positus in perturbatione consilium. Est adhuc quiddam quod ualde me concutit, et difficilius ceteris mihi confessionis impedimentum apponit, unde desperationem incurro ex graui difficultate resistendi peccato. Infelix ego multoties cecidisse me memini, qui et postmodum penitendo, te adiuuante, surrexi, sed stare non preualens, relapsus sum, et redii multoties in idipsum, reuertens iterum atque iterum tanquam canis ad uomitum et sus ad luti uolutabrum . Unde cum lubricus et instabilis tanquam cereus sim in uitium flecti, de mea stabilitate despero, et propterea penitus de confessione  desisto, existimans nichil prodesse si erigor et resurgo qui sum casurus in proximo, et stare diffido breui temporis interuallo, existimans nichilominus ueniam impetrare non posse de facili, qui frequenter erectus, et frequenter ad peccatum relapsus, ingratus et indeuotus inuenior erigenti.



DEUS AD PECCATOREM.

In eo quod modo proponis non tam insensatus quam insanus esse probaris. Nam recte facis si de te ipso diffidas, et fragilitatem tuam attendens, de tuis uiribus non presumens, existimes quod postquam surrexeris, de tua uirtute sperare non possis. Sed de me sperare debes, quod licet infirmus et debilis sis  ex te, possum tamen si de mea misericordia uoluero, quamuis debilem stabilire, et quantumuis infirmum ne corruas confirmare. Cur autem de me desperes, qui nolo mortem peccatoris sed magis ut conuertatur et uiuat , qui utique misericors sum et prestabilis super malitia? Attende quia si desperes de me, peccatum incurris irremissibile, quod est peccatum in Spiritum sanctum; nec est peccatum huic comparabile, quia ipsum est solum quod nec in hoc seculo neque in futuro creditur remittendum. Attende, quia, si de me desperes, tanto grauius me offendis quanto clementius potentiam meam exstinguere, et meam mihi benignitatem, quam non ex accidentali dono, sed naturalem habeo, auferre conatus sis, et omnipotentiam meam  a me interim separare. Ego enim sum cui dicitur: »Deus cui proprium est misereri semper et parcere.« Ego ad quem congregatio fidelium clamat: »Deus, qui omnipotentiam tuam parcendo maxime et miserando manifestas.« Cur, infelix, de me debeas desperare qui gaudium mihi reputo et angelis meis super uno peccatore penitentiam agente; qui et nonaginta nouem ouibus in deserto relictis, misi pastorem earum ut unam perditam quereret, inuentam portaret in humeris suis; qui filium prodigum reuertentem letanter excepi, stolam primam et annulum ei dedi, et faciens grande conuiuium pro eo, uitulum saginatum occidi . Ego sum qui tanquam mater filiis etiam delinquentibus uiscera pietatis aperio; qui offendentes me multoties  usque ad finem uite sustineo, et punire differens ut peniteant patienter exspecto. De me siquidem propheta clamat dicens: »Audite, domus Iacob et residuum Isrel, quoniam portamini a meo utero, et gestamini a mea uulua; ego feci, et ego feram, et usque ad canos ego portabo .« Cur de me debeas desperare qui postquam creaui hominem, ut facerem eum glorie mee participem, ex nimia caritate qua eum dilexi, unigenitum meum in mundum misi, qui eum uenundatum sub peccato non corruptibilibus auro et argento redemit, sed pretioso sanguine suo quem pro eo abunde effudit? Scito et uideto qui renuis confiteri, pro eo quod ipsa eadem, que sepe confessus es, nimis iterans, uias tuas uiliter corrupisti;  quia cum malum sit et amarum reliquisse te Dominum Deum tuum, longe deterius reuelatur perseuerare in malo, et ipsius amore postposito, elongare te iugiter et auertere uultum tuum ab eo. Quare non consideras tu quod sepius cadis, et sepius surgis, quod minus malum cadere sit alternatim et surgere, quam in peccato continuo permanere? Potest enim ex Dei benignitate quando sic surgis, in bono statu temporali te mors intercipere ut salueris. Si uero permanens in peccato peruersus fueris in fine uite tue repertus, procul dubio deportaberis ad eterna supplicia condemnandus; quia, dicente Scriptura, iudicat Dominus fines terre et finalia opera ; et arbor si ad aquilonem  uel ad austrum ceciderit, prius ut reor eligeret ab ipso luto extrahi, et inde postea cadere, quam in illo iugiter permanere. Sic etiam qui laborat aliqua febre, nonne grauius reputaretur eam pati continue, quam ab ea interpolatim uexari? Ita et tu duobus malis propositis, scilicet cadere in peccatum et surgere consequenter ab eo, uel irregressibiliter et irreuerenter perseuerare in malo, potius debes fugere secundum quam primum. Noli ergo tanquam diffidens et desperans de Deo, te a confessione retrahere, sed quoties miseriam pateris ea que confessus es iterum committendo, tu nichilominus eadem iterum confitere. Nam sicut aqua uestimentum, quod sepius inquinatur, quandocunque illud abluit, mundat a sordibus et efficit quasi nouum;  sic et confessio quoties ad eam recurritur, restituit anime cum, quem amittit decorem ex reiteratione peccati, munditie candidatum. Te autem confitente peccatum, et expulso ab anima tua ueneno nequitie per confessionis antidotum, statim ad eam regrediar tanquam ad domum meam unde prius exiui. Et ex tunc si me inuocaueris, exaudiam te, et tanquam intus habitans sine mora respondebo clamanti.



PECCATOR AD DEUM.

Domine Deus salutis mee, uerba sunt uite eterne, que loqueris, et salutaria monita que hortaris. Adiutus ergo a te requiram deuote ministrum tuum, et effundam coram illo sicut aquam cor meum, aperiam in conspectu eius labia mea locuturus  in amaritudine anime mee. Sicut qui digitum ingerit gutturi suo, scrutabor scrutinio conscientiam meam et non desistam, donec euomam illam amaram super absinthium et fel, que latet intrinsecus, meorum saniem peccatorum; ut sic euomita foris et eiecta putredine, cuius fetor abominabilis  te relinquere fecerat mentis mee hospitium, cum inestimabili fragrantia unguentorum tuorum clementer in illud regredi et inhabitare digneris, iuxta sanctum et ineffabile tuum promissum; qui es benedictus in secula seculorum. Amen.





DE CONTEMPTU MUNDI SIuE DE MISERIA CONDITIONIS HUMANAE LIBRI TRES.




LIBER PRIMUS.



PROLOGUS.


Domino Patri carissimo P. Dei gratia Portuensi episcopo, Lotharius indignus diaconus, gratiam in presenti, et gloriam in futuro.

Modicum otii, quod inter multas angustias nuper ea, quam nosti, occasione captaui, non ex toto mihi preteriit otiosum. Sed ad deprimendam superbiam   uilitatem humane conditionis utcunque descripsi. Titulum autem presentis opusculi uestro nomini dedicaui, rogans et postulans, ut si quid in eo uestra discretio dignum inuenerit, diuine gratie totum ascribat. Si uero paternitas uestra suggesserit, dignitatem humane nature, Christo fauente, describam  : quatenus ita per hoc humilietur elatus,  ut per illud humilis exaltetur [al. Gratuletur].



CAPUT PRIMUM. De miserabili humane conditionis ingressu.

»Quare de uulua matris egressus sum, ut uiderem laborem et dolorem, et consumerentur in confusione dies mei? « Si talia de se locutus est ille, quem Dominus sanctificauit in utero , qualia loquar ego de me, quem mater mea genuit in peccatis? Heu me, dixerim, mater mea, quid me genuisti, filium amaritudinis et doloris? »Quare non in uulua matris mortuus sum? egressus ex  utero non statim perii? Cur exceptus genibus, lactatus uberibus , natus in combustionem [al. confusionem] et cibum ignis? «---»Utinam interfectus fuissem in utero, ut fuisset mihi mater mea sepulcrum, et uulua eius conceptus eternus .«---»Fuissem enim quasi non essem, de utero translatus ad tumulum .«---»Quis ergo det oculis meis fontem lacrymarum ,« ut fleam miserabilem conditionis humane conuersationis progressum, damnabilem humane dissolutionis egressum? Consideraui ergo cum lacrymis de quo factus sit homo: quid faciat homo, quid facturus [al. futurus] sit homo. Sane formatus de terra, conceptus in culpa, natus ad penam, agit praua que non licent, turpia que non decent,  uana que non expediunt, fiet cibus ignis, esca uermis, massa putredinis. Exponam id planius, edisseram plenius. Formatus est homo de puluere, de luto, de cinere: quodque uilius est, de spurcissimo spermate: conceptus in pruritu carnis, in feruore libidinis, in fetore luxurie: quodque deterius est, in labe peccati; natus ad laborem, dolorem, timorem: quodque miserius est, ad mortem. Agit praua, quibus offendit Deum, offendit proximum, offendit seipsum; agit turpia, quibus polluit famam, polluit conscientiam, polluit personam; agit uana,  quibus negligit seria, negligit utilia, negligit necessaria. Fiet cibus ignis, qui semper ardet, et urit inexstinguibilis: esca uermis, qui semper rodit, et comedit immortalis: massa putredinis, que semper fetet, et sordet horribilis.



CAPUT II. De uilitate materie ipsius hominis.

Formauit igitur Dominus Deus hominem de limo terre, que ceteris elementis est uilior, ut patet Gen. II. Planetas et stellas fecit ex igne, flatus et uentos fecit ex ere, pisces et uolucres fecit ex aqua, homines et iumenta fecit de terra. Considerans igitur aquatica, homo se uilem inueniet; considerans erea, se uiliorem agnoscet; considerans ignea, se uilissimum reputabit, nec ualebit se parificare celestibus,  nec audebit se preferre terrenis, quia parem se iumentis inueniet, et similem recognoscet. »Unus est enim hominum et iumentorum interitus, et equa utriusque conditio, et nichil habet homo iumento amplius. De terra orta sunt, et in terram pariter reuertentur .« uerba sunt ista non cuiuslibet hominis, sed sapientissimi Salomonis. Quid est igitur homo, nisi lutum et cinis? Hinc enim homo dicit ad Deum: »Memento, queso, quod sicut lutum feceris me, et in puluerem me reduces .« Hinc et Deus inquit ad hominem: »Puluis es, et in puluerem reuerteris .«---»Comparatus sum, ait Iob, luto, et assimilatus sum fauille et cineri .« Lutum efficitur  ex aqua et puluere, utroque manente. Cinis autem fit ex ligno et igne, utroque deficiente. Expressum mysterium, sed alias melius exprimendum, quid ergo lutum superbis? de quo puluis extolleris? unde cinis gloriaris?



CAPUT III. Diuisio conceptionis.

An illud forsan respondebis, quod Adam ipse fuit de limo terre formatus, tu autem ex humano semine procreatus? At ille fuit formatus de terra, sed uirgine; tu uero procreatus de semine, sed immundo. »Quis enim potest facere mundum de immundo conceptum semine?«  Quis est homo, ut immaculatus sit, et iustus appareat natus de muliere? »Ecce enim in iniquitatibus conceptus  sum, et in peccatis concepit me mater mea .« Non in una tantum iniquitate, non in uno tantum delicto, sed in multis iniquitatibus, et in multis delictis. In delictis uidelicet et iniquitatibus propriis; in delictis et iniquitatibus alienis.



CAPUT Iu. De conceptione infantis.

Est enim duplex conceptio: una seminum, et altera naturarum. Prima fit in commissis, secunda fit in contractis; parentes enim committunt in prima, proles contrahunt in secunda. Quis enim nesciat concubitum etiam coniugalem nunquam omnino committi sine pruritu carnis, sine feruore luxurie, sine fetore libidinis? Unde semina concepta fedantur, maculantur et uitiantur, ex quibus anima tandem  infusa contrahit labem peccati, maculam culpe, sordem iniquitatis. Sicut ex uase corrupto liquor infusus corrumpitur, et pollutum contingens, ex ipso contactu polluitur. Habet enim anima tres naturales potentias, siue tres naturales uires. Rationalem, ut discernat inter bonum et malum; irascibilem, ut respuat malum; concupiscibilem, ut appetat bonum. Iste tres uires tribus oppositis uitiis originaliter corrumpuntur. uis rationalis per ignorantiam, ut non discernat inter bonum et malum; uis irascibilis per iracundiam, ut respuat bonum; uis concupiscibilis per concupiscentiam, ut appetat malum. Prima gignit delictum, ultima parit peccatum, media delictum generat et peccatum. Est enim delictum non facere faciendum; peccatum, agere non  agendum. Hec tria uitia contrahuntur ex carne corrupta, per tres naturales illecebras. In carnali quippe commercio, rationis sopitur intuitus, ut ignorantia seminetur: libidinis irritatur pruritus, ut iracundia propagetur: uoluptatis satiatur affectus, ut concupiscentia contrahatur. Hic est tyrannus carnis, lex membrorum, fomes peccati, languor nature, pabulum mortis, sine quo nemo nascitur, sine quo nullus moritur: qui si quando transit reatu, semper tamen remanet actu. »Si enim dixerimus quia peccatum non habemus, nosipsos seducimus, et ueritas in nobis non est .« O grauis necessitas et infelix conditio. Antequam peccemus, peccato constringimur: et antequam delinquamus, delicto tenemur. »Per hominem unum peccatum in  hunc mundum intrauit, et per peccatum in omnes homines mors pertransit .« An non »patres uuam comederint acerbam, et dentes filiorum obstupescunt?« 



CAPUT u. Quali cibo conceptus nutriatur in utero.

Sed attende quo cibo conceptus nutriatur in utero. Profecto sanguine menstruo, qui cessat ex femina post conceptum, ut ex eo conceptus nutriatur in femina. Qui fertur esse tam detestabilis et immundus, ut ex eius contactu fruges non germinent, arescant arbusta, moriantur herbe, amittant arbores fetus, et si canes inde comederint in rabiem efferantur. Concepti fetus uitium seminis contrahunt,  ita ut leprosi et elephantici ex hac corruptione nascantur. Unde secundum legem Mosaicam, mulier que menstruum patitur, reputatur immunda ; et si quis ad menstruatam accesserit, iubetur interfici . Ac propter immunditiam menstruorum precipitur, ut mulier si masculum pareret quadraginta, si uero feminam, octoginta diebus a templi cessaret ingressu.



CAPUT uI. De imbecillitate infantis.

Quare ergo data est misero lux, et uita iis qui sunt in amaritudine anime?  Felices illi qui moriuntur antequam oriantur. Prius mortem sentientes, quam uitam scientes. Quidam enim tam deformes et prodigiosi nascuntur, ut non homines,  sed abominationes potius uideantur, quibus forte melius fuisset prouisum, si nunquam prodiissent ad uisum, quoniam ut monstra monstrantur, et ostenduntur ostentui. Plerique uero diminuti membris, et sensibus corrupti nascuntur, amicorum tristitia, parentum infamia, uerecundia propinquorum. Quid hoc particulariter dixerim de quibusdam, cum generaliter omnes sine scientia, sine uerbo, sine uirtute nascamur? Flebiles, debiles, imbecilles, parum a brutis distantes, imo minus in multis habentes? Nam illa statim ut orta sunt, gradiuntur: nos autem non solum erecti pedibus non incedimus, uerum etiam curuati manibus non reptamus.



CAPUT uII. De dolore partus et eiulatu infantis.

 Omnes nascimur eiulantes, ut nostram miseriam exprimamus. Masculus enim recenter natus dicit A, femina uero E:

Dicentes E uel A, quotquot nascuntur ab Eua.
Quid est igitur Eua, nisi heu ha? Utrumque dolentis est interiectio, doloris exprimens magnitudinem. Hec enim ante peccatum uirago, post peccatum Eua meruit appellari, ex quo sibi dictum audiuit: »In dolore paries .« Non est enim dolor sicut parturientis: unde Rachel pre nimio dolore partus interiit, et moriens uocauit nomen filii sui Benoni, id est filium doloris . Uxor Phinees subitis doloribus irruentibus peperit simul ac periit, et in ipso mortis articulo  uocauit filium Ichabod . »Mulier autem ut naufragus, cum parit, tristitiam habet; cum uero pepererit puerum, iam non meminit pressure propter gaudium, quia natus est homo in mundum .« Concepit ergo cum immunditia et fetore, parit cum tristitia et dolore, nutrit cum angustia et labore, custodit cum instantia et timore.



CAPUT uIII. De nuditate hominis.

Nudus egreditur, et nudus regreditur. Pauper accedit, et pauper recedit. »Nudus, inquit Iob, egressus sum de utero matris mee, et nudus reuertar illuc .« »Nihil intulimus in hunc mundum, haud dubium quia nec auferre quid possumus .« Si quis autem indutus ingreditur, attendat  quale proferat indumentum. Turpe dictu, turpius auditu, turpissimum uisu. Fedam pelliculam sanguine cruentatam. Hec est illa maceria, de qua Thamar inquit in partu: »Quare diuisa est propter te maceria?« Et ob hanc causam uocauit nomen eius Phares, quod interpretatur diuisio .



CAPUT IX. Quem fructum homo producit.

O uilis conditionis humane indignitas, o indigna uilitatis humane conditio! Herbas et arbores inuestiga. Ille de se producunt flores et frondes, et fructus: et heu tu de te lendes et pediculos et lumbricos. Ille de se fundunt oleum, uinum et balsamum, et tu de te sputum, urinam et stercus: ille de se  spirant suauitatem odoris, et tu de te reddis abominationem fetoris. Qualis est ergo arbor, talis est fructus. »Non enim potest arbor mala fructus bonos facere .« Quid est enim homo secundum formam, nisi quedam arbor inuersa? cuius radices sunt crines, truncus caput cum collo, stipes est pectus cum aluo, rami sunt ilia cum tibiis, frondes sunt digiti cum articulis. Hoc est folium quod a uento rapitur, et stipula que a sole siccatur .



CAPUT X. De incommodis senectutis et breuitate uite hominis.

In primordio conditionis humane noningentis annis et amplius homines uixisse leguntur , sed paulatim, uita hominis declinante, dixit Dominus  ad Ne: »Non permanebit spiritus meus in homine in eternum, quia caro est. Eruntque dies illius centum uiginti annorum .« Quod intelligi potest tam de termino uite, quam de spatio penitendi. Ex tunc enim rarissime leguntur homines plus uixisse, sed cum magis ac magis uita recideretur humana, dictum est a Psalmista: »Dies annorum nostrorum in ipsis septuaginta anni. Si autem in potentatibus octoginta anni, et amplius eorum labor et dolor .« Nonne autem paucitas dierum meorum finietur breui tempore?  »Dies nostri uelocius transeunt quam a texente tela succiditur .« »Homo natus de muliere breui uiuens tempore repletur multis miseriis.  Qui quasi flos egreditur et conteritur, et fugit uelut umbra, et nunquam in eodem statu permanet .« Pauci enim nunc ad quadraginta, paucissimi ad sexaginta annos perueniunt.



CAPUT XI. De incommodis senectutis.

Si quis autem ad senectutem processerit, statim cor eius affligitur, et caput concutitur, languet spiritus et fetet anhelitus, facies rugatur, et statura curuatur, caligant oculi, et uacillant articuli, nares effluunt, et crines defluunt, tremit tactus, et deperit actus, dentes putrescunt, et aures surdescunt. Senex facile prouocatur, difficile reuocatur; cito credit, et tarde discredit, tenax et cupidus, tristis et querulus, uelox ad loquendum, tardus ad audiendum,  sed non tardus ad iram: laudat antiquos, spernit modernos: uituperat presens, commendat preteritum, suspirat et anxiatur, torpet et infirmatur. Audi Horatium petam:

Multa senem circumueniunt incommoda. 

Porro nec senes contra iuuenem glorientur, nec insolescant iuuenes contra senem, quia quod sumus iste fuit, erimus quandoque quod hic est.



CAPUT XII. De labore mortalium.

»Auis ergo nascitur ad uolandum, et homo nascitur ad laborem .« Cuncti dies eius laboribus et erumnis pleni sunt, nec per noctem requiescit mens eius. Et quid hoc est nisi uanitas?  Non est quisquam sine labore sub sole, non est sine defectu sub luna, non est sine uanitate sub tempore. Tempus est mora rerum mutabilium. »uanitas uanitatum, inquit Ecclesiastes , et omnia uanitas.« O quam uaria sunt studia hominum, quam diuersa sunt exercitia. Unus est tamen omnium finis, et idem effectus, labor et afflictio spiritus. »Occupatio magna creata est omnibus hominibus, et iugum graue super filios Adam, a die exitus de uentre matris eorum, usque in diem sepulture in matrem omnium .«



CAPUT XIII. De studio sapientum.

Perscrutentur sapientes, inuestigent alta celi, lata terre, profunda maris, et de singulis disputent,  de cunctis pertractent, discant semper aut doceant. Et quid ex hac occupatione nisi laborem et dolorem et afflictionem spiritus inuenient? Nouerat hoc experimento qui dixerat: »Dedi cor meum ut scirem prudentiam atque doctrinam, errores et stultitiam, et agnoui quod esset labor et afflictio spiritus, eo quod in multa sapientia multa sit indignatio, et qui addit scientiam addit dolorem .« Licet enim oporteat indagantem et multis insudare uigiliis, et inuigilare laboribus et sudoribus, uix tamen est quidquam tam uile, uix est tam facile, quod ad plenum intelligat homo, comprehendatque ad liquidum, nisi forsan illud perfecte sciatur, quod nichil scitur perfecte, quanquam ex hoc insolubilis redargutio consequatur. Quin imo »corpus quod corrumpitur,  aggrauat animam, et deprimit terrena inhabitatio sensum multa cogitantem .« Audi quid super hoc sentiat Salomon: »Cuncte res difficiles, non potest eas homo explicare sermone .«---»Est homo qui diebus ac noctibus somnum non capit oculis, et nullam operum Dei potest inuenire rationem. Et quando plus laborauerit ad querendum, tanto minus inueniet .«---»Deficiunt ergo scrutantes scrutinio, quoniam accedet homo ad cor altum, et exaitabitur Deus .«---»Perscrutator enim maiestatis opprimetur a gloria .« Qui enim magis intelligit, magis dubitat: et ille uidetur sibi plus sapere, qui plus desipit. Ergo pars scientie  est scire quod nesciat. »Fecit autem Deus hominem rectum, et ipse se infinitis immiscuit questionibus. .«



CAPUT XIu. De uariis studiis hominum.

Currunt et discurrunt mortales per sepes et semitas, ascendunt montes, transcendunt colles, transuolant rupes, peruolant alpes, transgrediuntur foueas, ingrediuntur cauernas, rimantur uiscera terre, profunda maris, incerta fluminis, opaca nemoris, inuia solitudinis, exponunt se uentis et imbribus, tonitruis et fulminibus, fluctibus et procellis, ruinis et precipitiis. Metalla cudunt et conflant, lapides sculpunt ei poliunt, ligna succidunt et dolant, telas ordiuntur et texunt uestes, sincidunt  sic et consuunt, edificant domos, plantant hortos, excolunt agros, pastinant uineas, succendunt clibanos, exstruunt molendina, piscantur, uenantur et aucupantur. Meditantur et cogitant, consiliantur et ordinant, querulantur et litigant, diripiunt et furantur, decipiunt et mercantur, contendunt et preliantur et innumera talia faciunt, ut opes congerant, ut questus multiplicent, ut lucra sectentur, ut honores acquirant, ut dignitates extollant, ut potestates extendant, et hec quoque labor et mentis afflictio. Si mihi non creditur, Salomoni credatur: »Magnificaui, inquit, opera mea: edificaui mihi domos, et plantaui mihi uineas; feei hortos et pomaria, conseui ea cuncti generis arboribus; exstruxi mihi piscinas aquarum ut irrigarem  siluam lignorum germinantium: possedi seruos et ancillas, multamque familiam habui, armenta quoque et magnos ouium greges, ultra omnes, qui fuerant ante me in Ierusalem. Coaceruaui mihi aurum et argeutum, et substautias regum et prouinciarum. Feci mihi cantores et cantatrices, et delicias filiorum hominum, scyphos et urceolos in ministerio ad uina fundenda, et supergressus sum opibus omnes, qui ante me fuerunt in Ierusalem. Cumque me conuertissem ad uniuersa, que fecerant manus mee, et ad Iabores quibus frustra insudaueram, uidi in omnibus uanitatem et afflictionem animi, et nichil permanere sub sole .«



CAPUT Xu. De diuersis anxietatibus.


O quanta mortales angit anxietas, affligit cura, sollicitudo molestat, metus exterret, tremor concutit, horror obducit, dolor affligit, conturbat tristitia, contristat turbatio [tribulatio]. Pauper et diues, seruus et dominus, coniugatus et continens, denique bonus et malus, omnes mundanis cruciatibus affliguntur, et mundanis afflctionibus cruciantor. Experto crede magistro. »Si impius. inquit, fuero, ue mihi est; et si iustus, non leuabo caput saturatus afflictione et miseria .«



CAPUT XuI. De miseria diuitis et pauperis.

 Pauperes enim premuntur inedia, cruciantur erumna, fame, siti, frigore, nuditate: uilescunt, tabescunt, spernuntur, et confunduntur. O miserabilis mendicantis conditio; et si petit, pudore confunditur, et si non petit, egestate eonsumitur, sed ut mendicet, necessitate compellitur. Deum causatur iniquum, quod non recte diuidat; proximum criminatur malignum, quod non plene subueniat. Indignatur, murmurat, imprecatur. Aduerte super hoc sententiam Sapientis: »Melius est, inquit, mori quam indigere .«---»Etiam proximo suo pauper odiosus erit .«---»Omnes dies pauperis mali, fratres hominis pauperis oderunt eum. Insuper et amici procul recesserunt ab eo ;« quia

 Donec eris felix multos numerabis amicos
   Tempora si fuerint nubila, solus eris. 
Proh pudor! secundum fortunam existimatur persona, cum potius secundum personam estimanda sit fortuna. Tam bonus reputatur quam diues, tam malus quam pauper, cum potius tam diues sit reputandus quam bonus, tam pauper quam malus. Diues autem a superfluitate resoluitur, et iactantia effrenatur, currit ad libitum, et corruit ad illicitum. Etiam fiunt instrumenta penarum, que fuerant oblectamenta culparum. Labor in acquirendo, timor in possidendo, dolor in amittendo, mentem eius semper fatigat, sollicitat et affligit. »Ubi enim est thesaurus tuus, ibi est et  cor tuum .« Sed de hoc in sequentibus plenius dicemus.



CAPUT XuII. De miseria seruorum et dominorum.

Seruus ministrat, minis terretur, angariis fatigatur, plagis affligitur, opibus spoliatur: quod si non habet, habere compellitur, et si habet, cogitur non habere. Culpa domini, serui pena: culpa serui, domini preda:

Quidquid delirant reges, plectuntur Achiui. 
uenatio leonis onager in eremo, sic et pascua diuitum pauperes. O extrema conditio seruitutis! Natura liberos genuit, sed fortuna seruos constituit  . Seruus cogitur pati, et nemo sinitur compati: dolere compellitur, et nemo condolere permittitur. Sic ipse non suus est, ut nemo sit sibi. Miseri qui castra sequuntur, quia miserum est uiuere aliena preda. Dominum autem si crudelis est, oportet uereri propter nequitiam subiectorum; si mitis est, contigit illum contemni propter insolentiam subiectorum. Seuerum ergo metus affligit, mansuetum uilitas paruipendit; nam crudelitas parit odium, et familiaritas parit contemptum; familiaris enim cura fatigat, et domestica sollicitudo molestat. Oportet enim eum semper esse paratum, ubique munitum, ut possit insidias malignantium precauere, oppugnantium iniurias propulsare, hostes conterere, ciues tueri.  Nec sufficit diei malitia sua, sed dies diei laborem eructat, et nox nocti sollicitudinem indicat . Dies ergo laboriosi ducuntur, et noctes expenduntur insomnes.



CAPUT XuIII. De miseria continentis et coniugati.

Si potest ignis non urere, potest caro non concupiscere, quia quantumcunque punietur [al. pugnetur] nunquam tamen Iebuseus ille potest expelli:

Naturam expellas furca, tamen usque recurret. 
»Non omnes, inquit, capiunt uerbum istud, sed qui  potest capere, capiat .« Unde cum Deus ipse de certis pontificalibus indumentis iussisset, ut Moyses et Aaron filios suos uestirent, de solis feminalibus non precepit, sed ait, ut ipsi feminalibus uterentur, cum ingrederentur tabernaculum testimonii . Sed et Apostolus dicit: »Nolite fraudare inuicem, nisi forte ex censensu ad tempus, ut uacetis orationi, et iterum reuertemini in idipsum: ne tentet uos Satanas propter incontinentiam uestram. Melius est enim nubere, quam uri .« Pugnat ergo contra continentiam angelus Satane, qui carnaliter stimulat et grauiter colaphizat, ignem nature flatu suggestionis succendit, materiam apponit, facultatem tribuit, et opportunitatem ministrat.

 Pugnat etiam, et species, que subito uisa est, facile concupiscitur. Unde cum Dauid post meridiem deambularet in palatio domus regie, uidens ex aduerso Bethsabee se lauantem, »misit et tulit eam et dormiuit cum ea, erat enim mulier pulchra nimis .« Porro qui cum uxore est, sollicitus est que sunt mundi et diuisus est. Distrahitur enim per multas angustias, et in sollicitudines uarias dissecatur, ut filiis et uxori, famulis et ancillis necessaria querat et subministret. »Tribulationes ergo carnis habent huiusmodi .« Uxor contendit habere pretiosum ornamentum [al. ornatum], et uariam supellectilem, ut pluris sepe sit cultus quam census mariti: alioquin  per noctes et dies plangit et suspirat, garrit et murmurat. Tria sunt enim, que non sinunt hominem in domo permanere, fumus, stillicidium, et mala uxor. Illa, inquit, ornatior procedit, et ab omnibus honoratur: ego autem miserrima in conuentu mulierum sola despicior, a cunctis contemnor. Sola uult diligi, sola laudari, alterius amorem suum asserit odium, alterius laudem suum suspicatur dedecus. Amandum est omne quod diligit, odiendum omne, quod odit [al. spernit]. uincere uult, sed uinci non ualet  . Famulari non patitur, sed dominari molitur. Cuncta uult posse, nulla non posse. Si pulchra fuerit, facile adamatur: si feda, non facile concupiscitur. Sed difficile custoditur, quod a multis diligitur: et molestum est possidere,  quod nemo dignatur habere. Alius forma, alius ingenio, alius facetiis, alius liberalitate sollicitat: et ex aliqua parte capitur, quod undique incessitur [al. lacescitur]. Equus et asinus, bos et canis, uestis et lectulus, calix etiam et urceolus prius probantur, postea comparantur: sponsa uero uix tandem ostenditur, ne prius displiceat quam ducatur, qualicunque tamen casu obuenerit, semper [al. necessario] est habenda. Si feda, si fetida, si egra, si fatua, si superba, si iracunda, si quolibet modo uitiosa, nisi propter solam fornicationem, non potest uxor a uiro dimitti. Sed nec dimittens potest aliam ducere, nec dimissa alii potest copulari.  Nam »quicunque dimiserit uxorem suam, nisi ob fornicationis causam, facit eam mecari, et qui dimissam duxerit, mechatur .«---»Quod si uxor a uiro discesserit, manere debet innupta, aut uiro suo reconciliari; similiter et uir, si discesserit ab uxore .« Graue nimis est pondus coniugii; nam, ut inquit Salomon, »stultus est et impius est, qui tenet adulteram ,« et patronus est turpitudinis, qui celat crimen uxoris. Si uero dimittit adulteram, absque sui culpa punitur, quoniam illa uiuente cogitur continere, propter quod et discipuli Christi dixerunt: »Si ita est causa hominis cum uxore, non expedit nubere .« Quis unquam equanimiter potuit sustinere riualem? Sola suspicio zelotypum uehementer  affligit; nam licet scriptum sit: »Erunt duo in carne una ;« zelus tamen uiri duos in una carne non patitur.



CAPUT XIX. De miseria bonorum et malorum.

Non est impiis gaudere, dicit Dominus, quia per que peccat homo per hec et torquetur : »uermis« enim conscientie »nunquam moritur, et ignis« rationis [al. terroris] »nunquam exstinguitur .« uidi enim eos, »qui operantur iniquitatem, et seminant dolores, et metunt eos, flante Deo perisse, et spiritu ire eius esse consumptos .« Superbia inflat, inuidia rodit, auaritia stimulat, ira succendit, angit gula, dissoluit luxuria, ligat mendacium,  maculat homicidium. Sic et cetera portenta uitiorum, et que sunt homini oblectamenta peccandi, Deo sunt instrumenta puniendi.

Inuidus alterius rebus marcescit opimis:
sed

Inuidia Siculi non inuenere tyranni
Maius tormentum. 
uitium enim corrumpit naturam, Apostolo testante, qui ait: »Quia euanuerunt in cogitationibus suis, obscuratum est insipiens cor eorum. Propter quod Deus tradidit illos in desideria cordis eorum, in immunditiam, ut contumeliis afficiant corpora sua, et sicut reprobauerunt Deum habere in notitia, ita  tradidit eos Deus in reprobum sensum, ut faciant ea que non conueniunt .« Sed et »qui pie uiuere uolunt in Christo, persecutionem patiuntur .«---»Sancti namque ludibria et uerbera experti, insuper et uincula et carceres, lapidati sunt, secti sunt, tentati sunt, in occisione gladii mortui sunt pro Domino. Circuierunt in melotis, in pellibus caprinis, egentes, angustiati, afflicti, quibus dignus non erat mundus. In solitudinibus errantes, et in montibus, in speluncis et in cauernis terre . Periculis fluminum, periculis latronum, periculis ex genere, periculis ex gentibus, periculis in ciuitate, periculis ex falsis fratribus. In labore et erumna, in uigiliis multis, in fame et siti, in angustiis multis, in frigore et  nuditate .« Iustus enim »abnegat semetipsum ,«---»crucifigens membra sua cum uitiis et concupiscentiis ,« ut sibi mundus crucifixus sit, et ipse mundo. »Non habet hic manentem ciuitatem, sed futuram inquirit .« Sustinet seculum tanquam exsilium, clausus in corpore tanquam in carcere. »Incola, inquit, ego sum in terra, et peregrinus sicut omnes patres mei .«---»Remitte mihi ut refrigerer, priusquam abeam, et amplius non ero .«---»Heu mihi, quia incolatus meus prolongatus est, habitaui cum habitantibus Cedar, multum incola fuit anima mea .«---»Quis infirmatur, et ego non infirmor? Quis scandalizatur, et ego non uror ?« Nam  peccata proximorum frixoria sunt iustorum. Hoc est irriguum, quod Caleb Axe filie sue dedit in dotem .



CAPUT XX. De hostibus hominis.

»Militia ergo est uita hominis super terram .« An non uera militia est, cum multiplices hostes semper undique insidientur, ut capiant, persequantur ut perimant, demon et homo, mundus et caro? Demon cum uitiis et concupiscentiis, homo cum bestiis, mundus cum elementis, caro cum sensibus. »Caro enim concupiscit aduersus spiritum, spiritus autem aduersus carnem .« uerum »non est nobis colluctatio aduersus carnem  et sanguinem, sed aduersus spiritualia nequitie in celestibus, aduersus rectores tenebrarum harum .«---»Aduersarius enim uester diabolus, tanquam leo rugiens circuit, querens quem deuoret .« Accenduntur ignea tela nequissimi. »Mors ingreditur per fenestras ,« oculus animam depredatur , »pugnat orbis terrarum contra insensatos «---»Gens contra gentem, et regnum aduersus regnum, et terremotus magni erunt per loca, pestilentie et fames, terroresque de celo et tempestates .« Terra producit spinas et tribulos , aqua procellas et fluctus; er tempestates et tonitrua; ignis coruscationes et fulgura. »Maledicta, inquit, terra in opere tuo, spinas et tribulos germinabit  tibi. In sudore uultus tui uesceris pane tuo, donec reuertaris in terram, quia terra es, et in terram ibis .«---»Insidiatus est eum »aper de sylua, et singularis ferus depastus est eum .« Lupus et ursus, pardus et leo , tigris et onager, crocodilus et gryphus, serpens et coluber, basiliscus et aspis, cerastes et draco, scorpiones et uipere; sed et lendes et pediculi, formice et pulices, ciniphes et musce, crabrones et uespe, pisces et uolucres; nam qui creati fuimus, ut dominaremur piscibus maris et uolatilibus celi, et uniuersis animantibus que mouentur in terra, nunc illis damur in predam, et in escam eis tribuimur ; scriptum est enim: »Dentes bestiarum  mittam in eos, cum furore trahentium super terram atque serpentium .«



CAPUT XXI. De carcere anime, quod est corpus.

Infelix ego homo, quis me liberabit de corpore mortis huius ?« Certe non uult educi de carcere, qui non uult exire de corpore; nam carcer anime corpus est. De quo Psalmista: »Educ de carcere animam meam .« Nusquam quies et tranquillitas, nusquam pax nec securitas ubique timor et tremor, ubique labor et dolor. Caro dum uiuit, dolebit, et anima super semetipsam lugebit.



CAPUT XXII. De breui letitia hominis.

 Quis unquam uel unicum diem totum duxit in sua delectatione iucundum, quem in aliqua parte diei reatus conscientie, uel impetus ire, uel motus concupiscentie non turbauerit? Quem liuor inuidie uel ardor auaritie, uel tumor superbie non uexauerit? quem aliqua iactura, uel offensa, uel passio non commouerit? quem denique uisus, uel auditus, uel actus aliquis non offenderit? Rara auis in terris nigroque simillima cygno. Audi super hoc sententiam Sapientis: »A mane usque ad uesperam immutabitur tempus .«---»Cogitationes uarie sibi succedunt, et mens rapitur in diuersa .«---»Tenent tympanum et citharam, et gaudent ad sonitum organi, ducunt in bonis dies suos, et in puncto ad inferna descendunt  .«



CAPUT XXIII. De inopinato dolore.

Semper enim mundane [al. humane] letitie tristitia repentina succedit. Et quod incipit a gaudio, desinit in merore. Mundana quippe felicitas multis amaritudinibus est respersa. Nouerat hoc qui dixerat: »Risus dolore miscebitur, et extrema gaudii luctus occupat .« Experti sunt hoc liberi Iob, qui cum comederent et biberent uinum in domo fratris sui primogeniti, repente uehemens uentus irruit a regione deserti, et concussit quatuor angulos domus, que corruens uniuersos oppressit . Merito ergo pater aiebat: »uersa est in luctum cithara mea, et organum meum in uocem  flentium .«---»Melius est enim ire ad domum luctus, quam ad domum conuiuii .« Attende salubre consilium: »In die bonorum, non immemor sis malorum .«---»Memorare nouissima tua, et in eternum non peccabis .«



CAPUT XXIu. De uicinitate mortis.

Semper ultimus dies primus, et nunquam primus dies ultimus reputatur. Cum tamen ita semper uiuere deceat, tanquam mori semper oporteat. Scriptum est enim: »Memor esto, quia mors non tardat .« Tempus preterit, et mors appropinquat. Mille anni ante oculos morientis, tanquam  dies hesterna, que preteriit. Semper enim futura nascuntur, semper presentia moriuntur, et quidquid est preteritum, est mortuum totum. Morimur enim dum uiuimus semper, et tunc tantum desinimus mori, cum desinimus uiuere. Melius est ergo mori uite, quam uiuere morti; quia nichil est uita mortalis, nisi mors uiuens; unde Salomon: »Laudaui magis mortuos quam uiuentes, et utroque feliciorem iudicaui, qui necdum natus est .« uita uelociter fugit, et retineri non potest: mors autem instanter occurrit, et impediri non ualet, hoc est illud mirabile, quod quanto plus crescit, tanto magis decrescit; quia quanto plus uita procedit, tanto magis ad finem accedit.



CAPUT XXu. De terrore somniorum.


Tempus quod quieti concessum est, non conceditur esse quietum: nam terrent somnia, uisiones conturbant. Et licet non sint in ueritate tristia, uel terribilia, seu laboriosa, que somniant somniantes, tamen in ueritate tristantur, terrentur et fatigantur, in tantum, ut aliquando dormientes lacrymentur, et euigilantes sepissime conturbentur. Si uero iucundum quid uiderint, nichilominus euigilantes tristarentur, tanquam illud amiserint. Aduerte quid super hoc dicat Eliphas Themanites. »In horrore uisionis nocturne, cum solet sopor occupare homines, pauor tenuit me et tremor, et omnia ossa mea perterrita sunt, et cum spiritus me presente transiret, inhorruerunt pili carnis mee.« Considera  Iob dicentem: »Si dixero, consolabitur me lectus meus et releuabor loquens mecum in stratu meo, terrebis me per somnia, et per uisiones horrore concuties .« Nabuchodonosor somnium uidit, quod eum ualde perterruit, et uisiones capitis eius conturbauerunt eum . Multas curas sequuntur somnia, et ubi multa somnia, uanitates plurime. Multos errare fecerunt somnia, et exciderunt sperantes in illis. Apparent enim frequenter turpes in somniis imagines, ex quibus per illusiones nocturnas non solum caro polluitur, sed anima quoque maculatur. Unde Dominus in Leuitico: Si sit, inquit, inter uos homo, qui pollutus sit in nocturno somno, extra castra egrediatur, et non reuertatur  priusquam ad uesperum lauetur aqua, et post solis occasum regrediatur in castra 



CAPUT XXuI De compassione amicorum.

O quanto dolore turbamur, quanto tremore concutimur, cum amicorum damna sentimus, et parentum pericula formidamus! Plus interdum sanus in formidine, quam infirmus egritudine perturbatur. Plus hic uoluntarius affectu doloris, quam inuitus effectu languoris affligitur. uerum est illud peticum

Res est solliciti plena timoris amor. 
Cuius pectus tam ferreum, cuius cor tam lapideum,  ut gemitus non exprimat, lacrymas non effundat, cum proximi uel amici morbum uel interitum [al. mortem] intuetur, ut patienti non compatiatur, et dolenti non condoleat? Ipse iehsu cum uidisset Mariam et Iudeos, qui cum ea uenerant ad monumentum, plorantes, infremuit spiritu, turbauit semetipsum, et lacrymatus est, forsitan non quia mortuus est, sed eo potius, quia mortuum ad uite miserias reuocauit. Sciat autem se culpabiliter durum et dure culpabilem, qui corporalem amici sui mortem deplorat, et spiritualem anime sue mortem non defleat.



CAPUT XXuII. De subitis infortuniis.

 Subito cum non suspicatur, infortunium accidit, calamitas irruit, morbus inuadit, mors intercipit, quam [al. quia] nullus euadit. Ergo »ne glorieris in crastinum, ignorans quid superuentura pariat dies .«---»Nescit homo finem suum: sed sicut pisces capiuntur hamo, et sicut aues comprehenduntur laqueo, sic capiuntur homines in tempore malo, cum eis extemplo superuenerit .«



CAPUT XXuIII. De innumerabilibus speciebus egritudinum.

Nondum a seculis tot egritudinum genera, tot passionum species, physicalis industria potuit indagare, quot humana fragilitas potuit tolerare. Tolerabilem dixerim intolerantiam morborum, aut  intolerabilem dixerim tolerantiam? Melius est ut utrumque coniunxerim. Nam intolerabile est propter passionis acerbitatem, et tolerabile propter patiendi necessitatem: de die in diem magis ac magis humana natura corrumpitur. Ita quod plurima fuerunt olim experimenta salubria, que propter defectum ipsius hodie sunt mortifera. Senuit iam mundus uterque, scilicet macrocosmus, et microcosmus, id est maior mundus et minor mundus. Et quanto prolixius utriusque senectus producitur, tanto deterius utriusque natura perturbatur.



CAPUT XXIX. De diuersis generibus tormentorum.

Quid dicam de miseris, qui per innumerabilia  tormentorum genera puniuntur? Ceduntur fustibus, et gladiis iugulantur, cremantur flammis, et lapidibus obruuntur, discerpuntur ungulis, et patibulis suspenduntur, torquentur tigribus [al. unguibus], et scorpionibus flagellantur, arctantur uinculis, et laqueis strangulantur, detruduntur carceribus, et ieiuniis macerantur, precipitantur et submerguntur, excoriantur et distrahuntur, secantur et suffodiuntur. Qui ad mortem, ad mortem; qui ad gladium, ad gladium; qui ad famem, ad famem; et qui ad captiuitatem, ad captiuitatem. Crudele iudicium, immane supplicium, triste spectaculum: dantur in escam uolatilibus celi, bestiis terre et  piscibus maris. Heu, heu, heu, misere matres, que tam infelices genuistis filios! 



CAPUT XXX. De quodam horrendo facinore, scilicet quod quedam mulier comedit infantem suum.

Illud igitur horribile facinus libet reminisci, quod Iosephus de Iudaica obsidione describit  . Mulier quedam facultatibus et genere nobilis cum cetera multitudine que confluxerat Hierosolymam communem cum omnibus obsidionis casum ferebat. Huius reliquas facultates, quas de domo in urbem conuexerat, tyranni penitus inuaserunt. Si quid uero relictum ex magnis opibus fuerat, quo uictum quotidianum pertenuem duceret, irruentes  per momenta satellites predonum rapiebant, pro quo ingens labor mulierem ex indignatione quadam uelut insania fatigabat, ita ut interdum predones in necem sui maledictis et conuiciis instigaret. uerum cum nec irritatus quisquam nec miseratus illam perimeret, et si quid forte fuisset cibi quesitum ab illa, id ab aliis quereretur, nec iam fieret usquam copia requirendi. Fames autem dira dum uisceribus insisteret ac medullis, et ad furorem iam famis inedia perurgeretur, pessimis usa est consiliis, et contra ipsa nature iura iam armatur. Erat enim ei sub uberibus paruulus filius, quem ante oculos ferens, »Infelicis, inquit, matris es. O infelicior fili, in bello fame ac direptione predonum cui te reseruabo? Nam etsi posset uita sperari,  iugo tamen Romane seruitutis urgeberis [al. urgeor]. ueni ergo nunc, o mi nate, esto matri cibus, predonibus furor, seculis fabula, que sola deerat cladibus Iudeorum.« Et cum hoc dixisset, protinus filium iugulauit, eum deinde igni apposito torret, et medium quidem consumit, medium seruat obtectum. Et ecce statim predones irruerunt ambuste carnis odore suscepto, mortem minantur, nisi cibos sine mora quos paratos senserant, demonstraret. Tunc illa inquit: »Partem uobis optimam reseruaui,« et continuo, que superfuerant membra retexit infantis. At illos repente ingens horror inuasit, membraque eorum diripuere, et quasi animi duritie uox eorum est faucibus interclusa. Illa uero truci uultu et ipsis predonibus truculentior,  »Meus, inquit, est partus, meus est filius, meum est facinus, edite, nam ego prior ediquem genui. Nolite uos effici aut matre religiosiores, aut femina molliores, quod si uos pietas uincit, meos exsecramini cibos, que iam talibus pasta sum, ego iterum his pascar.« Post hec illi territi contrementesque discedunt, qui hunc solum ex omnibus facultatibus cibum misere matri reliquerunt.



CAPUT XXXI. Quod quandoque punitur innocens, et nocens absoluitur.

Nemo se confidat expertem a pena, qui se nouit  immunem a culpa. »Qui stat, uideat ne cadat .« Nam sepe innocens damnatur, et nocens absoluitur: pius punitur, et honoratur impius: iehsu crucifigitur, et Barrabas liberatur. Hodie  uir iustus et quietus inutilis, uir religiosus hypocrita, uir simplex fatuus reputatur. »Deridetur enim iusti simplicitas ;« lampas contempta apud cogitationes diuitum.



LIBER SECUNDUS Determinans de culpabili humane conuersionis progressu.



CAPUT PRIMUM. Quenam soleant homines communiter affectare.


Tria maxime solent homines affectare: Opes, uoluptates, honores. De opibus praua, de uoluptatibus turpia, de honoribus uana procedunt. Hinc enim Ioannes apostolus ait: »Nolite diligere mundum, neque ea que in mundo sunt; quia quidquid est in mundo, est concupiscentia carnis, et concupiscentia oculorum, et superbia uita .« Concupiscentia carnis ad uoluptates, concupiscentia oculorum ad opes, superbia uite pertinet ad honores. Opes generant cupiditates et auaritiam: uoluptates pariunt gulam et luxuriam: honores nutriunt superbiam et iactantiam.



CAPUT II. De cupiditate.


»Nihil est igitur auaro scelestius, et nichil iniquius, quam amare pecuniam .« uerbum est sapientis, quod confirmat Apostolus, dicens: »Qui uolunt diuites fieri, incidunt in tentationem, et in laqueum diaboli, et in desideria multa, et inutilia et nociua, que mergunt hominem in interitum et perditionem: Radix enim omnium malorum est cupiditas ,« hec sacrilegia committit et furta, rapinas exercet et predas, bella gerit et homicidia: Simoniace uendit et emit, inique petit et recipit: iniuste negotiatur et feneratur; instat dolis et imminet fraudibus: dissoluit pactum, et uiolat iuramentum; corrumpit testimonium et peruertit iudicium.



CAPUT III. De iniquis muneribus.


Consule prophetam Euangelicum Isaiam: »Omnes, inquit, diligunt munera, sequuntur retributiones, pupillo non iudicant, causa uidue non ingreditur ad eos .« Non ipsi precedunt retributiones, quia non iudicant amore iustitie; sed retributiones precedunt ipsos, quia iudicant amore pecunie. Semper enim sequuntur largitionem, uel promissionem, uel spem, et ideo pupillo non iudicant, a quo nichil largitur, aut promittitur, aut speratur. O principes infideles, socii furum, quicunque diligitis munera, sequimini retributiones, nunquam excutietis manum a munere, nisi prius excludatis cupiditatem a pectore. De uobis inquit propheta: »Principes eius quasi lupi rapientes  predam, et auare sectando lucra .«---»Principes eius in muneribus iudicabant, et sacerdotes eius in mercede docebant, et prophete eius in pecunia diuinabant .« Ecce contrarium Dominus per Moysen precepit in lege: »Iudices et magistros constitues in omnibus portis tuis, ut iudicent populum iusto iudicio, nec in alteram partem declinent. Non accipies personam nec munera, quia munera excecant oculos sapientum, et mutant uerba iustorum. Sed iuste quod iustum est prosequeris, et uiues .« Duo dicit, iustum et iuste; quidam enim iuste quod iustum est, alii quod iniustum est iniuste: rursum quidam iniuste quod iustum est, alii iuste quod iniustum est persequuntur.



CAPUT Iu. De acceptione personarum


»ue uobis, qui« corrupti prece uel pretio, qui tracti amore uel odio, »dicitis bonum malum, et malum bonum: ponentes lucem tenebras, et tenebras lucem : mortificantes animas, que non moriuntur, et uiuificantes animas, que non uiuunt .« uos enim non attenditis merita causarum, sed merita personarum: non iura, sed munera: non iustitiam, sed pecuniam: non quod ratio dictat, sed quod uoluntas affectat: non quid lex sanciat, sed quid mens cupiat. Non inclinatis animum ad iustitiam, sed iustitiam inclinatis ad animum: non ut quod licet hoc libeat, sed ut liceat hoc quod libet. Nunquam in uobis ita simplex est oculus, ut totum  corpus sit lucidum , sed aliquid semper admiscetis fermenti, quo totam massam corrumpitis . Pauperum causam cum mora negligitis, diuitum causam cum instantia promouetis. In illis rigorem ostenditis, cum istis ex mansuetudine dispensatis. Illos cum difficultate respicitis, istos cum fauore tractatis. Illos negligenter auditis, istos subtiliter auscultatis. Clamat pauper et nullus exaudit, loquitur diues et omnes applaudunt. »Diues locutus est et omnes tacuerunt, et uerbum illius usque ad nubes perducent: pauper locutus est, et dicunt, Quis est hic? et si offenderit, subuertent illum .« Clamat uim patiens et nullus exaudit, uociferatur, et non est qui iudicet. Sed si forte pauperum causam suscipitis, illos remisse fouetis: cum autem diuitum causam assumitis,  illos pertinaciter adiuuatis. Pauperes despicitis, diuites honoratis: istis reuerenter assurgitis, illos despicabiliter conculcatis. »Si introierit in conuentum uestrum uir annulum habens aureum in ueste candida, introierit et pauper sordido habitu, et intendatis in eum, qui indutus est ueste preclara, et dixeritis ei: Tu sede hic bene, pauperi uero dicatis, tu sta illic, aut sede sub scabello pedum meorum, nonne iudicatis apud uosmetipsos, et facti estis iudices cogitationum iniquarum? « De uobis enim et contra uos dicit propheta: »Magnificati sunt et ditati, incrassati et impinguati, causam pupilli non dixerunt, et iudicium pauperum non iudicauerunt ,« uti in lege precipitur: »Nulla erit distantia personarum, ita  paruum audietis ut magnum. Nec accipietis cuiuscunque personam, quia Dei iudicium est .«---»Non enim est personarum acceptio apud Deum .«



CAPUT u. De uenditione iustitie.

uos autem nec gratiam gratis datis, nec iustitiam iuste redditis, quia nisi uenerit, non prouenit: nec datur, nisi uendatur. Sepe iustitiam tantum differtis, quod litigantibus plusquam totum aufertis, quia maior est sumptus expense quam fructus sententie. Quid autem poteritis illi in districto iudicio respondere, qui precipit: »Gratis accipistis, gratis date? « lucrum in arca, damnum in  conscientia, pecuniam captatis, sed animam captiuatis. uerum »quid proficit homini si mundum lucretur uniuersum, anime uero sue detrimentum patiatur? Aut quam dabit homo commutationem pro anima sua? «---»Frater non redimit, redimet homo? non dabit Deo placationem suam, nec pretium redemptionis anime sue, laborauit in eternum, et uiuet adhuc in finem .« Audite diuites quid contra uos Iacobus apostolus ait: »Agite nunc diuites, plorate et ululate in miseriis uestris, que aduenient uobis, diuitie uestre putrefacte sunt, et uestimenta uestra a tineis comesta sunt, aurum et argentum uestrum eruginauit, et erugo eorum erit uobis in testimonium, et manducabit carnes uestras sicut ignis. Thesaurizastis  uobis iram in nouissimis diebus. Ecce merces operariorum qui messuerunt regiones uestras, que fraudata est a uobis clamat, et clamor ipsorum in aures domini Sabaoth introiuit .« Propterea ueritas precipit: »Nolite thesaurizare uobis thezauros in terra, ubi erugo et tinea demolitur, ubi fures effodiunt et furantur .«



CAPUT uI. De insatiabili desiderio cupidorum.

O ignis inexstinguibilis! o cupiditas insatiabilis! Quis unquam cupidus primo fuit uoto contentus? Cum adipiscitur quod optauerat, desiderat ampliora, semper in habendis, et nunquam in habitis finem constituit. Insatiabilis est oculus cupidi, et in partem iniquitatis non satiabitur. »Auarus non  implebitur pecunia, et qui amat diuitias, fructum non capiet ex eis .« Infernus et perditio nunquam replentur, similiter et oculi hominum insatiabiles. »Sanguisuge uero due filie sunt, que dicunt: Affer, affer .« Nam

Crescit amor nummi, quantum ipsa pecunia crescit. 



CAPUT uII. Quare cupidus satiari non potest.

uis, o cupide, scire quare semper es uacuus, cur nunquam impleris? Aduerte: Non est plena mensura tua, que quantumcunque contineat, adhuc capax est amplioris. Sed humanus animus capax est Dei, quoniam »qui adheret Deo, unus spiritus est cum Deo .« Quantumlibet ergo contineat,  nunquam est plenus, nisi Deum habeat, cuius semper est capax. Si uis ergo, o cupide, satiari, desinas esse cupidus, quia dum cupidus fueris, satiari non poteris. »Non est enim conuentio lucis ad tenebras, neque Christi ad Belial ,« quia »nemo potest Deo seruire et mammone .«



CAPUT uIII. De falso nomine diuitiarum.

O falsa diuitiarum felicitas, que diuitem ueraciter efficit filium infelicem. Quid enim est infelicius [al. falsius] quam opes mundi, que diuitie nuncupantur? Opposita quippe sunt esse diuitem et egenum. At opes mundi non, auferunt, sed afferunt  egestatem. Magis enim inquit Salomon, sufficit modicum pauperi, quam plurimum diuiti, quia »ubi multe diuitie, ibi multi, qui comedunt illas .« Quot et quanti magnates indigeant, ipsemet frequenter experior. Opes itaque non faciunt hominem diuitem, sed egenum.



CAPUT IX. Exempla contra cupiditatem.

Quam multos seduxit cupiditas! quam plures perdidit auaritia! Balaam asella redarguit, et pedes sedentis attriuit, quia captus cupiditate promissorum disposuerat maledicere Isreli . Achan populus lapidauit, quia tulit aurum et argentum de anathemate . Naboth interemptus est, ut Achab eius uineam possideret . Giezi lepra percussus est, quia petiit et recepit aurum et argentum, et uestes sub nomine Elisei . Iudas laqueo se suspendit, quia uendidit et tradidit Christum  Ananiam et Saphiram subitanea mors exstinxit, quia de pretio agri defraudauerunt apostolos . Et Aedificauit Tyrus munitionem suam, et coacerbauit argentum quasi humum, et aurum quasi lutum platearum, sed ecce Dominus possidebit eam, et percutiet in mari fortitudinem eius, et hec igni deuorabitur .«



CAPUT X. De superflua sollicitudine cupidorum.

Cur ad congregandum quis instet, cum stare non possit ille qui congregat? Nam »quasi flos  egreditur et conteritur, et fugit uelut umbra, et nunquam in eodem statu permanet .« Cur multa desideret, cum pauca sufficiant? »Habentes, inquit, uictum et uestitum, his contenti simus .« Cur necessaria cum multa sollicitudine querat, cum ipsa sine magna difficultate se offerant? Audi quid super hoc ueritas dicit: »Nolite solliciti esse, dicentes: Quid manducabimus, aut quid bibemus, aut quo operiemur? Scit enim Pater uester celestis, quia his omnibus indigetis. Querite ergo primum regnum Dei, et iustitiam eius, et hec omnia adiicientur uobis .«---»Nunquam enim uidi iustum derelictum, nec semen eius querens panem .«



CAPUT XI. De auaritia.


Tantalus sitit in undis, auarus eget in opibus  , cui tantum est quod habet, quantum est quod non habet, quia nunquam utitur acquisitis, sed semper inhiat acquirendis. Salomon: »Est quasi diues cum nichil habeat, et est quasi pauper cum in multis diuitiis sit .« Auarus et infernus uterque comedit et non digerit, recipit et non reddit. Auarus nec patientibus compatitur, nec miseris subuenit uel miseretur, sed offendit Deum, offendit seipsum, offendit proximum. Nam Deo retinet debita, proximo denegat necessaria, sibi subtrahit opportuna. Deo ingratus, proximo impius, sibi crudelis. »uiro cupido et tenacissimo sine  ratione est substantia, et homini liuido ad quid aurum? Qui sibi nequam est, quomodo bonus aliis erit? Et non iucundabitur in bonis suis .«---»Qui habet substantiam huius mundi, et uiderit fratrem suum necessitatem habere, et clauserit uiscera sua ab eo, quomodo caritas Dei manet in eo?«  Non enim proximum suum diligit sicut seipsum, quem inedia perimit et egestas consumit: neque Deum diligit super omnia, qui prefert aurum et preponit argentum



CAPUT XII. Cur auaritia sit seruitus idolorum.

Recte diffinit Apostolus: »Auaritia est seruitus idolorum .« Sicut enim idololatra seruit  simulacro, sic et auarus thesauro. Nam ille cultum idololatrie diligenter amplificat, et iste cumulum pecunie libenter augmentat. Ille cum omni diligentia colit simulacrum, et iste cum omni cura custodit thesaurum. Ille spem ponit in idololatria, et iste spem constituit in pecunia. Ille timet mutilare simulacrum, et iste timet minuere thesaurum.



CAPUT XIII. De quibusdam proprietatibus auaritie.

Auarus ad petendum promptus, ad dandum tardus, ad negandum frontosus. Si quid expendit, totum amittit, tristis, querulus et morosus, sollicitus  suspirat et anxiatur, dubius habet et inuitus expendit. Magnificat datum, sed uilificat dandum: dat ut lucretur, sed non lucratur ut det: largus in alieno, sed parcus in proprio. Gulam euacuat, ut arcam impleat: corpus extenuat, ut lucrum extendat. Manum habet ad dandum collectam, sed ad recipiendum porrectam: ad dandum clausam, sed ad recipiendum apertam. Porro »substantie iniustorum sicut fluuius siccabuntur ,« quia qui male congregat, cito dispergit. Iustum iudicium, ut que de malo proueniunt, ad malum perueniant: nec accedat ad bonum, quod non procedit ex bono. Auarus ergo damnationem habet uite, que nunc est et future.



CAPUT XIu. De iniqua possessione diuitiarum.


uerum est ergo quod Sapiens protestatur, »multos perdidit aurum et argentum .«---»Qui aurum diligit, non iustificabitur .« »ue illis qui sectantur illud. Ecce ipsi peccatores et abundantes in hoc seculo obtinuerunt diuitias .« Hinc ueritas ipsa precipiebat apostolis. »Nolite possidere aurum, neque argentum, neque pecuniam in zonis uestris ;« quia sicut camelus non potest introire per foramen acus, ita difficile est diuitem intrare in regnum celorum ; »Arcta est enim uia et angusta porta, que ducit ad uitam .« Apostolus ergo secutus regulam ueritatis, aiebat: »Argentum  et aurum non est mihi .«---»ue ergo uobis, qui coniungitis domum ad domum, et agrum agro copulatis usque ad terminum loci .«---»Repleta est terra argento et auro, et non est finis thesaurorum eius .«---»Propter iniquitatem auaritie eius iratus sum, et percussi eum .«



CAPUT Xu. De licitis opibus.

Ceterum Abraham diues fuit, et Iob locuples, Dauid opulentus, et tamen de Abraham inquit Scriptura, quia: »Credidit Deo, et reputatum est illi ad iustitiam ;« et de Iob; quia »non erat ei similis in terra, uir simplex et rectus ac timens  Deum, et recedens a malo ;« de Dauid autem, quia »Dominus inuenit uirum secundum cor suum .« At illi fuerunt »quasi nichil habentes, et omnia possidentes ;« iuxta illud Prophete: »Diuitie si affluant, nolite cor apponere .« Nos autem sumus omnia possidentes, quasi nichil habentes, secundum illud Psalmiste: »Diuites eguerunt et esurierunt ;« facilius enim inuenies, qui diligit diuitias, et non habeat, quam qui habeat et non diligat; quia difficile est esse in igne et non ardere, difficilius est possidere diuitias, et non diligere. Audi prophetam Ieremiam: »A minore usque ad maiorem  omnes auaritie student, et a propheta usque ad sacerdotem cuncti faciunt dolum .«



CAPUT XuI. De incertitudine diuitiarum.

Omnis cupidus et auarus contra naturam nititur et molitur. Natura enim pauperem adducit in mundum, natura pauperem reducit a mundo; nudum namque eum terra suscepit, nudum etiam suscipiet; cupidus autem cupit et curat fieri diues in mundo. »Destruam, inquit, horrea mea, et maiora faciam, et illuc congregabo omnia, que nata sunt mihi, et omnia bona mea .« Sed dictum est ei: »O stulte, hac nocte repetetur anima tua a te, que autem parasti cuius erunt? «---»Thesaurizas, et ignoras cui congreges .«---»Dormierunt  enim somnum suum, et nichil inuenerunt omnes uiri diuitiarum in manibus suis .«---»Diues cum dormierit, nichil secum affert; aperiet oculos suos, et nichil inueniet ;«---»Ne timueris ergo cum diues factus fuerit homo, et cum multiplicata fuerit gloria domus eius, quoniam cum morietur, non accipiet hec omnia, neque simul cum eo descendet gloria domus eius ,« sed relinquet alienis diuitias suas, et sepulcra eorum domus eorum in eternum. Hinc etiam Sapiens attestatur: »Qui aceruat ex animo iniuste, aliis congregat, et in bonis suis alius luxuriabitur .« Proh dolor, quem habebat hostem, dimittit heredem.



CAPUT XuII. De gula.


»Initium uite hominis aqua et panis, et uestimentum, et domus protegens turpitudinem .« Nunc autem gulosis non sufficiunt fructus arborum, non genera leguminum, non radices herbarum, non pisces maris, non bestie terre, non aues celi; sed queruntur pigmenta, comparantur [al. operantur.] aromata, nutriuntur altilia, capiuntur ob escam, que studiose coquuntur arte coquorum, que laute parantur officio ministrorum. Alius contundit et colat, alius confundit et conficit, substantiam conuertit in accidens, naturam mutat in artem, ut saturitas transeat in esuriem, ut fastidium reuocet appetitum, ad irritandum gulam, non  ad sustentandam naturam, non ad necessitatem supplendam, sed ad auiditatem explendam. Ceterum tam breuis est gule uoluptas, ut spatio loci uix sit quatuor digitorum, spatio temporis uix sit totidem momentorum. Contemnitur mediocritas et superfluitas affectatur, in diuersitate saporum, in uarietate ciborum. Auiditas nescit modum, et uarietas [al. uoracitas.] excedit mensuram, sed et mens grauatur, et stomachus turbatur, sensus opprimitur in illis. Inde non salus et sanitas, sed morbus et mors. Audi super hoc sententiam Sapientis: »Noli auidus esse in omni epulatione, et non te effundas super omnem escam. In multis enim escis erit infirmitas; et propter crapulam multi perierunt .«---»Esca uentri, et uenter  escis, Deus autem et hunc et hanc destruet .«



CAPUT XuIII. Exempla contra gulam.

Gula charum tributum exigit, sed uilissimum reddit; quia quanto sunt delicatiora cibaria, tanto fetidiora sunt stercora. Turpius egerit, qui turpiter ingerit, superius et inferius horribilem flatum exprimens, et abominabilem sonum emittens. Gula paradisum clausit , primogenita Esau uendidit , suspendit pistorem  decollauit Baptistam . Nabuzardam princeps coquorum templum incendit, et Ierusalem euertit . Balthasar in conuiuio manum contra parietem scribentem aspexit, »Mane,  Thecel, Phares,« et eadem nocte interfectus est a Chaldeis . »Sedit populus manducare et bibere, et surrexerunt ludere ,« sed »adhuc erant esce eorum in ore ipsorum, et ira Dei ascendit super eos. .«---»Qui uescebantur uoluptuose, interierunt in uiis .« Diues ille, qui epulabatur quotidie splendide, sepultus in inferno .



CAPUT XIX. De ebrietate.

Quid turpius ebrioso? cui fetor in ore, tremor in corpore, qui promittit multa, prodit occulta, cui mens alienatur, facies transformatur? »Nullum enim secretum, ubi regnat ebrietas ,«

Horatius :

 Fecundi calices, quem non fecere disertum?

Porro non sufficit uinum, non sicera, non ceruisia, sed studiose conficitur mulsum, syropus, claretum, labore multo, sollicitudine magna, sumptu non modico, sed inde contentiones et rixe, lites et iurgia. »uinum enim multum potatum, ut ait Sapiens, irritationem et iram, et ruinam multam facit .« Fornicationes ex eo sunt. »Fornicatio et uinum et ebrietas auferunt cor .« Propterea dicit Apostolus: »Nolite inebriari uino, in quo est luxuria .« Et Salomon: »Luxuriosa res uinum et tumultuosa ebrietas .« Filii Rechab et filius Zacarie uinum et siceram, et omne quod inebriare poterat, non biberunt  



CAPUT XX. Exempla contra ebrietatem.

Ebrietas enim uerenda nudauit , incestum commisit , filium regis occidit , principem exercitus iugulauit . uerum est ergo quod Salomon ait: »uacantes potibus et dantes symbola consumentur ;« et Isaias: »ue qui consurgitis mane ad ebrietatem sectandam, et potandum usque ad uesperam, ut uino estuetis. Cithara et lyra et tympanum, et tibia, et uinum in conuiuiis uestris. ue qui potentes estis ad bibendum uinum, et uiri fortes ad miscendam ebrietatem .«---»Ecce gaudium et letitia occidere uitulos et iugulare arietes, comedere  carnes, et bibere uinum. Comedamus et bibamus, eras enim moriemur. Et reuelata est in auribus meis uox Domini exercituum: Si dimittetur hec iniquitas uobis donec moriamini .«---»ue corone superbie Ephraim. Sacerdos et propheta nescierunt, pre ebrietate absorpti sunt a uino, nescierunt uidentem, et ignorauerunt iudicium .« Proh pudor, cum ad annuntiandam euangelicam lectionem, a quodam presbytero benedictio peteretur, hesternam crapulam, et nocturnam ebrietatem eructans, fertur alta uoce dixisse: »Potum seruorum benedicat rex angelorum.«



CAPUT XXI. De luxuria.

 Porro turpis mater filiam generat turpiorem; iustum est enim, ut »qui in sordibus est, sordescat et adhuc .«---»Omnes enim adulterantes quasi clibanus succensus a coquente. Ceperunt principes furere a uino .« uenter enim oppipare satur, libenter uenerem amplexatur. O extrema libidinis turpitudo, que non solum mentem effeminat, sed etiam corpus eneruat, non solum maculat animam, sed fedat personam »Omne namque peccatum quodcunque fecerit homo, extra suum corpus est, qui autem fornicatur, in corpus suum peccat .« Semper illam precedunt ardor et petulantia, semper comitantur fetor et immunditia, sequuntur semper dolor et penitentia. »Fauus enim, inquit Salomon, distillans labia  meretricis, et nitidius oleo guttur eius. Nouissima autem illius amara sicut absinthium, et lingua eius acuta quasi gladius biceps .«



CAPUT XXII. De generalitate luxurie

Familiaris est inimicus, habitans non procul, sed prope: non exterius, sed interius; nam »uirtuseius in lumbis eius, et fortitudo eius in umbilico uentris eius .« Nunquam fugatur, nisi cum fugitur: nunquam mactatur, nisi cum maceratur. Ad causam exigit libertatem et abundantiam, sed requirit [al. reperit] ad effectum facultatem et adiacentiam. Hec omnem etatem corrumpit, omnem sexum confundit, omnem ordinem soluit, omnem  gradum peruertit; inuadit enim senes et iuuenes, mares et feminas, prudentes et simplices, superiores et inferiores, ad extremam generationem etiam sacerdotes, qui nocte uenerem amplexantur, mane uero uirginem uenerantur. Turpe dictu, sed turpissimum actu, dici liceat quod agi non libeat. Nocte filium ueneris agitant iu cubilibus, mane filium uirginis offerunt in altari.



CAPUT XXIII. De diuersis speciebus luxurie et penis earum.

Quis multiplices species huius sufficienter ualet explicare? Hec enim Pentapolim cum adiacente regione subuertit . Sodomitas et Sichen cum populo interemit, raptores Dine , Her, et Onam filios Iuda percussit , scilicet  immundos, Iudeum et Madianitidem pugione transfodit  scilicet fornicatores tribus Beniamin pro uxore leuite deleuit , adulteros, filios Eli sacerdotis in bello prostrauit stupratores . Amnon in conuiuio interfecit . Hec denique Uriam occidit , presbyteros lapidauit , Ruben maledixit , Samsonem seduxit , Salomonem peruertit . uerum est ergo quod legitur, propter speciem mulieris multi perierunt. Nam »uinum et mulieres apostatare faciunt sapientes, et arguunt sensatos .« Hec multos uulneratos deiecit, et fortissimi quique interfecti sunt ab ea, uie inferi domus eius, penetrantes in interiora mortis . Hec uires eneruat,  sensus diminuit, dies consumit, opes effundit



CAPUT XXIu. De coitu contra naturam.

Hec ignominiosam morphosim operatur, quam tamen Apostolus non confunditur nominare. »Propterea, inquit, tradidit eos Deus in passiones ignominie. Nam femine eorum commutauerunt naturalem usum in eum qui est contra naturam. Similiter et masculi, relicto naturali usu femine, exarserunt in concupiscentiis suis inuicem, masculi in masculos turpitudinem operantes .« Quid autem hanc turpitudinem operantibus turpius? Quid hoc crimine criminosius? In lege enim quasi paria coniunguntur concubitus maris cum masculo, et coitus  hominis cum iumento. Sic enim legitur in Leuitico: »Cum masculo non commisceberis coitu femineo, quia abominatio est. Cum omni pecore non coibis, nec maculaberis cum eo .« Utrique par pena subscribitur. »Qui dormierit, inquit, cum masculo coitu femineo, utrique operati sunt nefas, morte moriantur: pecus quoque occidite .« Qui habet aures audiat, imo qui desipit, resipiscat.



CAPUT XXu. De pena huius sceleris.

Pena docuit, quid hec culpa promeruit. »Pluit enim Dominus super Sodomam et Gomorrham sulphur et ignem de celo .« Noluit enim Dominus cuiquam angelorum uel hominum exsecutionem  huius pene committere, sed sibi ipsi uindictam huius sceleris reseruauit, secundum illud: »Mea est ultio, et ego retribuam .« Et ideo pluit Dominus a Domino, uidelicet a seipso, non imbrem uel rorem, sed sulphur et ignem. Sulphur super fetorem luxurie, ignem super ardorem libidinis, quatenus pena similis esset culpe. Nec misisse dicitur, sed pluisse, quatenus ipso uerbo magnitudinem et abundantiam pene notaret. Nemini pepercit oculus eius, sed omnes simul exstinxit. Uxorem quoque Loth, quia retro respexit, in statuam salis mutauit, nec solum urbes, sed et omnes circa regiones in mare mortuum et uallem salinariam conuertit. »Horrendum est enim incidere in manus Dei uiuentis ,« qui quanto  maiorem sue longanimitatis exhibet patientiam, tanto duriorem sue seueritatis infert uindictam.



CAPUT XXuI. De ambitioso.

Opes utique cupidus congregat, et auarus conseruat; uoluptates gulosus degustat, et luxuriosus exercet; honores ambitiosus affectat, et superbus extollit. Ambitiosus autem semper est pauidus, semper attentus, ne quid dicat uel faciat quod in oculis hominum ualeat displicere, humilitatem simulat, honestatem mentitur, affabilitatem exhibet, benignitatem ostendit, subsequitur et obsequitur, cunctos honorat, uniuersis inclinat, frequentat curias, uisitat optimates, assurgit et amplexatur, applaudit et adulatur, bene nouit illud peticum:

 Etsi nullus erit puluis, tamen excutit illum. 
Promptus et feruidus ubi placere recognouerit, remissus et tepidus ubi putauerit displicere. Improbat mala, detestatur iniqua, sed alia cum aliis probat et improbat, ut iudicetur idoneus, ut reputetur acceptus, ut laudetur ab hominibus, et a singulis approbetur. Et ecce grauem intra se sustinet pugnam, difficilemque conflictum, dum iniquitas pulsat animum, et ambitio continet manum [al. malum], et quod illa suggerit faciendum, hec fieri non permittit. Colludunt tamen ad inuicem mater et filia, iniquitas et ambitio, nam mater in aperto subsistit, et filia in occulto non resistit. Hec enim uindicat sibi publicum, illa secretum. Ambitiosus ergo libenter  agit de principatu quem ambit, et dicit: O quando principabitur ille qui seuerus sit in iustitia, pius in misericordia, qui non declinet amore uel odio, qui non corrumpatur prece uel pretio, qui credat fidelibus et acquiescat supplicibus, qui sit humilis et benignus, largus et mansuetus, constans, sapiens, patiens et astutus.



CAPUT XXuII. De nimia concupiscentia ambitiosorum.

Qui forsan hac arte non proficit, recurrit ad aliam, aduocat Simonem et accedit ad Giezi, per hunc ab illo nititur emere, quod per se non preualet obtinere: supplicat et promittit, offert et tribuit, proh pudor! gratiam quam gratis adipisci [al., obtinere per fas et nefas] non potuit nititur adipisci. Nec desistit adhuc,  sed instat et inuadit uiolenter honorem, et impudenter arripit dignitatem, amicorum suffragio, presidio propinquorum, tantoque damnationis inflammatur ardore, tanta libidine presidendi, ut nec schisma abhorreat, nec scandalum formidet. Sed Giezi lepra percussit , et Simon periit pecunia . Core autem cum complicibus ignis assumpsit, et Dathan et Abiron terra uiuos absorbuit . »Nullus itaque sibi honorem assumat, nisi qui uocatur a Deo tanquam Aaron .«



CAPUT XXuIII. De ambitionis exemplo.

Liquidum ambitionis exemplum reperitur in Absalone, qui, cum aspiraret ad regnum, »fecit sibi  currus et equites, et quinquaginta uiros qui precederent eum, et mane consurgens Absalon, stabat iuxta introitum porte, et omnem uirum, qui habebat negotium, ut ueniret ad regis iudicium, uocabat ad se et dicebat: De qua ciuitate es tu? Qui respondit: Ex una tribu Isrel ego sum seruus tuus. Respondebat ei Absalon: uidentur mihi sermones tui iusti et boni; sed non est, qui te audiat constitutus a rege. Dicebat et Absalon: Quis me constituat iudicem super terram, ut ad me ueniant omnes qui habent negotium, et iuste iudicem? Sed cum accederet ad eum homo quidam et salutaret eum, extendebat manum suam, et apprehendens eum osculabatur, faciebatque hec omni Isrel, qui ueniebant ad iudicium, ut audirentur a rege, et sollicitabat  corda uirorum Isrel. Cumque abisset Absalon in Hebron, misit exploratores in uniuersas tribus Isrel dicentes: Statim ut audieritis clangores buccine, dicite: Regnauit Absalon in Hebron; et facta est coniuratio ualida, et populus concurrens augebatur cum Absalone .«



CAPUT XXIX. De breui et misera uita magnatum.

Sed esto quod sublimetur in altum, prouehatur ad summum, statim cure succrescunt, sollicitudines cumulantur, extenduntur ieiunia, uigilie producuntur, ex quibus natura corrumpitur, spiritus infirmatur. Corrumpitur somnus, amittitur appetitus, debilitatur uirtus, attenuatur corpus, et sic in seipso deficiens non dimidiat dies suos, sed miserabilem  uitam miserabiliori fine concludit. uerum est illud peticum:

. . . . . in se magna ruunt, summisque negatum est
Stare diu . . . . . . tolluntur in altum,
Ut lapsu grauiore ruant.

uerius autem istud propheticum: »uidi impium superexaltatum et eleuatum sicut cedros Libani, transiui, et ecce non erat, qui eum cognosceret: quesiui eum, et non est inuentus locus eius .«---»Antequam dies eius impleantur peribit, ledetur quasi uinea in primo flore botrus eius, et sicut oliua proiiciens florem .« Audi super hoc sententiam Sapientis: »Omnis potentatus breuis uita .



CAPUT XXX. De diuersis proprietatibus superborum.


Statim autem ut ambitiosus est promptus ad honorem, in superbiam extollitur, et in iactantiam effrenatur, nec curat prodesse, sed gloriatur preesse: presumit se meliorem, quia creuit in superiorem. At bonum facit non gradus, sed uirtus: non dignitas, sed honestas. Priores dedignatur amicos, notos ignorat hesternos, comites contemnit antiquos, uultum auertit, uisum extollit, ceruicem erigit, fastum ostendit, grandia loquitur, sublimia meditatur. Subesse non patitur, preesse molitur, prelatis infestus, subditis onerosus. Molesta non suffert, concepta non differt, preceps et audax, gloriosus et arrogans, grauis et importunus.



CAPUT XXXI. De superbia et casu Lucifer.


O superbia cunctis importabilis, et omnibus odiosa, inter omnia uitia tu semper es prima, tu semper es ultima. Nam omne peccatum te accidente committitur, et te recedente dimittitur. Scriptum est enim: »Initium omnis peccati est superbia .«---»Primogenita mors .« Hec enim inter ipsa rerum primordia creaturam contra Creatorem erexit, angelum contra Deum, sed eum absque mora deiecit, quoniam in ueritate non stetit, ab innocentia in peccatum, a deliciis in miserias, a celo empyreo in erem caliginosum. Audi prophetam: »Quomodo cecidisti de celo, Lucifer, qui mane oriebaris? Corruisti in terram,  qui uulnerabas gentes, qui dicebas in corde tuo: In celum ascendam, et super astra Dei exaltabo solium meum, sedebo in monte testamenti in lateribus aquilonis, et ascendam super altitudinem nubium, similis ero Altissimo .«---»Tu signaculum similitudinis plenus sapientia et perfectus decore, in deliciis paradisi Dei fuisti. Omnis lapis pretiosus uestimentum [al. operimentum] tuum, sardius, topazius, et iaspis, chrysolitus, onyx et berillus, carbunculus, sapphyrus, smaragdus, aurum, opus decoris tui et foramina tua in die qua conditus es, preparata sunt. Tu cherub extentus et protegens, et posui te in monte sancto Dei. In medio lapidum ignitorum ambulasti, perfectus  in uiis tuis, a die conditionis tue, donec inuenta est iniquitas in te. Peccasti, et eieci te de monte sancto Dei. Eleuatum est cor tuum in decore tuo, et in terram proieci te .«---»Cedri non fuerunt altiores illo in paradiso Dei. Abietes non equauerunt ad summitatem eius, et platani non fuerunt equales frondibus eius. Omne lignum pretiosum paradisi non est assimilatum ei et pulchritudini eius; quoniam speciosum feci eum in multis condensis frondibus .«---»Ipse est rex super omnes filios superbie .« Ipse est »draco magnus, rufus, habens capita septem et cornua decem, et in capitibus septem diademata, cuius cauda trahebat tertiam partem stellarum celi, et misit illas in terram, et proiectus est draco ille  magnus, serpens antiquus, qui uocatur diabolus et Satanas, qui seduxit uniuersum orbem, et proiectus est in terram, et angeli eius cum eo missi sunt in terram .« De quo et ueritas ait: »uidi Satanam quasi fulgur de celo cadentem .« Nam »omnis qui se exaltat, humiliabitur et qui se humiliat, exaltabitur .«



CAPUT XXXII. De arrogantia hominum.

O superba presumptio, et presumptuosa superbia, que non tantum angelos Deo uoluisti adequare, sed etiam homines presumpsisti deificare. Porro, quos erexit, depressit, et quos exaltauit, humiliauit. Hinc ait Dominus ad prophetam: »Fili hominis, dic principi Tyri, hec dicit Dominus Deus:  eo quod eleuatum est tuum, quasi cor Dei, et dixisti: Deus ego sum, cum sis homo, et non Deus, idcirco ego adducam super te robustissimos gentium, et interficiam te, et morieris in interitu occisorum .« Nabuchodonosor, quia potentiam suam iactauit superbe, et ait: »Nonne hec est Babylon, quam edificaui mihi in domo [al. demum] regni in robore fortitudinis mee, et in gloria decoris mei? Cum adhuc sermo esset in ore regis, uox de celo ruit: Tibi dicitur, Nabuchodonosor rex, regnum tuum transiet a te, et ab hominibus eiiciam te, et cum feris et bestiis erit habitatio tua, fenum quasi bos comedes, et septem tempora mutabuntur super te donec scias quod Excelsus dominetur in regno hominum, et cuicunque uoluerit, det  illud. Eadem hora sermo completus est super Nabuchodonosor .« uerum est ergo quod dicitur in Psalmo: »Homo cum in honore esset, non intellexit, comparatus est iumentibus insipientibus, et similis factus est illis .« Superbia turrem euertit, et linguam confudit , prostrauit Goliam , et suspendit Aman , interfecit Nicanorem , et peremit Antiochum , Pharaonem submersit , et Sennacherib interemit , Holofernis caput amputauit . »Sedes ducum superborum destruxit Deus, et radices gentium superborum arefecit .«



CAPUT XXXIII. De abominatione superbie.


Quam detestabilis sit superbia, Dominus ipse per prophetam testatur, dicens: »Detestor ego superbiam Iacob .«---»Et iurauit Dominus in superbiam Iacob. Si oblitus fuero usque in finem omnia opera eorum .« Unde inter illa sex, que Dominus odit, et septimum detestatur anima eius, Salomon primum ponit, »oculos sublimes « id est superbiam: et Isaias: »Dies Domini exercituum super omnem superbum et excelsum, et super omnem arrogantem, et humiliabitur eis altitudo uirorum, et super omnes cedros Libani, et sublimes, et erectas, et super omnes quercus Basan. et super omnes montes excelsos, et super omnes colles eleuatos, et super omnem turrem  excelsam, et super omnem murum munitum, et incuruabitur sublimitas hominum, et humiliabitur altitudo uirorum .«---»Propterea dilatauit infernus animam suam, et aperuit os suum absque ullo termino, et descendent sublimes gloriosique eius ad eum .«---»Dominus exercituum cogitauit hoc, ut detraheret superbiam omnis glorie eius .« Iob quoque dicit: »Si ascenderit usque ad celum superbia, et caput eius nubes tetigerit, quasi sterquilinium in fine perdetur .«



CAPUT XXXIu. Contra arrogantiam superborum.

Omnis fere uitiosus diligit sibi similem: superbus autem odit eleuatum. Unde Salomon. »Inter superbos  semper sunt iurgia ,« et »ubi fuerit superbia, ibi et contumelia .« Superbus insolita gestit, consueta fastidit, magnum reputat si loqui dignetur, maximum si surgat et amplexetur. Aestimat plus dignitatem ab ipso, quam ipsum effectum ex dignitate; nunquam uult uti paternitatis affectu, semper uult uti dominationis imperio; superbia eius et arrogantia eius et indignatio eius, plusquam fortitudo eius. Reuolat in anima quod legitur in Euangelio: »Facta est contentio inter discipulos Domini Iesu, quis eorum uideretur esse maior, et ait iehsu: Principes gentium dominantur eorum, et qui potestatem habent, inter illos benefici uocantur: uos autem non sic, sed qui maior est inter uos, erit sicut iunior, et qui  precessor, sicut ministrator .« Et ut Petrus apostolorum princeps ait: »Non quasi dominantes in clero, sed forma facti gregis ex animo .«---»Domini est terra, et plenitudo eius, orbis terrarum et uniuersi, qui habitant in eo .« Unus est ergo Deus, et unus est Dominus. Ceteri uero non sunt domini, sed ministri, quibus interdicitur dominium, et indicitur ministerium. Audi super hoc Sapientem: »Rectorem te posuerunt, noli extolli, esto in illis, quasi unus ex illis .«



CAPUT XXXu. Contra fraudem ambitiosorum exemplum.

Filii Zebedei, qui per interuentum matris honorem  postulauerunt a Christo: »Dic, inquit, ut sedeant hi duo filii mei, unus ad dexteram, et alius ad sinistram tuam in regno tuo,« meruerunt audire: »Nescitis quid petatis.« Non enim honore, sed onere peruenitur ad regnum, unde Dominus subdit: »Non est meum dare uobis: quasi diceret, meum quidem est dare, sed non uobis, id est ambitiosis, quales uos estis .« Licet autem potestas a Deo sit, superbus tamen non regnat ex Deo, secundum illud propheticum: »Ipsi regnauerunt, et non ex me, principes exstiterunt, et non cognoui eos .«



CAPUT XXXuI. De proprietatibus arrogantium.

Superbus autem »amat primas cathedras in synagogis,  et primos recubitus in cenis, salutationes in foro, et uocari ab hominibus Rabbi :« non nomine persone, sed nomine fortune uult appellari: non ut homo, sed ut dominus uult honorari. Sedet sublimis, incedit excelsus, uult sibi omnes assurgere, singulos inclinare. Porro, quidam philosophus uolens arrogantiam cuiusdam regis illudere, cum uidisset eum in throno regali sedere sublimem, prostratus in terram suppliciter adorauit, et confestim non inuitatus, ascendens iuxta regem consedit. Quod rex uehementer admirans, eo quod nosset eum esse philosophum, quare hoc egerit, exquisiuit. Philosophus ergo respondit:  »Aut Deus es, aut homo: si Deus, debui te adorare: si homo, bene potui iuxta te sedere.« Rex autem responsionem conuertens contra philosophum intulit: »Imo si homo sum, non debuisti me adorare: si Deus sum, non debuisti iuxta me sedere.« Sapienter iste respondit, sed ille prudenter elusit.



CAPUT XXXuII. De superfluo cultu.

Primis parentibus fecit Deus tunicas [al. Perizomata] pelliceas post peccatum , et a Christo dicitur Christianis: »Non duas tunicas habeatis .« Sed iuxta Ioannis consilium: »qui habet duas tunicas det non habenti unam « Superbus autem, ut magnificus uideatur, satagit  uestiri duplicibus, indui mollibus, pretiosis ornari. Sed quid est homo pretiosis ornatus, nisi sepulcrum foris dealbatum, intus autem plenum spurcitia? . Hyacinthus et purpura, coccus et byssus, in limo putrescunt, aurum et argentum, lapides et gemme in luto sordescunt. Dignitas et potestas male iacent in puluere, honor et gloria male sedent in cinere. Quid ergo superbe phylacteria dilatas, et magnificas fimbrias? Diues ille, qui induebatur purpura et bysso, sepultus est in inferno . Dina filia patriarche Iacob, antequam egrederetur, ut ait Iosephus  , ut emeret ornamentum prouincialium mulierum , uirgo permansit. Cum autem exiuit, Sichem filius regis Hemor, eam uiolenter oppressit. Holofernes,  qui sedebat in canopeo, quod erat ex purpura et bysso et auro et smaragdo et lapidibus pretiosis intextum, iugulatus est a Iudith; que cum prius uteretur cilicio, tunc assumpsit ornatu iucunditatis . Audi super hoc consilium Sapientis: »In uestitu ne glorieris unquam ;« et Apostolus: »Non in ueste pretiosa ; nec sit intrinsecus capillatura, aut circumdatio auri, aut uestimentorum cultus .«



CAPUT XXXuIII. Contra superfluum ornatum.

Attende quid contra superfluum ornatum comminetur Dominus per prophetam: »Pro eo quod eleuate sunt filie Sion, et ambulauerunt extento  collo, et nutibus oculorum ibant, decaluabit Dominus uerticem filiarum Sion, et crinem earum nudabit. In die illa auferet Dominus ornatum calceamentorum, et lunulas, et torques, et monilia, et armillas, et mitras, et discriminalia, et periscelidas, et murenulas, et olfactoriola, et inaures, et annulos et gemmas in fronte pendentes, et mutatoria, et palliola, et linteamina, et acus, et specula, et sindones, et uittas, et theristra. Et erit pro suaui odore fetor, et pro zona funiculus, et pro crispanti crine caluitium, et pro fascia pectorali cilicium .« Ecce iusta pena redditur pro culpa, ut in eo puniantur, in quo peccauerunt.  Adhuc super his alium audi prophetam: »O Tyre, byssus uaria de Aegypto texta est tibi in uelum, hyacinthus et purpura de insulis Elisa, facta sunt indumentum [al. operimentum] tuum. Dentes eburneos et hebeninos commutauerunt in pretio tuo. Propter multitudinem operum tuorum, guttam [f. gemmam], et purpuram, et scutulata, et byssum, et sericum, et chadchod  proposuerunt in mercatu tuo. Dedan institores tui in tapetibus ad sedendum, et repleta es, et glorificata nimis. Sed nunc contrita es in mari, et in profundis aquarum opes tue ad nichilum redacte sunt, et non eris usque in perpetuum .«



CAPUT XXXIX. Quam plus defertur uestibus quam uirtutibus.

 Cum quidam philosophus in habitu contemptibili principis aulam adisset, et diu pulsans non fuisset admissus, sed quoties tentasset ingredi, toties contigisset eum repelli, mutauit habitum, et assumpsit ornatum. Tunc ad primam uocem aditus patuit uenienti; qui procedens ad principem, pallium quod gestabat, cepit uenerabiliter osculari. Super quo princeps admirans, quare hoc ageret, exquisiuit. Philosophus respondit: »Honorantem me honoro, quia quod uirtus non potuit, uestis obtinuit.« O uanitas uanitatum, plus honoris defertur uestibus, quam uirtutibus: plus uenustati, quam honestati.



CAPUT XL. De fucatione colorum [al. oculorum].

Artificialis species superducitur, et facies obducitur  naturalis, tanquam artificium hominis artem superet Creatoris. Non sic. non sic. »Considerate, inquit Dominus, lilia agri, quomodo crescunt? non laborant, neque nent; dico autem uobis, quoniam nec Salomon in omni gloria sua coopertus est, sicut unum ex ipsis .« Absit autem ut adulterinus color comparabilis sit natiuo. Quinimo cum facies adulterino colore fucatur, os abominabili fetore corrumpitur. »Uniuersa uanitas omnis homo uiuens .« Quid enim uanius quam pectere crines, planare cesariem, tingere genas, ungere faciem, producere supercilia? Quando quidem »fallax sit gratia; et uana sit pulchritudo .«---»Omnis caro fenum, et omnis  gloria eius quasi flos agri ;« quoniam »tanquam fenum uelociter arescit .« Ut autem persone ornatum preteream, ne malignius quam uerius uideat aliquos succensere, quid uanius quam ornare mensam mantilibus picturatis, cultellis ebore ornatis, uasis aureis et argenteis uasculis, scyphis [al. cupis] et nappis [al. mappis], bucalibus et gradalibus, scutellis et coclearibus, fuscinulis et solariis, bacilibus et urceolis, capsulis et flabellis? Quid prodest pingere cameras, ditare perticas, palliare uestibulum, substernere pauimentum, componere lectum inflatum plumis, opertum sericis, obductum cortinis, aut etiam canapeo? Scriptum  est enim: »Homo cum morietur, non accipiet hec omnia, neque simul cum eo descendet gloria eius .«



CAPUT XLI. De immunditia cordis.

Non est qui de cordis munditia ualeat gloriari, quoniam »in multis offendimus omnes .« ---»Et si dixerimus, quia peccatum non habemus, nosipsos seducimus, et ueritas in nobis non est .« Quis est, qui illud dicere ualeat cum Apostolo: »Nihil mihi conscius sum: non tamen in hoc iustificatus sum? .« Quis est hic, et laudabimus eum? Ecce »inter sanctos nemo est immutabilis, celi non sunt mundi in conspectu eius ; et in angelis eius reperit prauitatem  . Quanto magis et abominabilis et inutilis est homo, qui bibit quasi aquam iniquitatem? .«---»Penituit ergo Deum, quod fecisset hominem in terra, eo quod multa esset hominum malitia super terram, et cuncta cogitatio hominis omni tempore ad malum intenta: et ideo tactus dolore cordis intrinsecus, deleuit hominem quem creauerat .« Porro, »superbundauit iniquitas, et refriguit caritas multorum .« ---»Omnes declinauerunt, simul inutiles facti sunt, non est qui faciat bonum, non est usque ad unum .« Tota pene uita mortalium mortalibus est plena peccatis, ut uix ualeat inueniri, qui non declinet ad sinistram, qui non reuertatur ad uomitum, qui non computrescat in stercore. Quin  potius »gloriantur cum malefecerint, et exsultant in rebus pessimis , repleti omni iniquitate malitia, fornicatione, auaritia, nequitia, pleni inuidia, homicidiis, contentione, dolo, malignitate, susurrones, detractores, Deo odibiles, contumeliosi, superbi, elati, inuentores malorum, parentibus non obedientes, insipientes, incompositi, sine affectione, sine federe, absque misericordia. .« Talibus et peioribus mundus iste repletus est, abundat hereticis et schismaticis, perfidis et tyrannis, Simoniacis et hypocritis, ambitiosis et cupidis, raptoribus et predonibus, uiolentis et exactoribus, usurariis et falsariis, impiis et sacrilegis, proditoribus et mendacibus, adulatoribus et fallacibus, garrulis  et uersutis, gulosis et ebriosis, adulteris et incestuosis, mollibus et immundis, pigris et negligentibus, uanis et prodigis, impetuosis et iracundis, impatientibus et inconstantibus, ueneficis et auguribus, periuris et exsecratis, presumptuosis et arrogantibus, incredulis et desperatis, demum uniuersis uitiis irretitus. Porro, »sicut deficit fumus deficient, et sicut fluit cera a facie ignis, ita peccatores peribunt a facie Dei .«



CAPUT XLII. De doloribus, quos mali patiuntur in morte.

Mali siquidem quatuor dolores patiuntur in morte. Primus dolor est angustia corporea, tanta  et tam grauis, quanta uel qualis nec fuit, nec est in presenti uita ante dissolutionem illam. Quod in quibusdam, etsi non in omnibus apparet, pre nimio dolore seipsos discerpentibus. Fortis enim et incomparabilis est uiolentia, quando nexus illi et uitales nodi inter corpus et animam disrumpuntur. Unde Propheta lamentando ait: »Circumdederunt me dolores mortis .« Non enim est membrum, non articulus in corpore, quod penitus non inuoluatur illo inexplicabili dolore.

Secundus dolor est, quando iam pene defatigato corpore et suis exhausto uiribus, anima multo liberius uidet tunc in momento occurrere omnia opera bona, uel mala, que fecit, que omnia reducuntur ante oculos interiores. Dolor iste est tantus,  et retractatio [al. recogitatio] ista tam grauis est, quod anima plurimum turbata cogitur quasi seipsam odisse. Unde dicitur in Psalmo: »Torrentes iniquitatis conturbauerunt me .« Nam torrentes cum multo impetu ueniunt, et uidentur diruere [al. destruere] omnia, ita in morte uidebit malus omnia subito que fecit opera bona uel mala.

Tertius dolor est, quando anima iam incipit tam iuste diiudicare, et sibi pro suis iniquitatibus singulis omnia et debita gehenne tormenta uidet imminere. Unde dicitur in Psalmo: »Circumdederunt me dolores mortis, et pericula inferni inuenerunt me .«

 Quartus dolor est, quando anima adhuc in corpore posita uidet spiritus malignos, ad rapiendum se paratos, ubi tantus dolor est et timor, quod misera anima licet a corpore egressura, quandiu potest, refugiat, ut tempus sue captiuitatis redimat, antequam de corpore exeat. Propter quod dicit Sophonias propheta : »A prima porta exit clamor, et a secunda ululatus.« Prima porta dicitur, quando anima mala quam cito egreditur a corpore, tam cito rapitur a malignis spiritibus ad eterna supplicia; secunda porta dicitur, quando post diem iudicii punientur in corpore et anima  sine fine. Puniuntur enim mali in anima tantum in prima separatione corporis et anime, post iudicium uero in anima et corpore punientur. Unde dicitur: »Duplici contritione contere eos Ierem. XuII.«



CAPUT XLIII De aduentu Christi ad diem mortis cuiuslibet hominis.

uidet etiam tam bonus quam malus, antequam egrediatur anima de corpore Christum in cruce positum. Malus uidet sibi ad confusionem, ut erubescat se non esse redemptum sanguine Christi, sua culpa exigente. Unde de malis dicitur in Euangelio: »uiderunt in quem pupugerunt ,« quod intelligitur de aduentu Christi ad iudicium, et de aduentu eius ad diem mortis cuiuslibet hominis.  Bonus uero uidet ad exsultationem. Et hoc habemus ex uerbis Apostoli, qui ait: »Usque in aduentum Domini nostri Iesu Christi ,« id est ad diem mortis, quando [al. quia], apparet tam bonis quam malis Christus in cruce positus: et ipse Christus de Ioanne Euangelista ait: »Sic eum uolo manere donec ueniam ,« scilicet ueniam ad obitum eius. Quatuor namque leguntur aduentus Christi, duo uisibiles, et duo inuisibiles. Primus aduentus uisibilis fuit in carne, quando natus est de uirgine; alius aduentus uisibilis est ad iudicium, quando iudicabit bonos et malos, quando statuet oues a dextris, hedos uero a sinistris. Primus aduentus inuisibilis fit in mente  iusti, per gratiam; unde Christus de uiro iusto ait: »Ad eum ueniemus, et mansionem apud eum faciemus .« Est ergo anima iusti sedes et habitaculum Dei, sicut scriptum est: »Anima iusti sedes Dei,« quia sedet Deus in eo per gratiam. Secundus aduentus inuisibilis est in obitu uniuscuiusque fidelis; unde Ioannes in Apocalypsi: desiderans liberari a carcere corporis ad Christum ait: »ueni Domine Iesu ,« scilicet ad obitum meum; unde dicitur, quod in die obitus sui, obuiam uenit ei Christus.



LIBER TERTIUS. De miseria humane conditionis.



CAPUT PRIMUM. De putredine cadauerum.


»Exibit spiritus eius, et reuertetur in terram suam, in illa die peribunt omnes cogitationes eorum .« O quot et quanta mortales de mundane prouisionis incertitudine cogitant, sed sub repentine mortis articulo repente cuncta que cogitauerant, euanescunt. »Sicut umbra cum declinat ablati sunt, et excussi sunt sicut locuste. .« Exibit ergo spiritus eius, non uoluntarius,  sed inuitus, quia cum dolore dimittet que cum amore possedit, ac uelit, nolit, constitutus est ei terminus, qui preteriri non poterit , in quo terra reuertetur in terram. Scriptum est enim: Terra es, et in terram ibis . Naturale siquidem est, ut materiatum in materiam resoluatur. »Auferet ergo spiritum eorum et deficient, et in puluerem suum reuertentur .«---»Cum autem morietur homo, hereditabit bestias, serpentes et uermes .«---  »Omnes enim in puluere dormient, et uermes operient eos .«---»Sicut uestimentum sic comedet eos uermis, et sicut lanam sic deuorabit eos tinea .«---»Quasi putredo consumendus est, et quasi uestimentum quod comeditur a tinea .«---»Putredini dixi ait Iob: Pater meus es, mater mea, et soror mea uermibus .«---»Homo putredo et filius hominis .« Quam turpis pater, quam uilis mater, quam abominabilis soror! Conceptus est enim homo de sanguine per ardorem libidinis putrefacto, cuius tandem libidinis cadaueri quasi funebres uermes assistent uiuus generauit pediculos et lumbricos, mortuus generabit uermes et muscas; uiuus produxit stercus et uomitum, mortuus producet  putredinem et fetorem; uiuus hominem unicum impinguauit, mortuus uermes plurimos impinguabit. Quid ergo fetidius humano cadauere? quid horribilius homine mortuo? Cui gratissimus erat amplexus in uita, molestus etiam erit aspectus in morte. Quid ergo prosunt diuitie? quid epule? quid delicie? quid honores? Diuitie non liberabunt a morte, epule non defendent a morte, nec delicie a uerme, honores non eripient a fetore. Qui modo sedebat gloriosus in throno, modo iacet despectus in tumulo; qui modo fulgebat ornatus in aula, modo sordet nudus in tumba; qui modo uescebatur deliciis in cenaculo, modo consumitur a uermibus in sepulcro.



CAPUT II. De tristi memoria damnatorum.


»uindicta carnis impii, uermis et ignis .« Uterque duplex, interior et exterior. Interior, qui rodit et urit cor: exterior, qui rodit et urit corpus. »uermis, inquit, eorum non morietur, et ignis non exstinguetur .«---»Dabit Dominus ignem et uermes in carnes eorum, ut urantur et sentiant usque in sempiternum .« uermis conscientie tripliciter lacerabit. Affliget memoria, sera turbabit penitentia [al. exacerbabit pena], torquebit angustia. uenient enim in cogitationem peccatorum suorum timidi, et traducent illos ex aduerso iniquitates eorum, dicentes: »Quid profuit nobis superbia? et iactantia diuitiarum quid  contulit nobis? Transierunt illa omnia tanquam umbra, et sicut nauis, que pertransit fluctuantem aquam, cuius cum preterierit, non est inueniri uestigium .« Sic et nos nati, continuo desinimus esse; uirtutis quidem nullum signum ualemus ostendere, sed in malignitate nostra consumpti sumus. Cum ingenti turbatione recogitabunt, que cum nimia delectatione gesserunt, ut stimulus memorie pungat ad penam, quos aculeus nequitie stimulauit ad culpam.



CAPUT III. De inutili penitentia damnatorum.

Dicent intra se penitentiam agentes: »Errauimus a uia ueritatis, et lumen iustitie non luxit nobis .«---»Tunc incipient dicere montibus:  Cadite super nos, et collibus: Operite nos .« Penitebunt ad penam, sed non conuertentur ad ueniam; iustum est enim, ut qui noluerunt cum bene potuerunt; cum uelint, non possint; dedit enim Dominus locum penitentie, et ipsi abusi sunt eo. Propterea diues, qui cruciabatur in flamma, dicebat ad Abraham: »Rogo te pater, ut mittas Lazarum in domum patris mei. Habeo enim quinque fratres, ut testetur illis, ne et ipsi ueniant in hunc locum tormentorum.« Cui cum Abraham respondisset: »Habent Moysen et prophetas, audiant illos,« subiunxit: »Non, pater Abraham: sed si quis ex mortuis ierit ad eos, penitentiam agent .« Agebat et ille penitentiam in inferno; sed quia cognoscebat illam inutilem, rogabat ut  annuntiaretur hoc fratribus suis; quatenus agerent penitentiam in hoc seculo fructuosam; quia tunc prodest homini penitere, cum potest ipse peccare.



CAPUT Iu. De penis inferni diuersis.

Pene autem infernales secundum diuersa peccata sunt diuerse. Prima pena est ignis, secunda frigoris [al. frigus]. De his dixit Dominus: »Ibi erit fletus et stridor dentium .« Fletus propter fumum ignis, stridor dentium, propter frigus. Tertia erit fetor; de his tribus dicitur in Psalmo: »Ignis, sulphur et spiritus procellarum pars calicis eorum .« Quarta, uermes indeficientes, unde Isaias: »uermis eorum non morietur, et  ignis eorum non exstinguetur? « Quinta, mallei percutientes, unde dicit Salomon: »Parata sunt damnationis iudicio blasphematoribus [al. derisoribus], et percutientes mallei stultorum corporibus .« Sexta, tenebre palpabiles exteriores et interiores, unde Iob: »Terra miserie et tenebrarum, ubi umbra mortis, etc. .« Et alibi: »uadam ad terram tenebrosam, et opertam mortis caligine .« Et in Psalmo: »In eternum non uidebunt lumen ,« et alibi: »Impii in tenebris conticescent .« Septima, confusio peccatorum: »Tunc enim, ut legitur in Daniele, erunt libri aperti ,« id est conscientie hominum erunt omnibus manifeste. Octaua, horribilis uisio demonum, qui uidebuntur in  excussione scintillarum de igne ascendentium. Nona, ignee catene, quibus impii singulis membris constringentur.

Prima pena est concupiscentium, secunda malitiosorum, tertia luxuriosorum, quarta inuidorum et odium habentium, quinta eorum, qui in hoc seculo per flagella non meruerunt castigari, quia »tentauerunt et exacerbauerunt Dominum « in multitudine iniquitatum suarum. Unde scriptum est: »Exacerbauit Dominum peccator, secundum multitudinem ire sue non requiret .« Sexta eorum, qui in tenebris ambulantes, ad lumen uerum, scilicet Christum, uenire contempserunt; septima confitentium peccata sua, et penitentiam contemnentium; octaua illorum, qui in hoc  seculo libenter uident mala, et faciunt: nona illorum, qui per singula uitia sunt defluxi, qui ambulant in desideriis suis, et eunt post concupiscentias suas.



CAPUT u. De ineffabili angustia damnatorum.

»uidentes turbabuntur timore horribili, gementes pre angustia spiritus, et dicentes: Hi sunt quos aliquando habuimus in derisum, et in similitudinem improperii; nos insensati uitam illorum estimabamus insaniam et finem eorum sine honore. Ecce quomodo computati sunt inter filios Dei, et inter sanctos sors illorum est .« Supplicium erit malorum, intueri gloriam beatorum, licet forte post finem iudicii. Beati quoque uisuri sunt reprobos  in tormentis, secundum illud: »Letabitur iustus cum uiderit uindictam impiorum .« Reprobi uero non sunt uisuri beatos in gloria, secundum illud: »Tollatur impius, ne uideat gloriam Dei .« Talia dicent in inferno peccatores, quoniam »spes impii est tanquam lanugo, que a uento tollitur, et tanquam spuma gracilis, que a procella dispergitur, et tanquam fumus a uento diffusus, et tanquam memoria hospitis unius diei .«



CAPUT uI. De igne gehennali.

Ignis gehenne nec lignis nutritur, nec flatu succenditur, sed a Deo creatus est inextinguibilis ab origine mundi. Scriptum est enim: »Deuorabit eum ignis, qui non succenditur .« Creditur  autem esse sub terris, secundum illud Isaie: »Infernus subter conturbatus est in occursum aduentus tui .« Sed et omnis locus reprobis est penalis, qui semper secum defert cruciatum, et ubique contra se tormentum incurrit. »Producam inquit, ignem de medio tui, qui comedet te .« Ignis autem gehenne semper ardebit, et nunquam lucebit: semper uret, et nunquam consumet: semper afficiet, et nunquam deficiet. Est enim apud inferos summa tenebrarum obscuritas, immensa penarum acerbitas, infinita miseriarum eternitas. »Ligatis, inquit, pedibus et manibus eius, mittite eum in tenebras exteriores, ubi erit fletus et stridor dentium .«  Singula membra pro suis peccatis propria sustinebunt tormenta, ut in eo puniantur, in quo peccauerunt. Scriptum est enim: »Per que peccat homo, per hec et torquebitur ;« unde qui in lingua peccauerat, cruciabatur in lingua. Propter quod ipse clamabat: »Pater Abraham, miserere mei, et mitte Lazarum, ut intingat extremum digiti sui in aquam, et refrigeret linguam meam, quia crucior in hac flamma .« Per digitos intelligitur operatio; digitis enim operamur. Quasi dicat: Si minimum operum Lazari haberem, minorem penam sentirem.



CAPUT uII. De tenebris inferni.

Reprobi uero non solum exterioribus, sed etiam  interioribus tenebris inuoluentur; quia spirituali pariter et corporali luce carebunt. Scriptum est enim: Tollatur impius, ne uideat gloriam Dei , qui solus tunc erit »in lucem sempiternam .« Tantam autem in penis reprobi tolerabunt angustiam, ut uix aliquid cogitare ualebunt preter penas: sed illuc dirigent impetum cogitationis, ubi sentient uim doloris. Sane discipulus quidam fertur apparuisse magistro suo post mortem. Quem cum magister esse damnatum intellexisset, quesiuit ab eo, si alique questiones apud inferos uerterentur. Qui dicitur respondisse: »Apud inferos queritur solummodo quid non sit pena.« Sed et Salomon ait: »Nec opus, nec ratio, nec scientia, nec sapientia est apud inferos, quo tu properas  .« Erit enim tanta in reprobis mentis obliuio, tanta cecitas animi, tanta confusio rationis, ut raro uel nunquam ad cogitandum quidquam de Deo possint assurgere, nedum ad confitendum ualeant aspirare. Nam »a mortuo tanquam ab eo, qui non est, periit confessio .« Scriptum est enim: »Non mortui laudabunt te Domine, neque omnes qui descendunt in infernum .« ---»Non infernus confitebitur tibi, neque mors laudabit te .«



CAPUT uIII. De confusione penarum.

»Dimitte me, Domine, dicit Iob, ut plangam paululum dolorem meum, antequam uadam ad  terram tenebrosam, et opertam mortis caligine: terram miserie et tenebrarum, ubi umbra mortis, et nullus ordo, sed sempiternus horror inhabitat .« Ordo quidem erit in quantitate penarum, quoniam »in qua mensura mensi fuerint, remetietur eis ,« ut qui grauius peccauerunt, grauius puniantur. »Potentes enim potenter tormenta patientur .« Sed ordo non est in qualitate rerum, quia de aquis niuium transibunt ad calorem nimium [al. ignis] , ut subita contrariorum mutatio grauiorum inferat cruciatum. Experimento cognoui, quod adustus, si frigidum statim adhibeat, ardentiorem sentiet cruciatum.



CAPUT IX. De indeficientia tormentorum.


»Sicut oues in inferno positi sunt, et mors depascet eos .« Dictum est hoc a simili iumentorum, que non radicitus euellunt herbas, sed summitates solummodo carpunt, ut iterum herbe renascantur ad pastum. Sic et impii quasi morte pasti, reuiuiscent ad mortem, ut eternaliter moriantur. Ouidius:

Sic inconsumptum Tityi semperque renascens
   Non perit, ut possit sepe perire, iecur. 
Tunc erit mors immortalis, tunc uiuent mortui, qui uite sunt mortui. Querent mortem, et non inuenient, quia uitam habuerunt et perdiderunt. Audi Ioannem in Apocalypsi  dicentem: »In  diebus illis querent homines mortem, et non inuenient eam: desiderabunt mori et fugiet mors ab illis.« O mors quam dulcis esses quibus tam amara fuisti, te solam desideranter optabunt, qui te solam uehementer abhorruerunt.



CAPUT X. Cur reprobi nunquam liberabuntur a penis.

Nullus ergo sibi blandiatur, et dicat, quia »Deus non in finem irascetur, neque in eternum indignabitur ,« sed »miserationes eius super omnia opera eius .« Quia cum iratus est, non obliuiscetur misereri, nec quidquam eorum, que fecit Deus, odiuit . Assumens in argumentum erroris quod ait Dominus per Isaiam prophetam: »Congregabuntur in congregatione  unius fascis in lacum, et claudentur in carcere, et post multos dies uisitabuntur .« Homo namque peccauit ad tempus, non ergo Deus puniet in eternum.

O spes inanis, o falsa presumptio! Non credat frustra errore deceptus, quod aliquo pretio sit redimendus, quoniam in inferno nulla est redemptio. Congregabuntur ergo peccatores in lacum, et claudentur in carcerem, scilicet in inferno, in quo sine corporibus usque in diem iudicii torquebuntur, et post multos dies, postquam uidelicet resurgent cum corporibus suis in nouissimo die, uisitabuntur, non ad salutem, sed ad uindictam: quia post diem iudicii grauius punientur. Sic et alibi dicitur: »uisitabo  in uirga iniquitates eorum, et in uerberibus peccata eorum .« Predestinatis ergo Deus irascitur temporaliter, quia »flagellat omnem Deus filium quem recipit ,« de quibus illud accipitur: »Non in finem irascetur,« etc. . Reprobis autem Deus irascitur eternaliter, quia iustum est, ut quod impius in suo preuaricatur eterno, Deus ulciscatur in suo eterno. Nam licet peccandi facultas illum dimittat, ipse tamen non dimittit uoluntatem peccandi. Scriptum est enim: »Superbia eorum, qui te oderunt ascendit semper .« Nam non humiliabuntur reprobi iam desperati de uenia, sed malignitas odii tantum in illis excrescet, ut uelint illum omnino non esse, per quem sciunt se tam  infeliciter esse. Maledicent Altissimo, et blasphemabunt excelsum, conquerentes eum esse malignum, qui creat illos ad penam, et nunquam inclinatur ad ueniam. Audi Ioannem in Apocalypsi  dicentem: »Grando magna descendit de celo in homines, et blasphemauerunt homines Deum propter plagam grandinis, quoniam magna facta est uehementer.« uoluntas ergo damnati, licet amiserit potestatis effectum, semper tamen habebit malignitatis affectum, et ipsa erit in inferno supplicium, que fuerat in mundo peccatum: licet forsan et ibi peccatum sit, sed non meritum pene. Impius ergo quia semper habebit in se reatum ex culpa, semper sentiet contra [al. circa] se esse cruciatum ex pena, quia quod ipse per penitentiam  non deleuit, Deus per indulgentiam non remittet. Ad magnam ergo pertinet iustitiam iudicandis, ut nunquam careant in gehenna supplicio, qui nunquam carere uoluerunt in uita peccato. uoluissent utique, si potuissent sine fine uiuere, uolunt, qui nunquam desinunt peccare dum uiuunt.



CAPUT XI. Testimonia de suppliciis eternalibus.

»Quis, inquit Isaias, poterit habitare de uobis cum ardoribus sempiternis?  Isti fumus erunt in furore meo, ignis ardens tota die et nocte, et non exstinguetur, sed ascendit fumus eius in sempiternum .« Ieremias quoque ait: »Dabo uos in opprobrium sempiternum, et ignominiam  eternam, que nunquam obliuione delebitur .« Et Daniel ait: »Qui dormierunt in puluere terre, euigilabunt, alii in uitam eternam, alii in opprobrium, ut uideant semper .« Salomonem quoque, »Mortuo, inquit, homine impio nulla spes erit de eo .« Huic exemplo ueniet perditio sua, et subito conteretur, nec habebit ultra medicinam. Et Ioannes apostolus: »Si quis, ait, adorauerit bestiam et imaginem eius, hic bibet de uino ire Dei, et cruciabitur igne et sulphure: et fumus tormentorum ascendet in secula seculorum, nec habebit requiem die ac nocte, qui adorauerit bestiam et imaginem eius .« Confirmat hec ueritas, que damnatos  [al. damnandos] in iudicio sententialiter reprobabit, dum dicet: »Ite maledicti in ignem eternum, qui preparatus est diabolo et angelis eius .« Si secundum diuinum iudicium »in ore duorum uel trium testium stat omne uerbum ,« quanto magis in ore tot et tantorum uirorum de proposita ueritate constabit.



CAPUT XII. De die iudicii.

»Ecce ergo dies Domini ueniet crudelis, et indignationis plenus, ire et furoris, ad ponendam terram in solitudinem, et peccatores eius conterendos de ea; quoniam stelle celi et splendor earum non expandent lumen suum, obtenebratus est sol in ortu suo, et luna non splendebit in lumine  suo. Et uisitabo super orbem mala, et contra impios iniquitatem eorum. Et requiescere faciam superbiam infidelium, et arrogantiam fortium humiliabo. Propter hoc omnes manus dissoluentur, et omne cor hominis tabescet et conteretur. Torsiones et dolores tenebunt, quasi parturientes dolebunt: unusquisque ad proximum suum stupebit: facies combuste uultus eorum .«---»Dies ire dies illa, dies tribulationis et angustie, dies calamitatis et miserie, dies tenebrarum et caliginis, dies nebule et turbinis, dies tube et clangoris, quia consummationem cum festinatione faciet Dominus cunctis habitantibus terram .«---»Et superueniet repentina dies illa tanquam laqueus, in omnes, qui sedent super faciem orbis  terre .« Quoniam »sicut fulgur exit ab oriente et apparet usque in occidentem, ita erit aduentus Filii hominis .«---»Dies enim Domini sicut fur in nocte ita ueniet. Et cum dixerint pax et securitas, tunc repentinus eis superueniet interitus, sicut dolor in utero habentis, et non effugient .«



CAPUT XIII. De iudicium precedente tribulatione.

»Precedet autem tribulatio magna, qualis nunquam fuit ab initio mundi usque modo, neque fiet. Et nisi breuiati fuissent dies illi, non fieret salua omnis caro .«---»Surget enim gens contra gentem, et regnum aduersus regnum, et terre motus erunt magni per loca, et pestilentie,  et fames, terroresque de celo, et signa magna erunt. Et erunt signa, in sole, et luna, et stellis, et in terris pressura gentium, pre confusione sonitus maris et fluctuum, arescentibus hominibus pre timore et exspectatione, que superuenient uniuerso orbi .«---»Surgent enim pseudochristi et pseudoprophete, et dabunt signa magna et prodigia, ita ut in errorem deducantur, si fieri potest, etiam electi .«---»Tunc reuelabitur homo peccati, filius perditionis, qui aduersatur et extollitur super omne quod dicitur Deus, aut quod colitur, ut in templo Dei sedeat, ostendens se tanquam sit Deus: quem Dominus iehsu interficiet spiritu oris sui .« Mittetur autem  »Elias propheta, priusquam ueniat dies Domini magnus et horribilis, et conuertet corda patrum ad filios, et cor filiorum ad parentes .« Cum quo ueniet et Enoch, »et prophetabunt diebus mille ducentis et sexaginta amicti saccis. Et cum finierint testimonium suum, bestia que ascendet de abysso, faciet aduersus illos bellum, et uincet illos et occidet, et corpora eorum iacebunt in plateis ciuitatis magne, que uocatur spiritualiter Sodoma et Aegyptus, ubi Dominus illorum crucifixus est. Et post tres dies et dimidium spiritus uite intrabit in eos .«



CAPUT XIu. De signis iudicium precedentibus.

»Statim autem post tribulationem dierum illorum  sol obscurabitur, et luna non dabit lumen suum, et stelle cadent de celo, et uirtutes celorum mouebuntur: et tunc apparebit signum Filii hominis in celo. Et tunc plangent super se omnes tribus terre «---»Reges terre et principes, et tribuni et diuites, et fortes, et omnis seruus et liber abscondent se in speluncis et in petris montium, et dicent montibus et petris: Cadite super nos, et abscondite nos a facie sedentis super thronum, et ab ira Agni, quoniam uenit dies magnus ire ipsorum. Et quis poterit stare? «---»Et mittet angelos suos cum tuba et uoce magna, et congregabunt electos eius a quatuor uentis et summis celorum usque ad terminos eorum .« Tunc »ipse Dominus in iussu et  uoce archangeli et in tuba Dei descendet de celo .« Et »omnes qui in monumentis sunt, audient uocem Filii Dei, et procedunt boni in resurrectionem uite, mali uero in resurrectionem iudicii .«---»Mors et infernus dabunt mortuos suos, qui in ipsis erunt .«---»Ecce uenit in nubibus, et uidebit omnis oculus, et qui in eum pupugerunt: et plangent omnes tribus terre , et tunc uidebunt Filium hominis uenientem in nubibus cum uirtute multa et potestate magna, et maiestate .« ueniet autem Dominus ad iudicium, non solum cum angelis et apostolis, sed et cum senatoribus populi sui; unde ait Salomon: »Nobilis in portis uir eius, quando sederit cum senatoribus terre .« Sedebunt  enim et ipsi »super sedes duodecim iudicantes duodecim tribus Isrel «---»Aspiciebam, inquit Daniel, donec throni positi sunt, et antiquus dierum sedit. uestimentum eius quasi nix candidum, et capilli capitis eius quasi lana munda, thronus eius flamme ignis, rote eius quasi ignis accensus: fluuius igneus rapidusque egrediebatur a facie eius. Millia millium ministrabant ei, et decies centena millia assistebant ei .« Unde ait et Psalmista: »Deus noster manifeste ueniet, Deus noster et non silebit ignis in conspectu eius ardebit, et in circuitu eius tempestas ualida « ---»Nubes et caligo in circuitu eius. Iustitia et iudicium preparatio sedes eius «---»Et  aduocauit celum desursum, et terram, ut discernat, populum suum « Nam »congregabuntur ante eum omnes gentes, et separabit eas ad inuicem, sicut pastor segregat oues ab hedis; et statuet oues quidem a dextris, hedos autem a sinistris .«



CAPUT Xu. De potentia, sapientia et iustitia iudicis.

O quantus tunc erit timor et tremor, quantus erit fletus et gemitus; nam si »columne celi contremiscunt et pauent ad nutum eius , et angeli pacis amare flebunt :« peccatores autem quid facient? »Si iustus uix saluabitur, impius et peccatores ubi parebunt? .« Propterea clamat Propheta: »Ne intres in iudicium  cum seruo tuo, Domine, quia non iustificabitur in conspectu tuo omnis uiuens .«---»Si enim iniquitates obseruaueris, Domine, quis sustinebit? « Quis enim non timeat iudicem potentissimum, sapientissimum et iustissimum? Potentissimum, quem nemo potest effugere, sapientissimum, quem nemo potest latere; iustissimum, quem nemo potest corrumpere. »Si fortitudo queritur, robustissimus est, sapiens corde, et fortis robore; si equitas iudicii, nemo audebit pro me testimonium reddere; si iustificare me uoluero, os meum condemnabit me; si innocentem ostendero, prauum me comprobabit, etiam si simplex fuero « ---»Ipse dixit et facta sunt, ipse mandauit et creata sunt .« Qui uocat stellas et dicunt;  »Adsumus .«---»Qui facit angelos suos spiritus et ministros suos flammam ignis ;« cuius »uoluntati nichil omnino resistit ;«---»cui nullum uerbum est impossibile ;« cui »flectitur omne genu celestium, terrestrium et infernorum .« Hunc ergo nemo potest fugere, sicut dicit Propheta: »Si ascendero in celum, tu illic es; si descendero ad infernum, ades .« Ipse scrutatur renes et corda , cuius »oculis omnia nuda sunt et aperta .« Qui »pluuie guttas et arenam maris dinumerat .« Deus scientiarum Dominus, prescius omnium, et conscius singulorum, occultus occultorum omnium indagator. Hunc ergo nemo potest latere, sicut dicit Apostolus:  »Non est ulla creatura inuisibilis in conspectu eius .« Ipse est iudex iustus, fortis et longanimis , qui nec prece, nec pretio, nec amore, nec odio declinat a semita rectitudinis, sed uia regia semper incedens, nullum malum preterit impunitum, nullum bonum irremuneratum relinquit  . Hunc ergo nemo potest corrumpere, iuxta quod dicit Psalmus: »Tu reddes singulis secundum opera sua .«



CAPUT XuI. De diuino iudicio.

Quis autem non timeat illud examen, in quo idem erit, et accusator, et aduocatus et iudex? Accusabit enim dum dicet: »Esuriui, et non dedistis mihi  manducare; sitiui, et non dedistis mihi bibere.« Aduocabit, cum subdet: »Quandiu non fecistis uni de minimis meis his, nec mihi fecistis.« Iudicabit cum infert: »Discedite a me, maledicti, in ignem eternum .« Non erunt testes in illo iudicio necessarii, quia tunc manifesta erunt »abscondita tenebrarum .«---»Nihil enim occultum, quod non reuelabitur .« Tunc erunt libri conscientiarum aperti , et iudicabunt mortui ex his que scripta sunt in libris, secundum opera ipsorum: »Opera enim ipsorum sequuntur illos .« Quantus erit pudor in peccatoribus! quanta confusio erit, cum eorum  nefandissima crimina cunctis erunt liquida et manifesta! »Beati quorum remisse sunt iniquitates, et quorum tecta sunt peccata .« Ab illa enim sententia nunquam poterit prouocari [al. reuocari uel appellari]. Quia »Pater omne iudicium dedit Filio suo .«---»Qui claudit et nemo aperit, aperit et nemo claudit .«---»Os enim Domini locutum est .«



CAPUT XuII. Quod nichil proderit damnatis.

Tunc non proderunt opes, non defendent honores, non suffragabuntur amici. Scriptum est enim: »Argentum eorum et aurum eorum non ualebit eos liberare in die furoris Domini .« »Flebunt et plangent omnes reges terre, cum uiderint  fumum incendii, propter timorem tormentorum eorum .« Quid ergo facietis in die furoris Domini, in die uisitationis et calamitatis, de longe uenientis? ad cuius fugietis auxilium? »Unusquisque onus suum portabit .« ---»Anima que peccauerit, ipsa morietur .« O quam durum et districtum iudicium, in quo non solum de factis, sed »de omni uerbo otioso, quodcunque locuti fuerint homines, reddituri sunt rationem in die iudicii ;« in quo »usque ad nouissimum quadrantem exigetur debitum cum usuris .«---»Quis ergo fugere poterit a uentura ira?« ---»Mittet ergo Filius hominis angelos suos, et colligent de regno eius  omnia scandala, et eos qui faciunt iniquitatem, et alligabunt fasciculos ad comburendum, et mittent eos in caminum ignis ardentis. Ibi erit fletus et stridor dentium ,« gemitus et ululatus [al. eiulatus], luctus et cruciatus, stridor et clamor, timor et tremor, dolor et labor, ardor et fetor, obscuritas et anxietas, acerbitas et asperitas, calamitas et egestas, angustia et tristitia, obliuio et confusio, torsiones et punctiones, amaritudines et terrores, fames et sitis, frigus et cauma, sulphur et ignis ardens in secula seculorum. Unde liberet nos Deus, qui est benedictus in secula seculorum. Amen.





INNOCENTII III ROMANI PONTIFICIS LIBELLUS DE ELEEMOSYNA.




CAPUT PRIMUM. Date eleemosynam, et ecce omnia munda sunt uobis .


Nemo dignius posset eleemosynam commendare,  quam ipsa ueritas commendauit, que per eleemosynam asserit uniuersa mundari. Unde bene congruit nomen effectui, et interpretatio ueritatis. Nam eleemosyna dicitur ab elimino, uel ab eli, quod est  Deus, et moys, quod est aqua; quia Deus per eleemosynam maculas peccatorum eliminat, et sordes abluit uitiorum. Eleemosyna quidem est, indigenti pietatis intuitu subuenire; cuius quantus sit fructus, Scriptura sacra demonstrat. Nam eleemosyna mundat, eleemosyna liberat, eleemosyna redimit, eleemosyna protegit, eleemosyna postulat, eleemosyna impetrat, eleemosyna perficit, eleemosyna benedicit, eleemosyna iustificat, eleemosyna resuscitat, eleemosyna saluat.

Audi de singulis exempla per ordinem, et ordinate ad exempla per singula, ut fructum eleemosyne consequaris. Date, inquit, Dominus eleemosynam, et ecce omnia munda sunt uobis. Ecce qualiter eleemosyna mundat. Raphel angelus ad Tobiam:  »Bona est, inquit, oratio cum ieiunio et eleemosyna, magis quam thesauros auri recondere: quoniam eleemosyna a morte liberat; et ipsa est que purgat peccata, et facit inuenire uitam eternam .« Ecce qualiter eleemosyna liberat. Daniel autem dixit ad Nabuchodonosor: »Placeat tibi consilium meum, rex, et peccata tua eleemosynis redime, et iniquitates tuas misericordiis pauperum, forsitan ignoscet Deus delictis tuis .« Tobias uero, quia pergens »per omnem cognationem suam, diuidebat unicuique prout poterat de facultatibus suis, esurientes alebat, nudisque uestimenta prebebat, et mortuis sepulturam sollicitus impendebat,« cum rex iussisset illum occidi, »fugiens nudus latuit, quia multi diligebant eum  .« Ecce qualiter eleemosyna protegit. »Absconde, inquit, eleemosynam in sinu pauperis, et ipsa orabit pro te ;« quia »ignem ardentem aqua exstinguit, et eleemosyna resistit peccatis .« Ecce qualiter eleemosyna postulat. »Cornelius autem centurio, uir religiosus et timens Deum, faciens eleemosynas multas plebi, et deprecans Deum semper, uidit in uisu manifeste angelum Dei dicentem sibi: Orationes tue, et eleemosyne tue ascenderunt in memoriam in conspectu Dei .« Ecce qualiter eleemosyna impetrat. Dominus quoque dicit: »Si uis perfectus esse, uade, et uende omnia que habes, et da pauperibus, et habebis thesaurum multum in celis  .« Ecce quomodo eleemosyna perficit: »Anno tertio, dicit Dominus, separabis aliam decimam ex omnibus que nascuntur tibi eo tempore, et repones intra ianuas tuas, uenietque Leuites, qui aliam non habet possessionem tecum, et peregrinus et pupillus, ac uidua, qui intra portas sunt, et comedent et saturabuntur, ut benedicat tibi Dominus Deus tuus in cunctis operibus manuum tuarum que feceris .« Ecce qualiter eleemosyna benedicit. »Dispersit, dedit pauperibus, iustitia eius manet in seculum seculi, cornu eius exaltabitur in gloria .« Ecce qualiter eleemosyna iustificat. Cum Tabitha, que plena erat bonis operibus et eleemosynis, obiisset, »circumsteterunt Petrum omnes uidue flentes, et ostendentes tunicas  et uestes quas faciebat eis; qui ponens genua orauit et dixit: Tabitha, surge. At illa aperuit oculos, et uiso Petro resedit .« Ecce qualiter eleemosyna resuscitat: »Stans autem Zacheus dixit ad Dominum: Ecce dimidium bonorum, Domine, do pauperibus, et si quid aliquem defraudaui, reddo quadruplum. Ait iehsu ad eum: Quia salus domui huic facta est, eo quod et ipse filius sit Abrahe. uenit enim Filius hominis querere et saluare quod perierat .« Ecce qualiter eleemosyna saluat.



CAPUT II. Effectus eleemosyne ex sacre Scripture testimoniis multifariam probari.

 Sunt quoque et alii plures eleemosynarum effectus, quos ex subiectis testimoniis poteris cognoscere. Quid ergo sollicitus queris, cur anxius inuestigas, quid faciendo promerearis uitam eternam? Dominus in iudicio pietatis opera commendauit, pro quibus ipse misericordibus regnum largietur eternum. »uenite, inquit, benedicti Patris mei, possidete regnum paratum uobis a constitutione mundi; esuriui enim, et dedistis mihi manducare; sitiui, et dedistis mihi bibere; hospes eram, et collegistis me; nudus, et cooperuistis me; infirmus, et uisitastis me; in carcere, et uenistis ad me. Amen dico uobis, quandiu fecistis uni de minimis his fratribus meis, mihi fecistis .« ---»Beati enim misericordes, quoniam ipsi misericordiam consequentur ;« nam »in  qua mensura mensi fueritis, remetietur uobis .« Diues ille, qui induebatur purpura et bysso, et epulabatur quotidie splendide, quia non est misertus mendico nomine Lazaro, qui iacebat ad ianuam ulceribus plenus, cupiens saturari de micis que cadebant de mensa diuitis, et nemo illi dabat, mortuus est, et sepultus in inferno. Unde cum ipse post mortem misericordiam implorasset »:Pater, inquiens, Abraham, miserere mei, et mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma,« misericordiam obtinere non potuit, quoniam ante mortem misericordiam noluit exhibere. Propter quod Abraham illi respondit:  »Fili, recordare quia recepisti bona in uita tua, et Lazarus similiter mala; nunc autem hic consolatur, tu uero cruciaris. Et in his omnibus, inter nos et uos chaos magnum firmatum est .« Seruus ille, qui noluit misereri conseruo suo, sicut dominus fuerat illi misertus, traditus est tortoribus quoadusque debitum redderet uniuersum . Sed et diuiti illi, qui cogitabat ampliare horrea, et illic uberes fructus congregare, Dominus ait: »Stulte, hac nocte animam tuam repetunt a te; que autem parasti cuius erunt?«  Sic est qui thesaurizat sibi, et non est diues in Deum. Propterea Dominus precepit: »uendite que possidetis, et date eleemosynam. Facite uobis sacculos, qui non ueterascunt, thesaurum non deficientem  in celis .« Et alibi: »Facite uobis amicos de mammona iniquitatis, ut, cum defeceritis, recipiant uos in eterna tabernacula .« Idem in lege mandauit: »Si unus de fratribus tuis, qui morantur intra portas ciuitatis tue, in terra quam Dominus Deus tuus daturus est tibi, ad paupertatem uenerit, non obdurabis cor tuum, nec contrahes manum, sed aperies eam pauperi .« Item: »Non deerunt pauperes in terra habitationis tue. Idcirco precipio tibi, ut aperias manum fratri tuo egeno et pauperi, qui tecum uersatur in terra .« Nam iuxta Ioannis apostoli testimonium: »Qui habuerit substantiam huius mundi, et uiderit fratrem suum necessitatem habere, et clauserit uiscera sua ab eo, quomodo  caritas Dei manet in eo?«  Huius mandati memor erat, qui exsecutor, beatus Iob, dicens: »Oculus fui ceco, et pes claudo, pater eram pauperum, et merentium consolator .«---»Si negaui, quod uolebant, pauperibus, et oculos uidue exspectare feci. Si comedi buccellam meam solus, et non comedit pupillus ex ea? Quia ab infantia mea creuit mecum miseratio, et de utero matris mee ingressa est mecum. Si despexi pretereuntem, eo quod non habuerit indumentum, et absque operimento pauperem? Si non benedixerunt mihi latera eius, et de uelleribus ouium mearum calefactus est?« etc.  Hinc ait Dominus per prophetam: »Frange esurienti  panem tuum, et egenos uagosque induc in domum tuam. Cum uideris nudum, operi eum, et carnem tuam ne despexeris .« Audisti preceptum ad meritum, audi promissum ad premium. »Tunc erumpet quasi mane lumen tuum, et salus tua coram te orietur, et anteibit faciem tuam iustitia tua, et gloria Domini colliget te. Tunc inuocabis, et Dominus exaudiet; clamabis, et dicet: Ecce adsum. Item cum effuderis esurienti animam tuam, et animam afflictam repleueris, orietur in tenebris lux tua, et tenebre tue erunt sicut meridies, et requiem dabit tibi Dominus tuus semper, etc. .« Commendatur uidua Sareptana, pro eo quod pauit Eliam. Et ex illa die hydria farine non defecit, et lechitus olei non est imminutus, usque  in diem qua dedit Dominus pluuiam super terram . Commendatur Abdias, qui centum prophetas quinquagenarios et quinquagenos abscondit et pauit. Unde liberatus ab igne, donari meruit spiritu prophetie . Commendatur hospitalitas in Abraham et Lot, qui etiam angelos hospitio receperunt . Commendatur in Maria et Martha, que ante sex dies Pasche fecerunt cenam Iesu . Commendatur in duobus discipulis euntibus in Emmaus, qui in fractione panis Dominum cognouerunt . Paulus apostolus collectas faciebat in gentibus, ut eas mitteret sanctis in Ierusalem . Attende quod Dominus non tam fecit diuites propter pauperes, quam pauperes propter diuites; quia plus  proficit pauper diuiti, quam diues pauperi. Diues enim dat pauperi eleemosynam temporalem, pauper autem retribuit diuiti mercedem eternam. Unde Salomon: »Feneratur Domino, qui miseretur pauperi, et uicissitudinem reddet ei .« Et alius item sapiens: »Eleemosyna uiri, quasi sacculus cum ipso, et gratiam hominis quasi pupillam conseruabit, et postea resurget et retribuet illis retributionem, unicuique in caput illorum, super scutum potestatis et super lanceam aduersus inimicum tuum pugnabit . Attende quoque, quod in ceteris rebus, que carius diligitur, diligentius custoditur: qui uero plus diligit eleemosynam, eam amplius elargitur. Tale quidem est debitum caritatis, quod quanto plus soluitur,  tanto magis debetur. Porro cum eleemosynam das in terra, reponis illam in celo; et cum eleemosynam alteri tribuis, eam tibi custodis. Unde per eleemosynam sic alii prestas subsidium, quod tibi comparas meritum; sic subuenis alteri, quod proficis tibi. Nihil de rebus temporalibus uniuersis tecum ex hac uita portabis, preter eleemosynam solam, quam per manus pauperum premittis in celum: Nihil enim, ut dicit Apostolus , intulimus in hunc mundum, haud dubium, quia nec auferre quid possumus.«---»Nudus, ait alius, egressus sum de utero matris mee, nudus reuertar illuc .« Cum autem pauperibus erogas, thesaurizas in celis, teste ueritate, que dicit: »Thesaurizate  uobis thesauros in celis, ubi fures nec effodiunt, nec furantur, ubi nec erugo, nec tinea demolitur .« Quid ergo gratius, aut quid carius eleemosyna, que non deserit dantem, cum cetera deserant retinentem? In illo cui datur sitim exstinguit, famem expellit, nuditatem operit. In eo uero qui dat, reatum exstinguit, culpam expellit, operitque peccatum. O quam digna recompensatio, ut pro eo quod eleemosyna nuditatem corporis tegit in alio, iniquitatem mentis tegat in te. »Beati enim, quorum remisse sunt iniquitates, et quorum tecta sunt peccata .«



CAPUT III. Eleemosynam in peccatis factam non ualere ad meritum, nec suum effectum sortiri, esse tamen preparatoriam ad gratiam Dei consequendam.

 uerum, si tante uirtutis est eleemosyna, uel potius tanta est eleemosyne uirtus, faciant igitur homines quecunque libuerint, et eleemosynis duntaxat insistant, securi de ueritate qua dicit: »Date eleemosynam, et ecce omnia munda sunt uobis .« Nunquid ergo facientibus eleemosynas omnia munda sunt, ebriosis, adulteris, homicidis, ceterisque uitiorum sordibus inuolutis? Licenter ergo suas exerceant turpitudines, et peragant uoluptates, si eleemosyna sufficit ad redimenda peccata, si sufficit ad emundanda delicta? Absit omnino, quia teste Scriptura: »Quidquid immundus tetigerit, immundum erit!« . Nam et cum Sapiens premisisset: »Exorare, et facere eleemosynam  ne despicias,« statim adiunxit. »Ne dicas in multitudine munerum meorum respiciet Deus, et offerente me Deo altissimo, suscipiet munera mea .« Non enim offerentes a muneribus placent, sed munera ab offerentibus. Unde legitur quod »respexit Deus ad Abel et ad munera eius .« Prius dixit: Ad Abel, et postea dixit, Ad munera; quia Deus magis attendit modum in facto, quam factum in modo, id est quomodo aliquid fiat, quam quid aliquo modo fiat. Attende prudenter quod dicit Apostolus: »Si distribuero omnes facultates meas in cibos pauperum, caritatem autem non habeam, nichil mihi prodest .« uera igitur eleemosyna de uera caritate procedit. Nam secundum caritatis mandatum hoc est: »Diliges  proximum tuum sicut teipsum .« Ad quod pertinet illud: »Quecunque uultis ut faciant uobis homines, et uos facite illis .« Sicut ergo uolumus nobis ab aliis in nostris necessitatibus subueniri; sic et nos debemus aliis in suis necessitatibus subuenire, ut sicut nos, ita proximos diligamus. Nisi enim ramus eleemosyne de caritatis radice procedat, non habet pinguedinem uel humorem, ut suauem uel maturum fructum producat. Nam uera eleemosyna, fructus est caritatis. »Charitas autem operit multitudinem peccatorum .« De qua ueritas ait: »Dimissa sunt ei peccata multa, quoniam dilexit multum .« Eleemosyna que de caritate procedit, ipsa profecto  mundat a uitiis, et redimit a peccatis.

Sed forte oppones quod Cornelius centurio nondum fidem mediatoris habebat, sine qua iustus esse non poterat, quia »iustus ex fide uiuit ;« nec »sine fide poterat caritatem habere, cum sine fide impossibile sit placere Deo ;« fide, inquam, mediatoris Dei et hominum Iesu Christi. Nam qui preibant et qui sequebantur, clamabant, dicentes: »Hosanna filio Dauid, benedictus qui uenit in nomine Domini .« Qui tamen Cornelius per eleemosynas meruit, et ad sacramentum fidei et ad fidem sacramenti uenire, quemadmodum angelus ei dixit: »Orationes tue et eleemosyne tue ascenderunt in memoriam in conspectu Dei .« Ideoque precepit ut accerseret Simonem Petrum,  qui ueniens iussus in spiritu, catechizauit eum et baptizauit . Preterea, cum Nabuchodonosor esset iniquus, frustra dedisset ei consilium Daniel, ut peccata sua redimeret eleemosynis, nisi per eleemosynas posset a suis iniquitatibus liberari . Item cum iuxta Raphelis angeli testimonium eleemosyna tante sit efficacie , ut a morte liberet et purget peccata, nec hoc de temporali morte possit intelligi, cum omnes omnino necessitati moriendi simus addicti, ex quo primus homo penam comminationis illius incurrit: »Quacunque die comederis, morte morieris .« Nam et »proprio Filio suo non pepercit Deus, sed pro omnibus tradidit illum ,« haud dubium quin ad mortem. Quia »factus est pro nobis obediens  usque ad mortem, mortem autem crucis .« Restat igitur ut illud angelicum de morte intelligatur eterna; siue culpe, que precedit ut causa; siue gehenne, que succedit ut pena. Sic ergo eleemosyna liberat hominem a morte anime, qualicunque duntaxat sano accipias intellectu. Non autem ab ea morte, que anime non debetur, cum hoc non sit magne uirtutis, neque potentis efficacie. Liberat igitur hominem a morte, que anime debetur. Porro mors anime non debetur, nisi tantum iniquis, qui mortalibus sunt irretiti peccatis. Tales ergo per eleemosynas a morte anime liberantur. Ab his autem questionum angustiis, illa potest te distinctio liberare, quod sicut quedam preparatoria sunt ad culpam, ita quedam preparatoria sunt ad  gratiam. Precedit enim in homine iusto quedam maligna suggestio, et succedit quedam improba delectatio; que, licet nondum sit mortalis, sed uenalis, debilitat tamen animum et preparat ad consensum, qui cum accedit, facit hominem peccare mortaliter, cum et ipse sit mortale peccatum. In his enim quotidie secundum spiritum renouamur, que semel ad litteram in primo homine precesserunt. Serpens enim, id est concupiscentia suggerit originaliter. Mulier, id est delectatio comedit uenialiter. uir, id est ratio consentit mortaliter. Sic et in homine impio quedam preparatoria precedunt ad gratiam, que mollificant animum, sicut ignis ceram, , ut imaginem sigilli, hoc est similitudinem  Dei per impressionem gratie superuenientis accipiat. Propter quod legitur: »Interim fac quidquid boni potes, ut Deus cor tuum illustret ad penitentiam.« Talis enim timor seruilis, de quo licet dicatur, quod »timor non est in caritate, sed perfecta caritas foras mittit timorem ,« dicitur tamen de ipso, quia timor Domini peccatum expellit, et qui sine timore est, iustificari non potest. Cum ergo timor Domini sit initium sapientie , profecto preparatorius est ad gratiam, et ipse sicut cetam filum, caritatem preuius introducit, quemadmodum dicitur per prophetam: »A timore tuo concepimus et peperimus spiritum salutis .« Sic eleemosyna preter caritatem, uel potius ante caritatem donata, proficit quidem,  etsi non sufficit; preparatoria, licet non promeritoria gratie uel salutis; per quam tamen peruenitur ad gratiam et salutem. Reddit enim hominem habilem, reddit aptum, reddit idoneum, uelut sitientem, uelut anhelantem, uelut appropinquantem ad fontem gratie salutaris; per quem liberatur a morte, mundatur a culpa, redimitur a peccato.



CAPUT Iu. Eleemosynam ieiunio et oratione esse meliorem, nec quemquam ab ea excusari.

Bonum est ieiunium, sed melior est eleemosyna, quia quod ieiunium subtrahit, eleemosyna tribuit. Alioquin quod ieiunium subtrahit uoluptati, reponit cupiditati. Qui uero dat eleemosynam, quodcunque sibi subducit, alii totum impendit. Per ieiumum  enim affligitur caro propria, per eleemosynam uero reficitur aliena. Illud prestat esuriem, ista uero satietatem procurat. Rursum, bonum est orare, sed melius erogare; quoniam eleemosyna agit utrumque, descendens ad proximum, et ascendens ad Deum. Audi super hoc sententiam Sapientis: »Conclude eleemosynam, inquit, in corde pauperis, et ipsa pro te orabit ad Dominum .« Non enim desistit orare, qui non desinit bene agere, cum melius sit orare opere, quam sermone. Sed dices: Ego sum pauper, egenus, et inops , non habeo panem, non habeo uestem, non habeo stipem, ut quidquam ualeam erogare. uerum attende quod apud Deum sufficit bona uoluntas, ubi deest opportuna facultas. Nec tam attendit in munere  quantitatem, quam deuotionem in opere; pensans magis ex quanto, quam quantum. Respiciens enim iehsu, uidit eos qui mittebant munera sua in gazophylacium diuites. uidit autem quamdam uiduam pauperculam mittentem era minuta duo, et dixit: »Amen dico uobis quia uidua pauper plus quam omnes misit. Nam hi omnes ex abundanti sibi miserunt, in munera Dei; hec autem ex eo quod deest illi, omnem uictum suum, quem habuit, misit .« Hinc alibi Dominus ait: »Quicunque potum dederit uni ex minimis istis calicem aque frigide, tantum in nomine discipuli, amen dico uobis, non perdet mercedem suam .« Unde Tobias: »Quomodo poteris, esto  misericors. Si multum tibi est, abundanter tribue; si exiguum, etiam exiguum illud libenter impartiri stude. Premium enim bonum tibi thesaurizas in die necessitatis. Quoniam eleemosyna ab omni peccato, et a morte liberat, et non patietur animam ire in tenebras. Fiducia magna erit coram Deo eleemosyna omnibus facientibus eam ;« non ergo se paupertas excuset, quia sufficit ut uoluntas sit diues, ubi facultas est pauper.



CAPUT u. Eleemosyne faciende quisnam debeat esse ordo, modus, causa et finis.

Restat modo ut circa eleemosynam quatuor diligenter attendas, uidelicet causam et finem, modum et ordinem. Causam, ut fiat ex caritate; finem, ut  fiat propter beatitudinem; modum, ut fiat ex hilaritate; ordinem, ut fiat secundum regulam.

Ex caritate quidem danda est eleemosyna; quia sicut arbor ad fructum, ita caritas se habet ad eleemosynam. »Non enim potest arbor bona fructus malos facere, neque arbor mala fructus bonos facere .« Propterea dicit Apostolus: »Si distribuero omnes facultates meas in cibos pauperum, caritatem autem non habeam, nichil mihi prodest .« Non ergo se quisquam frustra decipiat, ut estimet eleemosynam sine caritate sibi posse sufficere ad salutem. Licet ad tria ualeat eleemosyna extra caritatem distributa. uel ad habilitatem suscipiendi gratiam, uel ad mitigationem eterne pene, uel ad obtinendum bonum aliquod  temporale. Cum ergo quis erogat eleemosynam, debet eam propter eternam beatitudinem erogare, non propter fauorem mundanum, uel propter humanam retributionem. Unde ueritas inquit in Euangelio: »Cum facis eleemosynam, noli tuba canere ante te, sicut hypocrite faciunt in synagogis et uicis, ut honorificentur ab hominibus. Amen dico uobis, receperunt mercedem suam. Te autem faciente eleemosynam, nesciat sinistra tua quid faciat dextra tua: ut sit eleemosyna tua in abscondito, et pater tuus, qui uidet in abscondito, reddet tibi .« Non est contrarium quod Dominus alibi ait: »Luceat lux uestra coram hominibus, ut uideant opera uestra bona, et glorificent Patrem uestrum, qui in celis est .« Primo, quia  et intentio potest existere in abscondito, et operatio in aperto; ut propter intentionem absconditam, nesciat sinistra quid faciat dextra. Et propter operationem apertam, uidentes opera bona glorificent Patrem. Secundo, quia nemo debet facere opus bonum, ut ipse glorificetur ab hominibus, sed ut homines glorificent Deum. Unde primum prohibetur, secundum precipitur.

Rursus alibi ueritas ait: »Cum facies prandium aut cenam, noli uocare amicos tuos aut fratres tuos, neque cognatos, neque uicinos diuites, ne forte et ipsi te reinuitent, et fiat tibi retributio .« Propter quod alibi dicitur: »Ite, et edite pinguia, et bibite mustum, et mittite partem  his qui non preparauerunt sibi .« ---»Sed cum facis conuiuium, uoca pauperes, debiles, claudos et cecos, et beatus es, quia non habent retribuere tibi. Retribuetur enim tibi in retributione iustorum .« Hic finis, hec merces, hoc premium, propter quod facienda est eleemosyna. Porro danda est eleemosyna non ex tristitia, sed cum hilaritate. Non cum mora, sed cum uelocitate. Iuxta quod docet Apostolus dicens: »Unusquisque prout destinauit in corde suo, non ex tristitia aut ex necessitate. Hilarem enim datorem diligit Deus .« Et iterum: »Qui preest in sollicitudine, qui miseretur in hilaritate .« Nam super omnia uultus accessere boni. Nec putes esse contrarium, quod a quodam dicitur Sapiente:  Da quod te doleat. uoluit enim per hoc datum commodare magnificum, uel potius ad datum magnifieum inuitare. Noli propter tristem uultum totum amittere meritum, sed propter hilarem faciem gratam acquire mercedem. Benedictionem rei, cum potes, impende, cum uero non potes, benedictionem uerbi redde. »Non exasperes pauperem, neque conturbes eum ,« memor eius quod legitur et mandatur: »Fili, in bonis non des querelam, et in omni dato non des tristitiam uerbi mali. Nonne ardorem refrigerat ros? Sic et uerbum bonum melius quam datum. Nonne ecce uerbum super datum bonum, et utrumque cum homine iustificato? Stultus acriter improperabit, et datum indisciplinati tabescere facit oculos .« Porro, bis  dat, qui cito dat. Unde non differas bene facere; quia »spes que differtur, affligit animam .«---»Cor inopis ne afflixeris, et non protrahas datum angustiati .«---»Ante mortem benefac amico tuo, et secundum uires tuas pauperi porrige. Non defrauderis a die bono, et particula boni doni non te pretereat. Memor esto, quia mors non tardabit. Unde sine dilatione fac bonum dum potes, quia forte cum uolueris facere bonum, non poteris, et in tuis bonis alius luxuriabitur .« Ad hoc spectat, quod secundum Ioannem iehsu ait Iude: »Quod facis fac citius. Quidam enim putabant, eo quod loculos habebat Iudas, quod dixerit ei iehsu, ut egenis aliquid daret .« Unde namque potuissent illud putare, nisi frequenter  audiuissent Iesum Iude dicentem, ut cito daret egenis? Noli ergo bonum quod concepisti differre, quoniam a mane usque ad uesperam mutabitur tempus, et mens rapitur in diuersa. Nec dimittas illud exsequendum heredi; quia uix tibi laudem, nedum mercedem rependet. Ceterum in eleemosyna danda serua regulam ordinatam.

Triplex enim eleemosyna est, cordis uidelicet, oris et operis. Ex corde datur per compassionem, ex ore per correctionem, ex opere per largitionem. De primo dicit Apostolus: »Quis infirmatur et ego non infirmor? Quis scandalizatur, et ego non uror ?« Multum enim consolamur afflictos, cum compatimur patientibus, et dolentibus condolemus.  De secunda ueritas ait: »Si peccauerit in te frater tuus, corripe eum inter te et eum solum. Si te audierit, lucratus eris fratrem tuum .« Erranti non modicum subuenisti, si correctum ad rectitudinem reuocasti. De tertia dicit propheta: »Frange esurienti panem tuum, et egenos, etc. .« Tu inducis illum in domum terrenam, et ipse te inducet in aulam celestem. uerum hec triplex eleemosyna danda est ordinate. Primo nobis, secundo proximis. Crudelis est enim et fatuus, qui alii compatitur, et sibi non miseretur; qui alium castigat, et se non emendat; qui alii subuenit, et se despicit. Econtra precipitur: »Miserere anime tue placens Deo .«---»Eiice primo trabem de oculo tuo, et tunc eiicies festucam de  oculo fratris tui .«---»Cum uideris nudum operi eum, et carnem tuam ne despexeris .« Ergo tibi ipsi primo de eleemosynam misertus tui. Corripe teipsum, subueni tibi; quoniam »qui sibi nequam est, cui bonus erit?«  Scias te ergo culpabiliter durum, et dure culpabilem, si corporalem amici tui deploras mortem, et spiritualem anime tue mortem non defleas. Post te da proximis eleemosynam, et in eis quoque ordinem serua, preferens fideles, domesticos, propinquos. Propter quod dicit Apostolus: »Operamini bonum ad omnes, maxime ad domesticos fidei .« Nam hoc exigit caritas ordinata, de qua dicit sponsa in Canticis: »Introduxit me rex in cellam uinariam, et ordinauit in mecaritatem .«  Sed inter hos preferendi sunt iusti, si cetere circumstantie pares existant. Unde forsitan oppones quod Dominus ait: »Omni petenti te tribue ;« neminem enim excepit, qui omnes inclusit. Propter quod alibi dicit: »Diligite inimicos uestros, benefacite, etc., et orate pro persequentibus et calumniantibus uos .« Diligite corde, orate ore, benefacite opere. Sicut Pater uester celestis »solem suum facit oriri super bonos et malos, et pluit super iustos et iniustos .« Cum enim omnis homo tam bonus quam malus nobis ratione nature sit proximus, et ex precepto diuino teneamur diligere proximos sicut nos ipsos: profecto uidetur, quod passim omni homini teneamur indigenti cum possumus subuenire, et cum  maioris meriti uideatur, inimicis benefacere quam amicis, iuxta sententiam ueritatis dicentis: »Si diligitis eos qui uos diligunt, quam mercedem habebitis? nonne publicani hoc faciunt?«  Itemque Tobias: »Ex substantia tua fac eleemosynam, et noli auertere faciem tuam ab ullo paupere. Ita enim fit ut nec a te auertatur facies Domini .« Econtra ueritas ipsa testatur: »Quicunque recipit iustum in nomine iusti mercedem iusti accipiet .« Non dicit indiffinite, qui recipit hominem, sed determinate, »qui recipit iustum« quemadmodum alibi legitur: »Desudet eleemosyna in manu tua, donec inuenias iustum cui des .« Hinc alibi  dicit Scriptura: »Si benefeceris, scito cui feceris, et erit gratia in bonis tuis multa. Benefac iusto, et inuenies retributionem magnam; et si non ab ipso, certe a Domino. Non enim est ei bene qui assiduus est in malis, et eleemosynam non danti; quoniam et Altissimus habet peccatores odio, et misertus est penitentibus. Da misericordi, et ne recipias peccatorem, et impiis, et peccatoribus redde uindictam. Da bono, et ne receperis peccatores. Benefac humili, et ne dederis impio .« Item Tobias: »Panem tuum et uinum tuum super sepulturam iusti constitue: et noli ex eis manducare et bibere cum peccatoribus .«

Multum ergo contingeret eleemosynam retardari, si semper oporteret inter bonos et malos discerni.  Sed cur in eleemosyna danda non preferas iustum iniquo, cum ipse tibi meritis et precibus suis plus ualeat apud Dominum promereri? Sane benefaciendum est et bonis et malis, et iustis et impiis, et amicis et inimicis, cum necessitas exigit, et facultas permittit; sed in talibus ponderande sunt circumstantie, ut possit discerni, quando, et quomodo, et ubi, et cui magis debeat subueniri. Contingere enim potest, ut aliquando magis subueniendum sit malo, quam bono, si uidelicet maiori premitur egestate, presertim cum absque periculo non potest subuentio prorogari. Et licet magni fit meriti benefacere inimicis, quia tunc maxime propter Deum animo uis infertur; unde: »A diebus Ioannis Baptiste regnum celorum uim patitur, et uiolenti diripiunt  illud .« Si tamen parentes indigeant, eis credo potius succurrendum, propter illud speciale mandatum: »Honora patrem tuum, et matrem tuam .« Quod non tantum ad reuerentiam exhibendam, quantum ad impensam prestandam creditur promulgatum. Licet ergo benefaciendum sit generaliter omnibus proximis, amplius tamen bonis quam malis, iustis quam impiis, nisi regule generali detrahat aliqua specialis exceptio, circumstantiis ponderatis, quemadmodum prelibaui. Illud autem quod legitur: Desudet eleemosyna tua in manu tua, donec inuenias iustum cui des , iuxta littere circumstantiam pertinet ad exhibendam decimam sacerdoti, ut is sit littere sensus: Donec inuenias iustum cui des, id  est sacerdotem cui debes. Nam sacerdos preter preceptum iustus esse tenetur, propter officium, quamuis in quibusdam codicibus sit iustum. Iudei uero tres decimas diuidebant, quas et eleemosynas appellabant, de quibus ad presens non est disserendum. Quod autem alibi legitur: »Da misericordi, et ne suscipias peccatorem;« et iterum: »Benefac humili, et ne dederis impio ,« sane debet intelligi, iuxta regulam illam: Sic diligendi sunt homines, ut eorum non diligantur errores. Unde peccator prohibetur suscipi, et impio dari uetatur, uidelicet ne per susceptionem uel dationem huiusmodi foueatur impius in peccato. Non ergo subueniendum est talibus occasione fouende culpe; sed  subueniendum est eis ratione sustentande nature.

Ceterum solerter attende, quod nisi dederis eleemosynam cordis, Deus non acceptat eleemosynam operis, ipso attestante qui ait: »Si dimiseritis hominibus peccata eorum, dimittet uobis Pater celestis delicta uestra. Si autem non dimiseritis, nec Pater uester uobis dimittet .« Sic enim docuit et precepit orare: »Dimitte nobis debita nostra, sicut et nos dimittimus debitoribus nostris .« Propter quod in eodem sermone ipse preceperat: »Si offers munus tuum ad altare, et ibi recordatus fueris quia frater tuus habet aliquid aduersum te, repone ibi munus tuum ante altare, et uade prius reconciliari fratri tuo, et tunc ueniens offeres munus tuum .« uides aperte,  quod Deus non approbat munus operis, nisi prius offeras munus cordis. Eleemosynam uero cordis prudenter impendis, cum aut offendenti dimittis, aut satisfacis offenso, ut nec ille contra te rancorem uel odium in corde retineat, nec tu contra ipsum retineas rancorem uel odium in corde. Unde ad utrumque sensum potest referri, quod dicitur: »Quia frater tuus habet aliquid aduersum te,« siue quod ille contra te habet causam rancoris uel odii, quia tu illum forsan offendisti; in quo casu tu ei satisfacere debes, ut reconcilieris eidem. Siue quod ille contra te commisit offensam, propter quam tu moueris rancore uel odio contra eum; in quo casu tu ei debes dimittere, ut reconcilies eum tibi. Rancorem enim cordis et odium, siue postulet, siue  non postulet ueniam, siue satisfaciat, siue non satisfaciat, de offensa debes omnino dimittere, cum ex precepto diuino tenearis diligere inimicum. Unde Ioannes apostolus ait: »Qui fratrem suum odit, homicida est .« Optima igitur eleemosyna est indulgere peccantibus, dimittere debitoribus, et miseris misereri. De qua ueritas ait: »Dimittite, et dimittetur uobis .«---»Misericordiam autem uolo, non sacrificium .«---»Misericordiam namque superexaltat iudicium ;« et: »Beati misericordes, quoniam ipsi misericordiam consequentur .«

Restat dicendum, de quibus sit eleemosyna facienda. uidetur profecto de his que iuste possides, et rationabiliter acquisisti, secundum illud Sapientis:  »Noli offerre munera praua: non enim suscipiet illa Deus .« Item: »Qui offert sacrificium de rapina pauperis, ac si uictimet filium in conspectu patris .« Rursus: »Non offeras in domo Domini Dei tui pretium carnis, aut mercedem prostibuli .« Multa sunt talia in Scripturis, sed ista sufficiunt; quia »in ore duorum aut trium testium stat omne uerbum .« Contrarium autem uidetur Dominus in Euangelio docuisse: »Facite, inquiens, uobis amicos de mammona iniquitatis, ut, cum defeceritis, recipiant uos in eterna tabernacula .« In Ecclesiastico quoque legitur: »Noli auarus esse in diuitiis iniustis .« uerum inter  ea que acquiruntur iniuste, quedam sunt in quibus transfertur dominium, quedam in quibus non transfertur. De illis ergo in quibus transfertur dominium, ut in negotiatione, militia et huiusmodi licite potest eleemosyna erogari, quia, cum effecta sint tua, licet offenderis illicite acquirendo, iam tamen quasi de tuis, licite poteris erogare. De illis autem in quibus dominium non transfertur, ut de furto, rapina sacrilegio et usura, non licet eleemosynam erogare; quia, cum sint aliena, non tua, teneris ea his, quorum sunt, restituere, non autem ea inuitis dominis contrectare. Unde Zacheus bene distinxit: »Ecce, inquit, dimidium bonorum meorum do pauperibus, et si quid aliquem defraudaui, reddo quadruplum .« Quod autem de  mammona iniquitatis in Euangelio , et quod de diuitiis iniustis in Ecclesiastico  legitur, ad illas acquisitiones iniustas, in quibus transfertur dominium, refertur, de quibus licite potest eleemosyna erogari: quamuis et alio modo sane possint intelligi, sed ad presentem libellum ille non pertinet intellectus. Alias autem auctoritates ad eas referas acquisitiones iniustas, in quibus dominium non transfertur: licet de mercede prostibuli soleant scholastici disputare, que si transire dicatur in dominium meretricis , dicendum est sane, quod ratione mysterii, sicut et pretium canis, in domo Domini prohibetur offerri. Quia uero »non auditores legis, sed factores iusti sunt apud Deum ,« rogo te, frater, et hortor,  et precor, et moneo, quisquis es, Christiane, si uis esse quod diceris, ut studeas facere quod audisti, tenens pro certo, quod eleemosyna que datur »de corde puro, et conscientia bona, et fide non ficta ,« magnam prestat fiduciam apud Altissimum, et ipsa contra omne periculum salutaris est medicina.



CAPUT uI. Ad eleemosynam sicut ad quodlibet bonum opus, necessario requiri perseuerantiam.

Quoniam autem nec eleemosyna, nec ieiunium, nec oratio Deo placere, uel homini esse meritoria ad uitam beatam possunt, sine perseuerantia, idcirco uel pauca hic de uirtute perseuerantie connectenda sunt. Et in primi sequentibus auctoritatibus monetur quilibet ad perseuerantiam. Ait  namque Dominus noster iehsu Christus: »Qui perseuerauerit usque in finem, hic saluus erit ;« et alibi: »Si perseuerauerit usque in finem pulsans, dico uobis, etsi non dabit ei, surgens eo quod amicus eius sit, propter improbitatem tamen illius surgens, dabit ei quotquot habet necessarios .« Et Apostolus ait: »Omnes in stadio currunt, sed unus accipit brauium .« Et »qui legitime certauerit, coronabitur .« Et alibi dicitur, quod Dominus iudicat fines terre . Et »ubi ceciderit arbor, siue ad austrum, siue ad aquilonem, ibi erit .« Finis enim, non pugna coronat. Ex hoc procedendum est sic: Non est magnum sic inchoare bonum,  sed consummare perfectum. Multi aggrediuntur magna, sed deficiunt in uia; multi exeunt Sodomam, sed retrospiciunt ; multi egrediuntur Babylonem, sed morantur in uia, nec perueniunt ad eternam pacis ciuitatem. Nec perseuerantia piget aggredi magna, nec fatigat inchoatum. Hec firmat nutantem, hec coronat pugnantem, hec ducit ad brauium, hec ad portum; hec dat formam operi, regulam actioni; hec est talaris tunica Ioseph, in finem uite pertingens ; hec est tunica sacerdotalis, usque ad pedes perueniens ; hec est cauda hostie, quam tenemur Deo offerre ; hec est calcaneus bone operationis, quam contra serpentis morsus debemus obseruare . Hec est uirtus que  pro oratione ad Deum allegat, que omne uotum bonum informat, qua laureantur martyres, qua coronantur uirgines; hec est que res difficiles reducit ad facilitatem, que omnem uincit difficultatem; hec est uestis sine ruga, tunica sine macula ; hec est que bonam actionem facit unicolorem, uirtutem uniformem.

Et notandum quod quedam perseuerantia est temporalis, ut ita loquar, quedam finalis. Temporalis est, que ad tempus uiret, et in tempore peruersitatis effloret, feno comparabilis, quod nunc uirescit, nunc in clibanum mittitur : nunc floret, nunc conteritur, nunc consequen  moritur . Hic »flos egreditur et conteritur, et fugit uelut umbra, et nunquam in eodem statu permanet .« Finalis uero perseuerantia est, que durat usque in finem. Hec est fons uiuus, hortus signatus , cui non communicat alienus, qui semper fluit, semper scaturit labores fideles, ut hanc habeant claustrales, ut hanc retineant uirgines, ut hac se informent uidue, et in hac omnes requiescant. Diabolus quandoque hominem irritat ad bonum, ut de bono grauius malum eliciat. Contra hunc demonis insultum ualet perseuerantia, ut de bono fine bona claudantur initia. Bona enim inchoare, et malo fine concludere, est monstruosa confingere. Illa enim actio chimera est, que initium habet a ratione, finem uero a sensualitate.  Cum enim sic agitur: humano capiti ceruicem pictor depingit equinam, et sic uarias inducit infructuosasque plumas  . Caue ergo, o homo, ne actio tua monstra pariat, neque gignat prestigia. Enormis enim fructus uiuentis, si capiti non respondeat finis. Sunt enim quidam, quorum uita monstrum mirabile est, quorum initium bonum quasi caput hominis pretendit: medium uero in luxuriam descendens uentrem capre pretendit: ad ultimum in rapacitatem deuians lupe pedes ostendit. Ah homo! quid prodest tibi bonum inchoare, et non bono fine concludere? Bonum enim uirtutis non solum amittis, sed et damnum incurris, et supplicium promereris. Melius est uiam ueritatis  non agnoscere, quam post agnitam retroire . Post hanc inconstantiam homo leuitatis argueris, apostasiam incurris, mentis stabilitatem postponis. O homo, per perseuerantiam breuitatem uite redimis, nullum tempus incassum transire permittis. Composite mentis est posse consistere in bono, et in bono morari. Nil tam utile est, uti bonum opus bono fine concludere. Perseuerantia bonum producit tenerum in maturitatem, perducit prouecta perseuerantia in maturitatem; perseuerantia non querit animum puerilem, sed adultum: maturos querit mores, et non teneros et inermes.

Si uis consequi perseuerantiam, assuesce te semper ad bonum, ut consuetudo, que est altera quasi natura, uite perseuerantiam gignat, conuictus bonorum  longanimitatem pariat. Si totam uitam perseuerantia non illustrat, saltem perseuerantia finalis finem concludat. Si obtulisti florem iuuentutis diabolo, saltem feces senectutis immola Deo tuo. In uespera laudatur serenitas diei, in fine status boni operis. uide a quanto bono decidit Iudas, qui in bono non perseuerauit ; uide quid Salomon per inconstantiam animi et instabilitatem perdidit ; in quantam calamitatem Saul decidit . Ille qui bonum proponit, et ad finem non perducit, obuiat illud uerbum Euangelicum: »Ecce hic homo incepit edificare, et non potuit consummare .«

 Quanti meriti sit perseuerantia, ex flagitio oppositi uitii coniecturare possumus. De impenitentia etenim dicitur, quod tanta est huius peccati pena, quod humilitatem postulandi ueniam subire non possit. Hoc est enim peccatum in Spiritum sanctum, hoc est peccatum ad mortem, de quo Ioannes ait: »Est peccatum ad mortem, non dico pro eo ut quis  oret .« Impenitentia autem ex desperatione nascitur, aut ex presumptione oritur: et quantum in ipsa est, aut derogat Dei iustitie, aut detrahit Dei misericordie. Felix ergo perseuerantia, que impenitentiam excludit, obstinationem expellit, contemptum eliminat, obdurationem expugnat.





INNOCENTII III PONTIFICIS ROMANI, ENCOMIUM CHARITATIS.



Charitas ut sicut omne bonum opus, sic etiam eleemosynam reliquaque pietatis opera Deo grata, hominique fructuosa efficiat.

 Charitatis autem encomium in fine hic subnecturus, primum eam ex sacris litteris probare et commendare opere pretium existimo. Sunt autem he auctoritates, que formam preferunt caritatis: Diliges Dominum Deum tuum ex toto corde tuo, et ex tota anima tua, et ex tota mente tua, et ex omnibus uiribus tuis; et proximum tuum sicut teipsum  . Item Ioannes ait: Deus caritas est; qui manet in caritate, in Deo manet, et Deus in eo . Item Petrus: Ante omnia mutuam in uobismetipsis caritatem continuam habentes: quia caritas operit multitudinem peccatorum . Item Paulus: Charitas patiens est, benigna est, non agit perperam . Item Salomon: Odium suscitat rixas, et caritas parit dilectionem  . Item Augustinus: »Omnia quecunque facimus sine caritate, nichil nobis prosunt; fatuum et inane studium expendimus, si non habemus caritatem, qui Deus est.« Item Gregorius: »Tanto amplius rubigo peccatorum consumitur, quanto igne caritatis crematur cor peccatoris.«

Ex his sic procedendum est: Quis preditus Tulliana eloquentia, quis omniformatus sapientia sufficit laudes caritatis exprimere, eiusque uirtutes ad unguem exponere? Hec est caritas, que docet illecebras fugere, uoluptates calcare, carnis concupiscentias cohibere, desideria illicita frangere, homines contemnere, postremo uniuersa blandimenta respuere. De hac sponsus in Cantico amoris ait:  Pone me ut signaculum super cor tuum, quia fortis est ut mors dilectio, dura sicut infernus emulatio . Mors enim uiuentes exstinguit, infernus autem nec mortuis parcit. Dilectio igitur ut mors est fortis. Nam sicut illa sensum carnis, sic ista affectum carnalis concupiscentie punit. Dura est sicut infernus emulatio, quia hos quos intus trahit  desiderium eternorum, non solum blanda respuere, sed etiam aduersa, pro eo quod diligit adipiscendo, cogit tolerare. Hec est caritas que Abel martyrem fecit, Abraham de terra sua eduxit. Hec Ioseph in Aegypto seruauit. Hec est flamma, que tribus pueris in fornace flammam exstinxit. . Hec est caritas omnium bonorum maxima, cui nil sapit extraneum, uel asperum, uel confusum, uirtutes ceteras munimine sue perfectionis solidans. Quisquis in eius radice se inserit, nec a uiriditate deficit, nec a fructibus euanescit, quia fecunditatis opus efficaciter non amittit. De hac Isidorus ait: »Nullum premium pensatur, sine amore caritatis: quamuis recte credat, tamen sine caritate ad beatitudinem peruenire non potest,  Quia tanta est caritatis uirtus, ut etiam prophetia et martyrium sine illa nil esse credatur. Charitas omnium uirtutum obtinet principatum. Unde et uinculum dilectionis ab Apostolo dicitur, quia uniuerse uirtutes eius uinculo religantur. Dilige ergo Dominum ut eligas, dilige melius ut salubre degas. Dilige Deum ut eligas esse cum Deo, dilige melius, ut unus fias cum eo. Per dilectionem ergo diligas, quod diligis, si tutius peruenire cupis, et festina ut apprehendas. Ergo per dilectionem curris, per dilectionem apprehendis. Item quo plus diligis, eo et amplius amplecteris. Ergo per dilectionem superius uide de quo tibi dilectio ipsa est. Dilectio ipsa est cursus, ipsa est peruentio, ipsa est permansio, ipsa  est beatitudo. Dilige ergo Deum, elige Dominum, curre, apprehende, posside, fruere. Hec est uia superexcellens, uia supereminens, uias distortas dirigens, uias rectas ostendens.

Hec est caritas, que tantum in Deum preualuit, quod eum de sede superne maiestatis ad infirmitatem nostre humanitatis adduxit, uulnerauit  impassibilem, ligauit insuperabilem, traxit incommutabilem, eternum fecit mortalem. Si tantum potuit caritas in Deum, quantum homo deberet posse in seipsum? Si Deus propter hominem tanta pertulit, quid homo propter Deum tolerare recusabit? Pudeat te, o homo, non subiici caritati, que sibi subiecit auctorem mundi, non pudeat subiici caritati lutum, que sibi subiecit et figulum. Hec non emulatur, non agit perperam . Ab illo in quo habitat, radicem uitiorum exstirpat. Charitas omnium uirtutum est origo; caritas mentem hominis illuminat, conscientiam mundat, animam letificat, Deum demonstrat. Animam in qua caritas habitat superbia non inflat, inuidia non deuastat, ira non uexat, auaritia non excecat, tristitia  mala non dissipat, gula non inflammat, luxuria non coinquinat. Semper munda est, semper quieta, semper casta, semper leta, semper pacifica, semper benigna, semper modesta. In aduersis secura, in prosperis non elata. Hec crux spiritualis est, quam quilibet portare tenetur, ut tollendo hanc crucem, Christi uestigia sequatur: cuius altitudo erigitur ad Deum, latitudo extenditur usque ad inimicum, longitudo ad uite terminum, eius profunditas diuine sapit bonitatis immensum. Hec est caritas que pugnanti est meritum, triumphanti premium,  que sic inchoatur in uia, quod consummatur in patria. Hec est ignis in Sion et caminus in Ierusalem . Charitas quasi Trinitatem creatam parit: in qua Trinitate quasi Pater est dilectio Dei, a quo procedit dilectio, qua se homo diligit, tanquam proles a parente: ab utroque uero dilectio proximi procedit, quasi Spiritus sanctus ab utroque. Iste dilectionis sunt in una substantia caritatis, sed diuerse in propria persona.

Caue ergo, o homo, si dilectionem sectari uelis, ne umbra dilectionis fallaris. Est enim dilectio fortune, que cum prosperitate aduenit, et in aduersitate recedit. Hec Deum diligit homo carnalis, qui Deum laudat solum, cum benefecerit ei. Est dilectio nature, qua naturam suam Deumque sensualiter  diligit. Est dilectio gratie, que sola habet quod Deum diligit, ut in premium habeatur. Prima est deficiens, secunda faciens, tertia perficiens. Prima est caritatis, secunda sensualitatis, tertia rationis. Prima falsitatis, secunda humilis peccatoris, tertia iustificati hominis. O homo, considera quam dulcis est amor Dei, quam impurus sit amor huius seculi. Amor Dei mater est omnium uirtutum: amor seculi mater est omnium uitiorum. Apud istum amorem imperfecta sunt omnia, apud illum perfecta sunt cuncta.





INNOCENTII III ROMANI PONTIFICIS MYSTERIORUM EuANGELICAE LEGIS ET SACRAMENTI EUCHARISTIAE LIBRI SEX.




ORDO MISSAE.

 SACERDOS.---In nomine Patris et Filii et Spiritus sancti.---Amen.

Introibo ad altare Dei.

MINISTRI.---Ad Deum qui letificat iuuentutem meam.

SACERDOS.---Iudica me, Deus, et discerne causam meam de gente non sancta: ab homine iniquo et doloso erue me.

 MINISTRI.---Quia tu es, Deus, fortitudo mea, quare me repulisti, et quare tristis incedo, dum affligit me inimicus?

SACERDOS.---Emitte lucem tuam et ueritatem tuam: ipsa me deduxerunt, et adduxerunt in montem sanctum tuum, et in tabernacula tua.

MINISTRI.---Et introibo ad altare Dei: ad Deum qui letificat iuuentutem meam.

 SACERDOS.---Confitebor tibi in cithara, Deus, Deus meus; quare tristis es, anima mea, et quare conturbas me?

MINISTRI.---Spera in Deo, quoniam adhuc confitebor illi salutare uultus mei, et Deus meus

SACERDOS.---Gloria Patri et Filio et Spiritui sancto.

MINISTRI.---Sicut erat in principio, et nunc et semper, et in secula seculorum. Amen.

SACERDOS.---Introibo ad altare Dei.

MINISTRI.---Ad Deum qui letificat iuuentutem meam.

SACERDOS.---Adiutorium nostrum in nomine Domini.

MINISTRI.---Qui fecit celum et terram.

 SACERDOS.--- Confiteor Deo omnipotenti, beate Marie semper uirgini, beato Micheli archangelo, beato Ioanni Baptiste, sanctis apostolis Petro et Paulo, omnibus sanctis, et uobis, fratres, quia peccaui nimis cogitatione, uerbo et opere , mea culpa, mea culpa, mea maxima culpa. Ideo precor beatam Mariam semper uirginem, beatum Michelem Archangelum, beatum Ioannem Baptistam, sanctos apostolos Petrum et Paulum, omnes sanctos, et uos, fratres, orare pro me ad Dominum Deum nostrum.

MINISTRI.---Misereatur tui omnipotens Deus, et dimissis peccatis tuis, perducat te ad uitam eternam.

 SACERDOS.---Amen. 

SACERDOS.---Misereatur uestri omnipotens Deus, et dimissis peccatis uestris, perducat uos ad uitam eternam.

MINISTRI.---Amen.

SACERDOS.--- Indulgentiam, absolutionem, et remissionem peccatorum nostrorum, tribuat nobis omnipotens et misericors Dominus.

MINISTRI.---Amen.

SACERDOS.--- Deus, tu conuersus uiuificabis nos.

MINISTRI.---Et plebs tua letabitur in te.

 SACERDOS.---Ostende nobis, Domine, misericordiam tuam.

MINISTRI.---Et salutare tuum da nobis.

SACERDOS.---Domine, exaudi orationem meam.

MINISTRI.---Et clamor meus ad te ueniat.

SACERDOS.---Dominus uobiscum.

MINISTRI.---Et cum spiritu tuo.

SACERDOS.--- Oremus.--- Aufer a nobis, quesumus, Domine, iniquitates nostras: ut ad Sancta sanctorum puris mereamur mentibus introire.---Per Christum Dominum nostrum. Amen.

---Oramus te, Domine, per merita sanctorum tuorum, quorum reliquie  hic sunt, et omnium sanctorum: ut indulgere digneris omnia peccata mea. Amen.

INTROITUS.---Cibauit eos ex adipe frumenti, alleluia; et de petra melle saturauit eos. Alleluia, alleluia, alleluia.---Psalm. Exultate Deo adiutori nostro: iubilate Deo Iacob.---Gloria Patri et Filio et Spiritui sancto.  Kyrie eleison, kyrie eleison, kyrie eleison. Christe eleison, Christe eleison, Christe eleison. Kyrie eleison, kyrie eleison, kyrie eleison.

Gloria in excelsis Deo, et in terra pax hominibus bone uoluntatis. Laudamus te, benedicimus te, adoramus te, glorificamus te. Gratias agimus tibi propter magnam gloriam tuam. Domine Deus, rex celestis, Deus Pater omnipotens. Domine, Fili unigenite  Iesu Christe, Domine Deus, Agnus Dei, Filius Patris. Qui tollis peccata mundi, miserere nobis. Qui tollis peccata mundi, suscipe deprecationem nostram. Qui sedes ad dexteram Patris, miserere nobis. Quoniam tu solus sanctus. Tu solus Dominus. Tu solus Altissimus, Iesu Christe, cum sancto Spiritu, in gloria Dei Patris. Amen.

Dominus uobiscum .

MINISTRI.---Et cum spiritu tuo.

SACERDOS.---Oremus.---Deus, qui nobis sub sacramento mirabili passionis tue memoriam reliquisti, tribue, quesumus, ita nos corporis et sanguinis tui sacra mysteria uenerari, ut redemptionis tue fructum in nobis iugiter sentiamus.---Per  Christum, etc.

Lectio Epistole beati Pauli ad Corinthios . Fratres, ego enim accepi a Domino quod et tradidi uobis, quoniam Dominus iehsu, in qua nocte tradebatur, accepit panem, et gratias agens fregit et dixit: Accipite, et manducate: hoc est corpus meum, quod pro uobis tradetur: hoc facite in meam commemorationem. Similiter et calicem, postquam cenauit, dicens: Hic calix nouum testamentum est in meo sanguine. Hoc facite quotiescunque bibetis, in meam commemorationem. Quotiescunque enim manducabitis panem hunc, et calicem bibetis, mortem Domini annuntiabitis donec ueniat. Itaque quicunque manducauerit panem hunc, uel biberit calicem Domini indigne, reus  erit corporis et sanguinis Domini. Probet autem seipsum homo: et sic de pane illo edat, et de calice bibat. Qui enim manducat et bibit indigne, iudicium sibi manducat et bibit: non diiudicans corpus Domini.

MINISTRI.---Deo gratias.

SACERDOS.---Ab ortu solis usque ad occasum magnum est nomen meum in gentibus.---Et in omni loco sacrificatur et offertur nomini meo oblatio munda: quia magnum est nomen meum in gentibus.---uenite, comedite panem meum: et bibite uinum quod miscui uobis.

 Munda cor meum ac labia mea, omnipotens Deus, qui labia Isaie prophete calculo mundasti ignito; ita me tua  grata miseratione dignare mundare, ut sanctum Euangelium tuum digne ualeam nuntiare. Per Christum.---Dominus uobiscum.

MINISTRI.---Et cum spiritu tuo.

SACERDOS.---Sequentia sancti Euangelii secundum Ioannem. .

MINISTRI.---Gloria tibi, Domine.

SACERDOS.---In illo tempore, dixit iehsu turbis Iudeorum: Caro mea uere est cibus, et sanguis meus uere est potus. Qui manducat meam carnem, et bibit meum sanguinem, in me manet, et ego in illo. Sicut misit me uiuens Pater, et ego uiuo propter Patrem: et qui manducat me, et ipse uiuet propter me. Hic est panis qui de celo descendit. Non sicut manducauerunt patres uestri manna, et  mortui sunt; qui maducat hunc panem, uiuet in eternum.

MINISTRI.---Laus tibi, Christe.

: Per euangelica dicta deleantur nostra delicta. 

Credo in unum Deum, Patrem omnipotentem, factorem celi et terre, uisibilium omnium et inuisibilium. Et in unum Dominum Iesum Christum, Filium Dei unigenitum. Et ex Patre natum ante omnia secula. Deum de Deo, lumen de lumine, Deum uerum de Deo uero. Genitum non factum, consubstantialem Patri, per quem omnia facta sunt. Qui propter nos homines, et propter nostram salutem  descendit de celis. Et incarnatus est de Spiritu sancto ex Maria uirgine: ET HOMO FACTUS EST. Crucifixus etiam pro nobis, sub Pontio Pilato passus et sepultus est. Et resurrexit tertia die, secundum Scripturas. Et ascendit in celum: sedet ad dexteram Patris. Et iterum uenturus est cum gloria iudicare uiuos et mortuos: cuius regni non erit finis. Et in Spiritum sanctum Dominum et uiuificantem: qui ex Patre Filioque procedit. Qui cum Patre et Filio simul adoratur, et conglorificatur: qui locutus est per Prophetas. Et unam sanctam, catholicam et apostolicam Ecclesiam.

Confiteor unum baptisma in remissionem peccatorum. Et exspecto resurrectionem mortuorum. Et uitam uenturi seculi. Amen.

 Dominus uobiscum .

MINISTRI.---Et cum spiritu tuo.

SACERDOS---Oremus.---Sacerdotes Domini incensum et panes offerunt Deo: et ideo sancti erunt Deo suo, et non polluent nomen eius, alleluia.

 Suscipe, sancte Pater, omnipotens eterne Deus, hanc immaculatam hostiam, quam ego indignus famulus tuus offero tibi Deo meo uiuo et uero, pro innumerabilibus peccatis et offensionibus et negligentiis meis, et pro omnibus circumstantibus, sed et pro omnibus fidelibus Christianis uiuis atque defunctis: ut mihi et illis proficiat ad salutem in uitam eternam. Amen.

 Deus qui humane substantie  dignitatem mirabiliter condidisti, et mirabilius reformasti, da nobis, per huius aque et uini mysterium, eius diuinitatis esse consortes, qui humanitatis nostre fieri dignatus est particeps, iehsu Christus Filius tuus Dominus noster: qui tecum uiuit et regnat, etc.

 Offerimus tibi, Domine, calilicem salutaris, tuam deprecantes clementiam, ut in conspectu diuine maiestatis tue, pro nostra et totius mundi salute cum odore suauitatis ascendat. Amen.

In spiritu humilitatis, et in animo contrito suscipiamur a te, Domine: et sic fiat sacrificium nostrum in conspectu tuo hodie, ut placeat tibi, Domine Deus. ueni, sanctificator, omnipotens eterne  Deus, et benedic hoc sacrificium tuo sancto nomini preparatum.

 Lauabo inter innocentes manus meas et circumdabo altare tuum, Domine.

Ut audiam uocem laudis tue: et enarrem uniuersa mirabilia tua.

Domine, dilexi decorem domus tue, et locum habitationis glorie tue.

Ne perdas cum impiis, Deus, animam meam, et cum uiris sanguinum uitam meam.

In quorum manibus iniquitates sunt: dextera eorum repleta est muneribus.

Ego autem in innocentia mea ingressus sum:  redime me, et miserere mei.

Pes meus stetit in directo: in ecclesiis benedicam te, Domine.

Gloria Patri, etc.

 Suscipe, sancta Trinitas, hanc oblationem, quam tibi offerimus ob memoriam passionis, resurrectionis et ascensionis Iesu Christi Domini nostri; et in honore beate Marie semper uirginis, et beati Ioannis Baptiste, et sanctorum apostolorum Petri et Pauli, et istorum, et omnium sanctorum: ut illis proficiat ad honorem, nobis autem ad salutem: et illi pro nobis intercedere dignentur in celis, quorum memoriam agimus in terris. Per eumdem Christum Dominum nostrum. Amen.

  Orate, fratres, ut meum ac uestrum sacrificium acceptabile fiat apud Deum Patrem omnipotentem.

MINISTRI.---Suscipiat Dominus hoc sacrificium de manibus tuis ad laudem et gloriam nominis sui, ad utilitatem quoque nostram, totiusque Ecclesie sue sancte.

SACERDOS.---Ecclesie tue, quesumus, Domine, unitatis et pacis propitius dona concede: que sub oblatis muneribus mystice designantur.---Per omnia secula seculorum.

MINISTRI.---Amen.

SACERDOS.---Dominus uobiscum.

MINISTRI.---Et cum spiritu tuo.

SACERDOS.---Sursum corda.

 MINISTRI.---Habemus ad Dominum.

SACERDOS.---Gratias agamus Domino Deo nostro.

MINISTRI.---Dignum et iustum est.

SACERDOS.---uere dignum et iustum est, equum et salutare, nos tibi semper et ubique gratias agere: Domine sancte, Pater omnipotens, eterne Deus. Quia per incarnati uerbi mysterium, noua mentis nostre oculis lux tue claritatis infulsit: ut dum uisibiliter Deum cognoscimus, per hunc in inuisibilium amorem rapiamur. Et ideo cum angelis, et archangelis, cum thronis et dominationibus, cumque omni militia celestis exercitus hymnum glorie tue canimus, sine fine dicentes:

Sanctus, sanctus, sanctus, Dominus Deus Sabaoth.

 Pleni sunt celi et terra gloria tua.

Hosanna in excelsis.

Benedictus qui uenit in nomine Domini.

Hosanna in excelsis.


CANON MISSAE.

Te igitur, clementissime Pater, per Iesum Christum Filium tuum Dominum nostrum, supplices rogamus, ac petimus, uti accepta habeas, et benedicas hec dona, hec munera, hec sancta sacrificia illibata, inprimis que tibi offerimus pro Ecclesia tua sancta catholica; quam pacificare, custodire, adunare, et regere digneris toto orbe terrarum, una cum famulo tuo Papa nostro N., et antistite nostro  N., et omnibus orthodoxis, atque catholice, et apostolice fidei cultoribus.

COMMEMORATIO PRO uIuIS.---Memento, Domine, famulorum famularumque tuarum NN.---Et omnium circumstantium quorum tibi fides cognita est, et nota deuotio, pro quibus tibi offerimus, uel qui tibi offerunt hoc sacrificium laudis, pro se, suisque omnibus; pro redemptione animarum suarum, pro spe salutis, et incolumitatis sue: tibique reddunt uota sua eterno Deo, uiuo et uero.

INFRA ACTIONEM.---Communicantes, et memoriam uenerantes, inprimis gloriose semperque uirginis Marie, genitricis Dei, et Domini nostri Iesu Christi: sed et beatorum apostolorum ac martyrum tuorum Petri et Pauli, Andree, Iacobi, Ioannis,  Thome, Iacobi, Philippi, Bartholomei, Matthei, Simonis et Thadei, Lini, Cleti, Clementis, Xysti, Cornelii, Cypriani, Laurentii, Chrysogoni, Ioannis et Pauli, Cosme et Damiani, et omnium sanctorum tuorum, quorum meritis precibusque concedas, ut in omnibus protectionis tue muniamur auxilio.---Per eumdem Christum Dominum nostrum. Amen.---Hanc igitur oblationem seruitutis nostre, sed et cuncte familie tue, quesumus, Domine, ut placatus accipias; diesque nostros in tua pace disponas, atque ab eterna damnatione nos eripi et in electorum tuorum iubeas grege numerari.---Per Christum Dominum nostrum. Amen.

Quam oblationem tu, Deus, in omnibus, quesumus, benedictam, adscriptam, ratam, rationabilem,  acceptabilemque facere digneris, ut nobis corpus, et sanguis fiat dilectissimi Filii tui Domini nostri Iesu Christi.

Qui pridie quam pateretur, accepit panem in sanctas ac uenerabiles manus suas; et, eleuatis oculis in celum, ad te Deum Patrem suum omnipotentem, tibi gratias agens, benedixit, fregit, deditque discipulis suis, dicens: Accipite, et manducate ex hoc omnes:

HOC EST ENIM CORPUS MEUM.

Simili modo postquam cenatum est, accipiens et hunc preclarum calicem in sanctas ac uenerabiles manus suas, item tibi gratias agens, benedixit, deditque discipulis suis, dicens: Accipite et bibite ex eo omnes:

 HIC EST ENIM CALIX SANGUINIS MEI, NOuI ET AETERNI TESTAMENTI: MYSTERIUM FIDEI: QUI PRO uOBIS ET PRO MULTIS EFFUNDETUR IN REMISSIONEM PECCATORUM.

Hec quotiescunque feceritis, in mei memoriam facietis.

Unde et memores, Domine, nos serui tui, sed et plebs tua sancta, eiusdem Christi Filii tui Domini nostri tam beate passionis, necnon et ab inferis resurrectionis, sed et in celos gloriose ascensionis: offerimus preclare Maiestati tue de tuis donis ac datis, hostiam puram, hostiam sanctam, hostiam immaculatam; panem sanctum uite eterne, et calicem salutis perpetue.

Supra que propitio ac sereno uultu respicere, digneris et accepta habere, sicuti accepta habere  dignatus es munera pueri tui iusti Abel, et sacrificium patriarche nostri Abrahe, et quod tibi obtulit summus sacerdos tuus Melchisedech, sanctum sacrificium, immaculatam hostiam.

---Supplices te rogamus, omnipotens Deus, iube hec perferri per manus sancti angeli tui in sublime altare tuum, in conspectu diuine Maiestatis tue: ut quotquot ex altaris participatione, sacrosanctum Filii tui corpus et sanguinem sumpserimus, omni benedictione celesti et gratia repleamur. Per eumdem Christum Dominum nostrum. Amen.

COMMEMORATIO PRO DEFUNCTIS.---Memento etiam, Domine, famulorum famularumque tuarum N. N.  qui nos precesserunt cum signo fidei, et dormiunt in somno pacis; ipsis, Domine, et omnibus in Christo quiescentibus, locum refrigerii, lucis et pacis, ut indulgeas, deprecamur. Per eumdem Christum Dominum nostrum. Amen.

Nobis quoque peccatoribus famulis tuis, de multitudine miserationum tuarum sperantibus, partem aliquam, et societatem donare digneris cum tuis sanctis apostolis et martyribus: cum Ioanne, Stephano, Matthia, Barnaba, Ignatio, Alexandro, Marcellino, Petro, Felicitate, Perpetua, Agatha, Lucia, Agnete, Cecilia. Anastasia, et omnibus sanctis tuis: intra quorum nos consortium, non estimator meriti, sed uenie, quesumus, largitor admitte. Per Christum Dominum nostrum. Amen.

 Per quem hec omnia, Domine, semper bona creas, sanctificas, uiuificas, benedicis, et prestas nobis. Per ipsum, et cum ipso, et in ipso, est tibi Deo Patri omnipotenti, in unitate Spiritus sancti, omnis honor et gloria.

Per omnia secula seculorum.

MINISTRI.---Amen.

SACERDOS.---Oremus. Preceptis salutaribus moniti, et diuina institutione formati, audemus dicere. Pater noster qui es in celis, sanctificetur nomen tuum: adueniat regnum tuum: fiat uoluntas tua sicut in celo, et in terra. Panem nostrum quotidianum da nobis hodie: et dimitte nobis debita nostra, sicut et nos dimittimus debitoribus nostris. Et ne nos inducas in tentationem.

 MINISTRI.---Sed libera nos a malo.

SACERDOS.---Amen.

Libera nos, quesumus, Domine, ab omnibus malis preteritis, presentibus et futuris: et intercedente beata et gloriosa semper uirgine Dei genitrice Maria, cum beatis apostolis tuis Petro et Paulo, atque Andrea et omnibus sanctis. Da propitius pacem in diebus nostris: ut ope misericordie tue adiuti, et a peccato simus semper liberi, et ab omni perturbatione securi. Per eumdem Dominum nostrum Iesum Christum Filium tuum qui tecum uiuit et regnat in unitate Spiritus sancti Deus.

Per omnia secula seculorum.

MINISTRI.---Amen.

SACERDOS.---Pax Domini sit semper uobiscum.

 MINISTRI.---Et cum spiritu tuo.

SACERDOS.---Hec commistio et consecratio corporis et sanguinis Domini nostri Iesu Christi, fiat accipientibus nobis in uitam eternam. Amen.

Agnus Dei, qui tollis peccata mundi, miserere nobis.

Agnus Dei, qui tollis peccata mundi, miserere nobis.

Agnus Dei, qui tollis peccata mundi, dona nobis pacem.

Domine Iesu Christe, qui dixisti apostolis tuis: Pacem relinquo uobis, pacem meam do uobis: ne respicias peccata mea, sed fidem Ecclesie tue: eamque secundum uoluntatem tuam pacificare et  coadunare digneris.

Domine Iesu Christe, Fili Dei uiui, qui ex uoluntate Patris, cooperante Spiritu sancto, per mortem tuam mundum uiuificasti: libera me per hoc sacrosanctum corpus et sanguinem tuum ab omnibus iniquitatibus meis, et uniuersis malis, et fac me tuis semper inherere mandatis, et a te nunquam separari permittas.

Perceptio corporis tui, Domine Iesu Christe, quod ego indignus sumere presumo, non mihi proueniat in iudicium et condemnationem; sed pro tua pietate mihi ad tutamentum mentis et corporis, et ad medelam percipiendam.

Panem celestem accipiam, et nomen Domini inuocabo.

  Domine, non sum dignus ut intres sub tectum meum; sed tantum die uerbo, et sanabitur anima mea.

 Corpus Domini nostri Iesu Christi custodiat animam meam in uitam eternam. Amen.

Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo. Laudans inuocabo Dominum, et ab inimicis meis saluus ero.

Sanguis Domini nostri Iesu Christi custodiat animam meam in uitam eternam. Amen.

 Quod ore sumpsimus, Domine, pura mente capiamus, et de munere temporali fiat nobis remedium sempiternum.

 Corpus tuum, Domine, quod sumpsi, et sanguis quem potaui, adhereat uisceribus meis: et presta ut in me non remaneat scelerum macula, quem pura et sancta refecerunt sacramenta. Qui uiuis et regnas in secula seculorum. Amen.

COMMUNIO.---Quotiescunque manducabitis panem hunc, et calicem bibetis, mortem Domini annuntiabitis, donec ueniat: itaque quicunque manducauerit panem, uel biberit calicem Domini indigne, reus erit corporis et sanguinis Domini. Alleluia.

Dominus uobiscum.

MINISTRI.---Et cum spiritu tuo.

SACERDOS.---Oremus. Fac nos, quesumus, Domine, diuinitatis tue sempiterna fruitione repleri,  quam pretiosi corporis et sanguinis tui temporalis perceptio prefigurat. Qui uiuis, etc.

Dominus uobiscum.

MINISTRI.---Et cum spiritu tuo.

SACERDOS.---Ite missa est.

MINISTRI.---Deo gratias.

SACERDOS.---Placeat tibi, sancta Trinitas, obsequium seruitutis mee, et presta ut sacrificium, quod oculis tue maiestatis indignus obtuli, tibi sit acceptabile, mihique, et omnibus, pro quibus illud obtuli, sit, te miserante, propitiabile. Per Christum Dominum nostrum. Amen.

 Benedicat uos omnipotens Deus, Pater et Filius et Spiritus sanctus. Amen.

Initium sancti Euangelii secundum Ioannem.

 MINISTRI.---Gloria tibi, Domine.

SACERDOS.---In principio erat uerbum, et uerbum erat apud Deum: et Deus erat uerbum. Hoc erat in principio apud Deum. Omnia per ipsum facta sunt: et sine ipso factum est nichil quod factum est. In ipso uita erat, et uita erat lux hominum, et lux in tenebris lucet, et tenebre eam non comprehenderunt. Fuit homo missus a Deo, cui nomen erat Ioannes. Hic uenit in testimonium, ut testimonium perhiberet de lumine: ut omnes crederent per illum. Non erat ille lux, sed ut testimonium perhiberet de lumine. Erat lux uera, que illuminat omnem hominem uenientem in hunc mundum. In mundo erat, et mundus per ipsum factus est, et mundus eum non cognouit. In propria uenit, et sui eum non receperunt. Quotquot autem  receperunt eum, dedit eis potestatem filios Dei fieri, his qui credunt in nomine eius: qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt. ET uERBUM CARO  FACTUM EST: et habitauit in nobis. Et uidimus gloriam eius, gloriam quasi Unigeniti a Patre, plenum gratie et ueritatis. MINISTRI.---Deo gratias.



DE SACRO ALTARIS MYSTERIO. LIBRI SEX.



PROLOGUS.

 Tria sunt, in quibus precipue diuina lex consistit: mandata, promissa et sacramenta. In mandatis est meritum, in promissis est premium, in sacramentis est adiutorium. Sacramentis enim ad utrumque iuuamur, et ad exsequendum mandatum, et ad obtinendum promissum. uerum inter omnia sacramenta illud constat esse precipuum quod in officio misse supra mensam altaris sacratissime celebratur: illud Ecclesie representans conuiuium, in quo filio reuertenti pater occidit uitulum saginatum , panem uite proponens , et uinum quod miscuit Sapientia .

Hoc autem officium ipse Christus instituit, cum heredibus suis nouum condidit testamentum, disponens eis regnum, sicut Pater suus sibi disposuit, ut  super mensam eius edant et bibant in regno suo, quod Ecclesia consecrauit. Cenantibus enim illis, accepit iehsu panem, et gratias agens, benedixit ac fregit, deditque discipulis suis, dicens: Accipite et comedite: hoc est corpus meum, quod pro uobis tradetur. Hoc facite in meam commemorationem .

Hac igitur institutione formati ceperunt apostoli sacrosanctum mysterium frequentare, eam, quam Christus expresserat, et formam seruantes in uerbis, et materiam tenentes in rebus, sicut Apostolus Corinthiis protestatur: Ego, inquit, accepi a Domino, quod et tradidi uobis: quoniam Dominus iehsu in qua nocte tradebatur, accepit panem, et gratias  agens, fregit et dixit: Accipite et manducate: hoc est corpus meum, quod pro uobis tradetur .

Primus ergo beatus Petrus apostolus missam Antiochie dicitur celebrasse, in qua tres tantum orationes in primordio nascentis Ecclesie dicebantur. Cetera uero diuersis temporibus et a diuersis personis leguntur adiecta, prout Christiane religionis cultu crescente, uisa sunt decentius conuenire.

Hoc enim officium tam prouida reperitur ordinatione esse dispositum, ut que per Christum gesta sunt et in Christum, ex magna parte contineat, ex quo Christus de celo descendit, usque dum ascendit in celum; et ea tam uerbis, quam signis admirabili quadam specie representat. Ipsum autem officium  consistit in quatuor, scilicet in personis, operibus, uerbis et rebus. Tres autem sunt ordines personarum: celebrantes, ministrantes et circumstantes. Tres operum species, scilicet gestus, actus et motus. Tres diuersitates uerborum, uidelicet orationes, modulationes et lectiones. Tres rerum materies [al. maneries], scilicet ornamenta, instrumenta et elementa.

Hec omnia diuinis sunt plena mysteriis, ac singula celesti dulcedine redundantia: si tamen diligentem habeant inspectorem, qui norit sugere mel de petra, oleumque de saxo durissimo . Quis autem nouit ordinem celi, et ponet rationes eius in terra?  Puteus altus est, et in quo hauriam aquam non habeo , nisi porrigat  ille qui dat omnibus affluenter, et non improperat , ut inter medium montium transeuntem  hauriam aquam in gaudio de fontibus Saluatoris . Pulsans ergo pulsabo, si forte clauis Dauid aperire dignetur , ut introducat me rex in cellam uinariam , in qua mihi supernum demonstret exemplar, quod Moysi fuit in monte monstratum , quatenus sacrosanctum altaris officium eo ualeam reuelante disserere, qui linguas infantium facit esse disertas , cuius spiritus ubi uult spirat, diuidens singulis prout uult , ad laudem et gloriam Trinitatis, ad profectum et utilitatem legentium, ad meorum ueniam et indulgentiam  peccatorum.

Si quid ergo dignum in hoc reperietur opusculo, diuine gratie penitus ascribatur. Nam omne datum optimum, et omne donum perfectum, desursum est, descendens a Patre luminum . Si quid indignum, insufficientie deputetur humane. Nam corpus quod corrumpitur aggrauat animam, et deprimit terrena inhabitatio sensum multa cogitantem . Consuetudinem autem apostolice sedis, non illam quam olim legitur habuisse, sed eam quam nunc habere dignoscitur prosequendam proposui, que disponente Domino ceterarum Ecclesiarum mater est et magistra.



LIBER PRIMUS.



CAPUT PRIMUM. De sex ordinibus clericorum.


Cum apostolice sedis antistes celebriter agit missarum solemnia, sex habet secum ordines clericorum, id est episcopos, presbyteros, diacones, subdiacones, acolythos et cantores, ipso numeri sacramento perfectionem huius officii manifestans. Senarius enim numerus est perfectus, eo quod redditur ex suis partibus aggregatis. Unde sexto die perfecit Deus celum et terram et omnem ornatum eorum , et cum in plenitudine temporis sexta uenisset etate, sexta quoque die, sub hora sexta, genus redemit humanum . Sed et sex ministrorum legimus in ueteri Testamento: pontifices, sacerdotes, leuitas, nathineos, ianitores  et psaltes, quos ex maiori parte distinxit Artaxerxes in epistola quam Esdre scribe direxit: Notum, inquit, facimus de uniuersis sacerdotibus, et leuitis, cantoribus, ianitoribus, nathineis et ministris domus Dei, ut eis uectigal, et tributum, et annona nullatenus imponatur .



CAPUT II. De primiceriis et cantoribus.

Dauid prophetarum eximius, uolens cultum Dei solemnius ampliare, cantores instituit, qui coram arca federis Domini musicis instrumentis et modulatis uocibus decantarent, inter quos precipui fuerunt Heman, Asaph et Hethan. Sed omnium primus Heman, cuius uicem nunc in Ecclesia obtinet primicerius, qui cantoribus est prelatus. Unde legitur  in Paralipomenon: Isti sunt quos constituit Dauid super cantores domus Domini, stantes iuxta ordinem suum in ministerio, de filiis Caath, Heman cantor filius Iel; et a dextris eius Asaph filius Barachie, ad sinistram autem Ethan filius Chusi . Debent ergo cantores consonis uocibus et suaui modulatione concinere, quatenus animos audientium ad deuotionem Dei ualeant excitare.



CAPUT III. De acolythis, quod sit eorum ministerium.

Acolythi uero, qui Latine ceroferarii nuncupantur, ab Aaron et filiis eius ministerii sui sumere possunt exemplum. Scriptum est enim in Exodo: Precipe filiis Aaron ut offerant oleum de arboribus  oliuarum purissimum, piloque contusum, ut ardeat lucerna semper in tabernaculo testimonii; et collocabunt eam Aaron et filii eius, et usque mane luceat coram Domino . Quod ergo tunc sacerdotes agebant, hoc nunc acolythi faciunt in ministerio lucernarum. Multa quippe non solum in Nouo, sed in ueteri Testamento legi Moysi super addita legimus et mutata. Unde Dauid in libro Paralipomenon dixisse narratur: Non erit officii leuitarum, ut  ultra portent tabernaculum et omnia uasa eius ad ministrandum . Acolythi cereos ferunt accensos, dum legitur euangelium: non ut tenebras eris illuminent, sed ut proximis opera lucis ostendant.

Hoc officium Dominus testatur se habere, cum dicit: Ego sum lux mundi. Qui sequitur me, non ambulat in tenebris, sed habebit lumen uite .



CAPUT Iu. De subdiaconibus.

Subdiacones nathineorum uices in Ecclesia representant. De quibus in Esdra legitur , quod Dauid dederat Nathineos ad ministeria leuitarum. Unde Grece dicuntur hypodiacones, ex quorum ordine fuit ille Nathanel, quem Dominus in  Euangelio commendauit: Ecce, inquit, uere Isrelita, in quo dolus non est . Nathinei uero dicuntur, id est in humilitate Domino seruientes. De quibus recte patribus placuit, ut qui sacra mysteria contrectant, legem continentie debeant obseruare, sicut scriptum est in Propheta: Mundamini qui fertis uasa Domini .

Horum officio Dominus uti dignatus est, quando facta cum discipulis cena, mittens aquam in peluim, lauit pedes discipulorum, et linteo, quo erat precinctus, extersit .



CAPUT u. De diaconibus.

Ordo diaconorum a tribu Leui sumpsit exordium. Unde Dominus ad Moysen locutus est, dicens: Applica  tribum Leui, et fac stare in conspectu Aaron sacerdotis, et ministrent ei et excubent, et obseruent quidquid ad cultum pertinet multitudinis coram tabernaculo testimonii, et custodiant uasa tabernaculi in ministerio seruientes . A uiginti quinque annis et supra, iussi sunt in tabernaculo seruire, tanquam etatis ad onera portanda robusti, qui possint arcam federis, mensam propositionis, et uasa tabernaculi deportare. Quod etiam in Nouo Testamento recolitur, cum diaconibus supra sinistrum humerum stola imponitur, et in diebus ieiunii supra eumdem humerum casula complicatur. Quia quidquid laboris in hac uita sufferimus, tanquam in sinistra portamus, donec a sinistra transeamus  in dextram, in qua requiem habeamus.

Hinc etiam diaconi cardinales mensam Lateranensis altaris supra humeros suos in die cene deportant, et reportant in Sabbato: semper ipsi summum pontificem uelut arcam federis leuite portantes. Ceterum in Nouo Testamento sumpsit initium ab apostolis, qui septem uiros boni testimonii, plenos Spiritu sancto, diacones elegerunt, oratione premissa, per impositionem manuum ordinantes . Hi sunt in Apocalypsi  septem angeli tuba canentes. Hi septem candelabra aurea, hi uoces tonitruorum, qui pacem annuntiant, predicant Euangelium, mensam componunt, offerunt eucaristiam, etc. Que licet humiliter, tamen excellenter ad eorum spectant ministerium.

Hoc officium Christus exercuit, quando post cenam sacramenta confecta propriis manibus dispensauit, et cum dormientes excitauit apostolos ad orandum: uigilate, inquit, et orate, ut non intretis in tentationem .



CAPUT uI. De maioribus et minoribus sacerdotibus.

Sacerdotalis ordinis institutio a ueteri lege sumpsit originem, secundum quod legitur Dominus Moysi  precepisse: Applica, inquit, Aaron fratrem tuum ad te cum suis filiis, de medio filiorum Isrel, ut sacerdotio fungantur mihi . uerumtamen ante legem sacerdotes fuisse leguntur. Unde Melchisedech sacerdos Dei altissimi legitur exstitisse; cui decimas ex omnibus spoliis, tanquam sacerdoti Abraham persoluit . Erant autem multi minores sacerdotes, quos Nazareos communiter appellabant. Unus autem erat summus sacerdos, quem uocabant specialiter [al. imperialiter] Arabarchum. Porro Dauid XXIu sacerdotes instituit, XuI de Eleazar, et octo de Ithamar ; quibus tamen omnibus unum prefecit, quem statuit principem sacerdotum. Singulis autem per sortes uicis sue diuisit hebdomadas, quarum octaua  prouenit Abie, de cuius genere Zacarias pater Ioannis Baptiste descendit . uerum in Nouo Testamento Christus ipse maiores et minores sacerdotes instituit, scilicet duodecim apostolos , et LXXII discipulos, quos premittebat binos in omnem ciuitatem et locum quo erat ipse uenturus . Sicut enim pontifices summos Moyses regendis populis in lege prefecit, sed ad eorum societatis et operis adiutorium, sequentis ordinis uiros, et secunde dignitatis elegit. . Sic et Christus apostolis suis discipulos addidit, quibus illi suis predicationibus totum orbem impleuerunt. Apostolorum itaque uices maiores obtinent sacerdotes, id est episcopi; discipulorum uero minores, id est presbyteri.



CAPUT uII. De significatione nominum episcopi et presbyteri.

Nomen episcopi plus sonat oneris, quam honoris. Episcopus Grece superintendens interpretatur, Latine, speculatoris gerens officium, iuxta quod Dominus inquit prophete: Fili hominis, speculatorem dedi te domui Isrel , ut plebi sibi commisse  non negligenter intendat, sed diligenter prospiciat. Ob hoc inquit Apostolus: Qui episcopatum desiderat, bonum opus desiderat . Non dicit honorem, sed opus; quoniam episcopus, non tam ut presit, quam ut prosit eligitur. Presbyter autem non ab etate dicitur, sed a prudentia. Presbyter enim Grece, Latine senior intelligitur. Senectus enim uenerabilis est, non diuturna, nec annorum numero computata; sed cani sensus sunt hominis, et etas senectutis uita immaculata . Nam et Dominus inquit ad Moysen: Congrega mihi septuaginta uiros de senioribus Isrel, quos tu nosti, quod senes populi sint et magistri .



CAPUT uIII. De primatu Romani pontificis

 Omnibus autem apostolis Christus unum preposuit, uidelicet Petrum, cui totius Ecclesie principatum, et ante passionem, et circa passionem, et post passionem commisit. Ante passionem, cum dixit: Tu es Petrus, et super hanc petram edificabo Ecclesiam meam, et porte inferi non preualebunt aduersus eam: et tibi dabo claues regni celorum . Licet enim uniuersis apostolis communiter dixerit: Quorum remiseritis peccata, remittuntur eis, et quorum retinueritis retenta sunt : principaliter tamen Petro concessit: Quodcunque ligaueris super terram, erit ligatum et in celis; et quodcunque solueris super terram, erit solutum et in celis . Petrus potest ligare ceteros, sed ligari non potest a ceteris. Nam  et illis particulariter dictum est: Quorum remiseritis peccata, remittuntur eis. Huic autem uniuersaliter dicitur: Quodcunque ligaueris, etc. Circa passionem uero, cum pluraliter dixisset de omnibus: Simon, ecce Satanas expetiuit uos, ut cribraret sicut triticum : singulariter tamen pro Petro subiunxit: Ego autem pro te rogaui, ut non deficiat fides tua, statimque subiunxit: Et tu aliquando conuersus, confirma fratres tuos . Ad Petrum igitur tanquam ad magistrum pertinet ceteros confirmare, cuius fides in nulla tentatione defecit. Fides enim apostolice sedis super firmam petram stabili soliditate fundata, nullis unquam errorum sordibus potuit inquinari; sed absque  ruga manens et macula, pro necessitate temporum, a ceteris maculas detersit errorum. Post passionem autem, cum tertio quesiisset a Petro: Simon Ioannis, diligis me plus his? et ille tertio respondisset: Domine, tu scis quia amo te; tertioque precepit: Pasce oues meas: statimque subiunxit: Sequere me . Petrus enim secutus est Christum, non solum genere martyrii, sed et in ordine magisterii. Quod Christus ostendit, cum ait: Tu uocaberis Cephas . Licet enim Cephas secundum unam linguam interpretetur Petrus, secundum alteram tamen exponitur caput. Nam sicut caput habet plenitudinem sensuum, cetera uero membra partem recipiunt plenitudinis; ita ceteri sacerdotes uocati sunt in partem sollicitudinis, sed  summus pontifex assumptus est in plenitudinem potestatis. Hinc etiam, quod non sine magni mysterii sacramento, cum Christus uniuersos interrogasset apostolos. uos autem quem me esse dicitis? solus Petrus, quasi primus et potior respondit pro omnibus: Tu es Christus Filius Dei uiui . Cumque timore periculi cuncti simul exterrerentur apostoli, solus Petrus descendit intrepidus, ut super undas maris ad Dominum ambularet . Et cum multi discipulorum abiissent retro, dicentes: Durus est hic sermo, dixit iehsu ad duodecim: Nunquid et uos uultis abire? Respondit ei Simon Petrus: Domine, ad quem ibimus? uerba uite eterne habes, et nos credimus et cognouimus, quia tu es Christus Filius Dei .  Cumque iehsu respexisset discipulos, ait Simoni Petro: Si in te peccauerit frater tuus, uade et corripe eum inter te et ipsum solum, etc. Cui cum Petrus dixisset: Domine, quoties peccabit in me frater meus, et dimittam ei? usque septies? Respondit illi iehsu: Non dico tibi usque septies, sed usque septuagies septies : et cum omnes apostoli fugam arriperent, solus Petrus educens gladium, percussit seruum pontificis, et dextram eius abscidit auriculam . Cumque post resurrectionem alii discipuli nauigio uenissent ad Dominum, Petrus succingens se misit in mare, ut inter undas ad ipsum accederet . Quapropter et Christus, cum resurrexisset a mortuis, prius se Petro quam ceteris ostendit apostolis, quia secundum  Apostolum uisus est Cephe, post hoc undecim. Deinde uisus est plusquam quingentis fratribus simul .



CAPUT IX. De conuenientia et differentia potestatum inter episcopos et presbyteros.

Differt autem inter episcopos et presbyteros, quia ad omnes sacerdotes communiter pertinet, catechizare, baptizare, predicare, conficere, soluere et ligare. Sed specialiter ad pontifices spectat, clericos ordinare, uirgines benedicere, pontifices consecrare, manus imponere, basilicas dedicare, degradandos deponere, synodos celebrare, chrisma conficere, uestes et uasa consecrare. Unguntur  autem manus presbyteris ab episcopo, ut cognoscant hoc sacramento se per Spiritum sanctum suscipere gratiam consecrandi. Unde cum eas ungit episcopus, dicit: Consecrare et sanctificare digneris, Domine manus istas, per istam unctionem et nostram benedictionem; ut quecunque consecrauerint consecrentur, et quecunque benedixerint benedicantur in nomine Domini. Unguntur etiam manus presbyteris, ut opera misericordie pro uiribus ad omnes debeant exercere. Per manus enim opera, per oleum misericordia designatur. Unde Samaritanus appropians uulnerato, uinum superinfudit et oleum . uerumtamen et maiores et minores sacerdotes communiter in quibusdam uices gerunt summi pontificis, id est  Christi, dum pro peccatis obsecrant, et peccatores per penitentiam reconciliant. Unde dixit Apostolus: Deus erat in Christo, mundum reconcilians sibi, et posuit in nobis uerbum reconciliationis. Pro Christo ergo legatione fungimur, tanquam Deo exhortante per nos. Obsecramus ergo pro Christo, reconciliamini Deo . Mediatores enim sunt sacerdotes inter Deum et homines, dum precepta Dei populo deferunt predicando, et uota populi Deo porrigunt supplicando. Quocirca tales debent existere sacerdotes, ut et Deo sint grati, et hominibus sint accepti. Nam, ut inquit Alexander papa: »Christi sacerdotes quanto digniores fuerint, tanto facilius in necessitatibus populi, pro quibus clamant, exaudiuntur.« Et  Apostolus: Mediator non est unius . Discordes enim reconciliare non potest, qui simul utriusque societatis et amicitie uinculo non est concors. Si enim is qui displicet, ad intercedendum mittatur, irati animus ad deteriora prouocatur. Hi post inuocationem sancti Spiritus super utrumque humerum stolam accipiunt, ut ex hoc intelligant, se per arma iustitie a dextris et a sinistris esse munitos . Quatenus nec aduersis frangantur, nec prosperis eleuentur. Unde cum stolam accipiunt, dicit illis episcopus: Accipite iugum Domini, iugum enim eius suaue est, et onus eius leue . Suaue est in prosperis, leue est in aduersis. Accipiunt quoque calicem et patenam de manu pontificis, quatenus his instrumentis  potestatem se accepisse agnoscant, placabiles hostias offerendi. Unde cum hec episcopus tribuit: Accipite, inquit, potestatem offerendi sacrificium Deo, missamque celebrandi, tam pro uiuis quam pro defunctis in nomine Domini.

Officio sacerdotis usus est Dominus iehsu Christus, quando post cenam panem et uinum in corpus et sanguinem suum diuina uirtute conuertit. Accipite, inquit, et comedite: hoc est corpus meum. Hoc facite in meam commemorationem . Excellentius autem usus est hoc officio, cum pro peccatis humani generis seipsum in ara crucis obtulit, idem ipse sacerdos et hostia.



CAPUT X. De communibus et specialibus indumentis pontificum et sacerdotum.


Hec autem communitas et specialitas potestatum inter episcopos et presbyteros, ipso numero communium et specialium uestium designatur. Sex autem sunt indumenta communia episcopis et presbyteris, uidelicet amictus, alba, cingulum, stola, manipulus et planeta. Quia nimirum sex sunt, in quibus communis episcoporum et presbyterorum potestas consistit: uidelicet catechizare, baptizare, predicare, conficere, soluere et ligare.

Nouem autem sunt ornamenta pontificum specialia, uidelicet calige, sandalia, succinctorium, tunica, dalmatica, mitra et chirothece, annulus  et baculus. Quia munia nouem sunt, in quibus specialis episcoporum potestas consistit, uidelicet clericos ordinare, uirgines benedicere, pontifices consecrare, manus imponere, basilicas dedicare, degradandos deponere, synodos celebrare, chrisma conficere, uestes et uasa consecrare.

Pallium autem metropolitanorum, et primatum, et patriarcharum est proprium, ut super illud a ceteris episcopis discernantur, et priuilegiatam obtineant dignitatem. Hoc ergo tam in Nouo quam in ueteri Testamento legitur constitutum, ut pontifices preter communes uestes habeant speciales. Sed ibi erant quatuor communes et quatuor speciales: hic autem sex sunt communes, nouem autem speciales. Id enim mystica ratio postulabat.  Nam ille date sunt carnalibus et mundanis; he autem date sunt spiritualibus et perfectis. Quaternarius enim conuenit carni propter quatuor humores, et mundo propter quatuor elementa. Senarius autem perfectis, quia numerus est perfectus, qui redditur suis partibus aggregatis. Unde sexto die perfecit Deus celum et terram, et omnem ornatum eorum . Nouenarius spiritualibus, quia nouem sunt ordines angelorum, qui secundum prophetam  per IX species lapidum designantur, Xu ergo sunt ornamenta pontificis Xu gradus uirtutum ipso numero designantia, quos per Xu cantica graduum Psalmista distinxit. uestes enim sacerdotales uirtutes significant, quibus debent sacerdotes ornari, secundum illud propheticum:  Sacerdotes tui induantur iustitia, et sancti tui exsultent .



CAPUT XI. De legalibus indumentis secundum historiam.

Quatuor erant indumenta legalia, tam minoribus sacerdotibus quam principi sacerdotum communia. Primum dicebatur manathasim Hebraice, Grece , et Latine femoralia dici potest, de bysso retorta contextum. Secundum cathemone, quod nos lineam siue subuculam, sed Moyses abanec appellauit. Hebrei uero discedentes a Babyloniis, emissan eam uocauerunt, eratque byssinum et duplex. Tertium balteus, id est zona uel cingulum, latum quasi digitis quatuor, sic reticulatum, ut quasi pellis  uiperea uideretur, contextum de bysso, cocco, purpura et hyacintho. Quartum tiara, quod Hebrei manephei, nos autem infulam appellamus, a cidari, id est mitra pontificali plurimum differens, quasi formam rotunde cassidis representans .

Super hec, quatuor propriis indumentis pontifex utebatur. Primum erat tunica hyacinthina, quam Hebraice dixit nathir, Grece dicitur , Latine talaris uestis. Habebat autem pro fimbriis malagranata cum octoginta tintinnabulis aureis, intercalari modo disposita, ut audiretur sonus, cum pontifex ingrederetur sanctuarium, ne forte moreretur. Secundum erat ephod, id est superhumerale, de quatuor predictis coloribus auroque  contextum, sine manicis, ad modum colobii, habens aperturam in pectore quadram, ad magnitudinem palmi, in qua eiusdem mensure inserebatur. In cuius parte superiori, uidelicet super humeros, infibulati erant auro duo lapides onychini, quibus duodecim nomina filiorum Isrel erant insculpta, sex in uno et sex in altero. Quod autem Samuel et Dauid induti leguntur ephod, aliud erat lineum; et proprie quidem ephobar dicebatur. Tertium Hebraice dicebatur heusen, Grece , Latine uero rationale uocatur, quod pontifex ferebat in pectore. Dictum est autem rationale iudicii, quia ibi erat lapis in cuius splendore Deum sibi esse propitium cognoscebant. Erat autem rationale quadrangulum duplex, de quatuor predictis coloribus  auroque contextum, habens duodecim lapides per ordines quatuor. In primo sardium, topazium et smaragdum. In secundo carbunculum, sapphirum et iaspidem. In tertio ligurium, achatem et amethystum. In quarto chrysolithum, onychinum et berillum. In quibus erant scripta XII nomina filiorum Isrel. In singulis singula. Erant etiam in eo scripta hec duo nomina purim et tymim, id est ueritas et doctrina. Inferebatur autem superhumerali, a superiori parte per duos annulos et duas catenulas aureas, immissas duobus uncinis, qui sub duobus predictis onychinis, in superhumerali continebantur infixi. Ab inferiori uero parte per duos annulos aureos cum duabus iuncturis siue catenis hyacinthinis colligabatur ephod. Ultimum  uero capitis ornamentum erat cidaris, id est mitra in acutum procedens, habens circulum aureum cum malagranatis et floribus. De qua super frontem pendebat aurea lamina, quam petalum dicunt, ad modum lune dimidie. In quam sculptum erat Aioth [al. Anoth] Adonai, id est; Sanctum nomen Domini. Tetragrammaton, id est quatuor litterarum, Ioth, He, uau, Heth. Ne uero, cum mouebatur pontifex, moueretur et lamina, colligabatur uitta seu iunctura hyacintina perspicua, que summitates posterius diffundebat. Noster ergo pontifex pro femoralibus habet sandalia, pro linea albam, pro balteo cingulum, pro podere tunicam, pro ephod amictum uel stolam, pro pallium, pro cidari  mitram, pro lamina crucem. Et quedam ex his diuersam habent formam ab illis, sed secundum figuram eamdem.



CAPUT XII. De typo legalium indumentorum secundum allegoriam.

His uestibus ornatus pontifex, totius orbis preferebat imaginem. Femoralia namque byssina congrue terram figurabant, quia byssus de terra procedit. Balteus cum uittis et uasculis circum uolutionem Oceani designabant. Tunica hyacinthina ipso colore era preferebat. Per tintinnabula sonitus tonitruorum. Per malagranata coruscationes et fulgura figurabantur. Quatuor minoris sacerdotis et quatuor summi pontificis indumenta, quatuor  microcosmi et quatuor megacosmi partes ipso numero designabant, id est quatuor humores et quatuor elementa. Ephod sui uarietate celum sidereum ostendebat. Quod autem erat aurum intextum coloribus, figurabat quod color [f. color] uitalis penetrat uniuersa. Duo lapides onychini solem et lunam, uel duo hemispheria denotabant; XII gemme pectorales, XII signa in zodiaco preferebant. Rationale quidem, quod erat in medio, quia ratione plena sunt uniuersa, quo terrena celestibus herent. Imo ratio terrenorum et temporum et caloris et frigoris, et duplex inter utrumque temperies, de celi cursu et ratione descendit. Per annulos, catenulas et uncinos, elementorum, humorum et temporum colligamenta signantur. Cidaris,  celum empyreum: lamina superposita Deum signabat omnibus presidentem. Hanc quidem allegoriam libri sapientie confirmat auctoritas, dicens: In ueste poderis quam habebat, totus erat orbis terrarum, et parentum magnalia in quatuor ordinibus lapidum erant sculpta, et magnificentia tua in diademate capitis illius erat scripta .



CAPUT XIII. De uestibus legalibus secundum tropologiam. De femoralibus.

His indumentis legalibus sacerdos induebatur, hoc ordine . Lotis prius manibus et pedibus induebat manathasim, id est femoralia, figurans quod sacerdos mundatis operibus et affectibus, lacrymis penitentie, debet assumere continentiam,  ut offerat hostiam immaculatam, sanctam, Deo placentem . Noster autem pontifex, quia iugem debet habere continentiam, non induit in sacrificio femoralia, sed sandalia; ac si dicatur: Qui lotus est, non indiget nisi ut pedes lauet, et est mundus totus .



CAPUT XIu. De ueste linea.

Secundo induebatur cathemone, id est linea ueste: significans quod sacerdos debet induere innocentiam, ut quod sibi non uult fieri alii ne faciat . Linum enim propter candorem significat innocentiam, secundum illud: Omni tempore uestimenta tua sint candida 



CAPUT Xu. De zona.


Tertio, cingebat se balteo, significans castitatem, quia circa lumbos debet accingi, ut restringat concupiscentiam. Unde ueritas ait: Sint lumbi uestri precincti, et lucerne ardentes in manibus uestris .



CAPUT XuI. De tunica.

Quarto, induebat tunicam poderem, id est talarem, significans quod pontifex debet induere perseuerantiam; quia qui perseuerauerit usque in finem, hic saluus erit . Per talum enim propter extremitatem, perseuerantia designatur, secundum illud: Ipsa conteret caput tuum, et tu insidiaberis calcaneo eius .



CAPUT XuII. De malagranatis et tintinnabulis aureis.


Dependebant autem pro fimbriis malagranata cum tintinnabulis aureis. Per malagranatum intelligitur operatio; per tintinnabulum aureum accipitur predicatio. Que duo debent in sacerdote coniungi, ne sine illis ingrediens sanctuarium, moriatur. Cepit enim iehsu facere et docere , sacerdotibus relinquens exemplum, ut sequantur uestigia eius, qui peccatum non fecit, ut sit honestas in conuersatione: Nec inuentus est dolus in ore eius , ut sit ueritas in predicatione.



CAPUT XuIII. De superhumerali.

Quinto, induebat ephod, id est superhumerale,  significans, quod pontifex debet induere patientiam, ut in patientia sua possideat animam suam . Humeris enim onera supportamus, secundum illud: Supposuit humerum suum ad portandum, factusque est tributis seruiens .



CAPUT XIX. De duabus oris.

Habebat autem duas oras coniunctas in utroque latere summitatum, significans quod pontifex debet habere arma iustitie a dextris et a sinistris , ut non erigatur prosperis, nec deprimatur aduersis.



CAPUT XX. De duobus onychinis.

 Habebat autem et duos lapides onychinos insertos humeris, in quibus erant sculpta XII nomina filiorum Isrel: sex in uno, et sex in altero. Per duos onychinos significatur ueritas et sinceritas. ueritas per claritatem, sinceritas per soliditatem. Per filios Isrel significantur sancta desideria et iusta opera, secundum illud: Maledictus homo qui non reliquerit semen in Isrel . Per senarium numerum significatur perfectio pro eo quod Deus sexto die perfecit celum et terram et omnem ornatum eorum .



CAPUT XXI. De duodecim nominibus filiorum Isrel.

Quod autem sex nomina filiorum Isrel sculpta  erant in uno lapide, et sex in altero, significat quod desideria sacerdotis et opera perfici debent, non in fermento malitie et nequitie, sed in azymis sinceritatis et ueritatis , ut sinceritas formet intentionem et ueritas finem.



CAPUT XXII. De duabus catenulis

Habebat et duas catenulas auri purissimi, sibi inuicem coherentes, que duobus inserebantur uncinis: significans, quod pontifex debet habere duos caritatis affectus, ad Deum scilicet et ad proximum. De quibus precipitur: Diliges Dominum Deum tuum ex toto corde tuo, et in tota anima tua, et in tota mente tua, et proximum tuum sicut te ipsum . Sicut enim aurum  preeminet uniuersis metallis, ita caritas excellit uniuersas uirtutes. De qua dicit Apostolus: Horum maior est caritas .



CAPUT XXIII. De duobus uncinis.

Duo uncini sunt intentio et finis, quibus catenule inseruntur, ut tam Deum quam proximum diligat. Deum propter se ipsum, proximum propter Deum, ex puro corde, et conscientia bona, et fide non ficta .



CAPUT XXIu. De rationali.

Sexto induebatur , id est rationale, significans quod pontifex debet induere discretionem, per quam discernat inter lucem et tenebras, inter  dextram et sinistram. Quia non est conuentio lucis ad tenebras, neque Christi ad Belial .



CAPUT XXu. De quadratura rationalis, et duplicitate.

Erat autem rationale quadrangulum, significans quod pontifex debet discernere quatuor. Inter uerum et falsum, ne deuiet in credendis: et inter bonum et malum, ne deuiet in agendis. Erat et duplex, quia debet discernere pro duobus, pro se uidelicet, et pro populo; ne si cecus cecum duxerit, ambo in foueam cadant .



CAPUT XXuI. De quatuor ordinibus lapidum.

Habebat et quatuor ordines lapidum, significans, quod pontifex debet habere quatuor principales  uirtutes, iustitiam, fortitudinem, prudentiam, et temperantiam.



CAPUT XXuII. De duodecim lapidibus.

In singulis autem ordinibus habebat tres lapides, significans, quod pontifex in primo debet habere fidem, spem et caritatem; in secundo modestiam, mansuetudinem et benignitatem; in tertio pacem, misericordiam et largitatem. In quarto uigilantiam, sollicitudinem et longanimitatem. Per lapides enim figurantur uirtutes, secundum illud: Si quis autem superedificat supra fundamentum hoc, aurum argentum, lapides pretiosos, ligna, fenum, stipulam uniuscuiusque opus manifestum erit .



CAPUT XXuIII. De cidari.


Supremum capitis ornamentum erat cidaris uel tiara, quam ultimo pontifex assumebat, significans humilitatem, de qua Dominus ait: Omnis qui se exaltat, humiliabitur: et qui se humiliat, exaltabitur . Hanc autem gestabat in capite, significans quod pontifex debet gerere humilitatem in mente, exemplo capitis nostri sic dicentis: Discite a me, quia mitis sum et humilis corde . Per caput enim mens intelligitur, secundum illud: Unge caput tuum, et faciem tuam laua .



CAPUT XXIX. De lamina aurea.

De cidari dependebat a fronte lamina aurea, significans  sapientiam, qua precellere debet pontifex, secundum illud: Caput eius aurum optimum .



CAPUT XXX. De nomine Domini tetragrammaton

In qua quidem lamina aurea erat scriptum nomen Domini tetragammaton, id est quatuor litterarum: Ioth, He, uau, Heth, id est principium passionis uite iste. Ac si diceretur apertius: Ille cuius pontifex iste gerit personam, scilicet Christus, est principium, id est auctor uite passionis, id est, uite restaurate per passionem; quia mortem nostram moriendo destruxit, et uitam resurgendo reparauit. Nomen Domini quod scribebatur in lamina aurea erat Anoth, Adonai, id est sanctum  nomen Domini, tetragrammaton, quod ineffabile dicitur, non quia effari non potest, sed quia rem ineffabilem significat.



CAPUT XXXI. De uarietate operis.

Erant autem hec indumenta pro maiori parte contexta opere polymito, id est uario, propter uarietatem uirtutum. De qua dicit Psalmographus: Astitit regina a dextris tuis in uestitu deaurato, circumdata uarietate .



CAPUT XXXII. De quatuor coloribus.

Contexta uero erant indumenta de quatuor pretiosis coloribus: purpura, cocco, bysso, hyacintho.

Per purpuram regie dignitatis significatur pontificalis  potestas, que uia regia debet incedere, ne declinet ad dexteram uel deuiet ad sinistram: ne liget dignos, aut soluat indignos.

Per coccum coloris ignei, qui et bis tinctus fuisse narratur, significatur pontificalis doctrina, que sicut ignis lucere debet et urere. Lucere debet per promissionem, ut: Omnis qui reliquierit domum aut patrem et matrem, etc., centuplum accipiet et uitam eternam possidebit . Urere debet per comminationem, ut: Omnis arbor que non facit fructum bonum, excidetur et in ignem mittetur .

Per byssum candoris eximii significatur preclaritas fame, que debet esse retorta, ut pontifex  habeat bonum testimonium, secundum Apostolum, et ab his qui sunt intus, et ab his qui sunt foris .

Per hyacinthum coloris erei signatur serenitas conscientie, quam intra se pontifex debet habere, secundum quod dicit Apostolus: Gloria nostra hec est testimonium conscientie nostre .



CAPUT XXXIII. De uestibus euangelici sacerdotis.

uestes autem euangelici sacerdotis aliud designant in capite, aliud figurant in membris. Nam et caput et membra, sacerdotis nomine nuncupantur. Ad caput enim dicit Psalmographus: Tu es sacerdos in eternum secundum ordinem Melchisedech . Ad membra uero dicit Apostolus: uos  estis genus electum, regale sacerdotium, gens sancta, populus acquisitionis . Prius ergo exponenda sunt earum mysteria, iuxta quod capiti congruunt, ac demum, secundum quod membris conueniunt.



CAPUT XXXIu. De pontificalibus indumentis, secundum quod Christo conueniunt.

Pontifex ergo in altaris officio capitis sui Christi, cuius membrum est, representans personam, dum pedibus assumit sandalia, illud incarnationis Dominice insinuat calceamentum, de quo Dominus inquit in Psalmo: In Idumeam extendam calceamentum meum , id est in gentibus notam faciam incarnationem meam. uenit enim ad nos calceata  Diuinitas, ut pro nobis Dei Filius sacerdotio fungeretur. Per ligulas, quibus ipsa pedibus sandalia constringuntur, illud idem accipimus, quod per corrigiam calceamenti Ioannes Baptista significauit, cum ait: Cuius non sum dignus corrigiam calceamenti soluere . Unionem ergo ineffabilem, copulamque indissolubilem, quibus uerbi diuinitas se carni nostre coniunxit, per sandaliorum corrigias intelligimus. Mediantibus uero caligis pedes sandaliis coniunguntur: quoniam anima mediante carni diuinitas est unita. Sicut enim pes corpus sustentat, ita Diuinitas mundum gubernat. Unde ait Psalmista: Adorate scabellum pedum eius, quoniam sanctum est .



CAPUT XXXu. De amictu, ubi redditur ratio cur idem in Christo per calceamentum pedum, et per amictum capitis designatur.


Amictus autem, quo sacerdos caput suum obnubit, illud significat, quod in Apocalypsi describitur, angelum Dei fortem descendisse de celo, amictum nube . Et in Isaia: Ecce Dominus ascendet super nubem candidam . ueniens autem ad saluationem mundi Dei Filius, magni consilii angelus, amictus est nube, dum diuinitatem abscondit in carne. Nam caput uiri Christus, caput Christi Deus . Hoc ergo carnis latibulum amictus sacerdotis significat. Quod per illam syndonem expressius designatur, qua summus pontifex caput obducit. Et pulchre quidem, quod per  calceamentum pedum, hoc ipsum per amictum capitis designatur: quia diuinitas in carne latuit, et per carnem innotuit. Nam cum notus esset in Iudea Deus, et in Isrel magnum nomen eius, in Idumeam extendit calceamentum suum , et ante conspectum gentium reuelauit iustitiam suam .



CAPUT XXXuI. De alba.

Alba lineum uestimentum, longissime distans a tunicis pelliceis, que de mortuis animalibus fiunt, quibus Adam uestitus est post peccatum , nouitatem uite significat, quam Christus et habuit, et docuit, et tribuit in baptismo, de qua dicit Apostolus:  Exuite ueterem hominem cum actibus suis, et induite nouum hominem, qui secundum Deum creatus est . Nam et transfiguratione resplenduit facies eius sicut sol, et uestimenta eius sunt facta alba sicut nix . Semper enim uestimenta Christi munda fuerunt et candida, quia peccatum non fecit, nec inuentus est dolus in lingua eius .



CAPUT XXXuII. De zona siue cingulo.

Zona sacerdotalis illud significat, quod Ioannes apostolus ait: Conuersus uidi similem filio hominis, precinctum ad mamillas zona aurea . Per zonam auream perfecta Christi caritas designatur: quam dicit Apostolus: Supereminentem scientie caritatem  Christi , feruentem in corde, radiantem in opere. Cuius succinctorium illud significat, quod Isaias de Christo loquens predixit: Erit iustitia cingulum lumborum eius, et fides cinctorium renum eius .---Nam iustus Dominus, et iustitias dilexit, equitatem uidit uultus eius . Fidelis Dominus in omnibus uerbis suis, et sanctus in omnibus operibus suis . Due summitates illius, due sunt partes naturales iustitie, quam Christus et fecit, et docuit: Quod tibi non uis fieri, alteri ne feceris ; sed quecunque uultis ut faciant uobis homines, et uos facite illis .



CAPUT XXXuIII. De stola.

 Stola, que super amictum collo sacerdotis incumbit, obedientiam et seruitutem significat, quam Dominus omnium propter salutem seruorum subiuit. Nam cum in forma Dei esset, non rapinam arbitratus est esse se equalem Deo. Exinaniuit enim se ipsum, formam serui accipiens, factus obediens usque ad mortem, mortem autem crucis . Causam quippe mortalitatis nec contraxit origine, nec commisit in opere; quia quod non rapuit, hoc exsoluit . Dedit enim illi calicem Pater, non iudex; amore, non ira; uoluntate, non necessitate; gratia, non uindicta. Hic est ille Iacob qui, parens precepto patris Isaac et consilio matris sue Rebecce, seruiuit Laban, ut Rachel et Liam duceret in coniugium .



CAPUT XXXIX. De tunica.


Tunica poderis, que hyacinthini coloris erat in ueteri sacerdotio, tintinnabulis et malis punicis ab inferiori parte pendentibus, ut pontifex totus uocalis incederet, celestem Christi doctrinam insinuat. Cuius notitiam habuerunt homines, quibus Deus per prophetam ait: In montem excelsum ascende tu, qui euangelizas Sion . Precipue tamen hanc habuit tunicam euangelice textrix doctrine, sapientia Dei iehsu Christus, et dedit illam apostolis suis: Omnia, inquit, quecunque audiui a Patre meo nota feci uobis . Hanc ergo significauit illa tunica Domini, quam milites scindere noluerunt,  eo quod esset inconsutilis, desuper contexta per totum : damnum fore maximum existimantes, si qui doctrinam euangelicam heresibus scindere moliantur.



CAPUT XL. De dalmatica.

Super hanc tunicam pontifex uestit dalmaticam, que sui forma latam et largam misericordiam Christi significat, quam ipse pre ceteris et docuit et impendit. Estote, inquit, mesericordes, sicut et Pater uester misericors est . Beati namque misericordes, quoniam ipsi misericordiam consequentur . Iudicium uero sine misericordia fiet, ei qui non facit misericordiam, quia misericordia superexaltat iudicium . Ergo dimittite, et  dimittetur uobis, sicque, inquit, orabitis: Dimitte nobis debita nostra, sicut et nos dimittimus debitoribus nostris . Hic est ergo Samaritanus ille proximus noster, qui fecit nobiscum misericordiam, superinfundens uulneribus nostris uinum et oleum . Nam per uiscera misericordie sue uisitauit nos Oriens ex alto . Qui non ex operibus iustitie que fecimus nos, sed secundum misericordiam suam saluos nos fecit . Qui pro peccatoribus uenit, ut de peccatis ueniam indulgeret. Misericordiam, inquit, uolo, et non sacrificium .



CAPUT XLI. De chirothecis.

Chirothece sunt hedorum pellicule, quas Iacob  manibus Rebecca circumdedit, ut pilose manus maioris similitudinem exprimerent . Pellis hedi similitudo peccati, quam Rebecca mater, id est Spiritus sancti gratia, manibus ueri Iacob, id est operibus Christi circumdedit: ut similitudinem maioris, id est prioris Ade, Christus exprimeret. Christus enim similitudinem peccati sine peccato suscepit , ut incarnationis mysterium diabolo celaretur. Nam ad similitudinem peccatorum esuriit, sitiuit, doluit et expauit, dormiuit et laborauit. Unde cum ieiunasset quadraginta diebus et quadraginta noctibus, ac postea esuriisset, accedens ad eum diabolus, eum ad similitudinem prioris Ade tentauit . Sed quibus primum  uicerat, eisdem modis uictus est a secundo.



CAPUT XLII. De planeta, ubi etiam agitur de anteriori et posteriori parte planete.

Casula uel planeta magni sacerdotis est uniuersalis Ecclesia; de qua dicit Apostolus: Quotquot in Christo baptizali estis, Christum induistis . Hoc est illud Aaron uestimentum, cuius in oram descendit unguentum: sed a capite descendit in barbam, et a barba descendit in oram . Quoniam de plenitudine spiritus eius non omnes accepimus , primum apostoli, postmodum ceteri. Quod autem casula, cum unica sit et integra, extensione manuum in anteriorem et posteriorem partem quodam modo diuiditur, designat et antiquam  Ecclesiam, que passionem Christi precessit, et nouam, que passionem Christi subsequitur. Nam et qui preibant et qui sequebantur, clamabant, dicentes: Hosanna filio Dauid, benedictus qui uenit in nomine Domini .



CAPUT XLIII. De manipulo.

Quod sacerdos manipulum portat in leua, designat, quod Christus brauium obtinebat in uia. Per manipulum enim premium designatur, iuxta quod legitur: uenientes autem uenient cum exsultatione, portantes manipulos suos . Per leuam uita presens accipitur, secundum quod scriptum est: Leua eius sub capite meo, et dextra illius amplexabitur me . Christus autem simul  fruebatur et merebatur. Fruebatur in patria, merebatur in uia. Nam simul comprehendebat, et stadium percurrebat; quia simul erat et in patria et in uia. Nemo, inquit, ascendit in celum, nisi qui de celo descendit, Filius hominis qui est in celo .



CAPUT XLIu. De mitra.

Mitra pontificis illud significat, quod Propheta loquens de Filio dicit ad Patrem: Gloria et honore coronasti eum, Domine, et constituisti eum super opera manuum tuarum . Hoc est itaque illud nomen, quod est super omne nomen, ut in nomine Iesu omne genu flectatur, celestium, terrestrium, et infernorum . Nam et in aurea  lamina cidaris pontificalis sculptum erat nomen domini tetragrammaton, cuius mysterium superius prelibauimus. Per mitram ergo capitis Christi summam illam honorificentiam intelligimus, que propter diuinitatem debetur humanitati. Nam propter pedem adoratur scabellum: Adorate, inquit, scabellum pedum eius, quoniam sanctum est .



CAPUT XLu. De baculo.

uirga pontificis Christi potestatem significat; de qua dicit Psalmista: uirga recta est uirga regni tui; quia dilexisti iustitiam et odisti iniquitatem, propterea unxit te Deus, Deus tuus . Propter  quod et alibi dicit: Reges eos in uirga ferrea . Duritia ferri rigorem significat equitatis, quia Christus tanquam uas figuli confringet peccatores. uerum potestas Christi non solum uirga, sed et baculus est, quia non solum corripit, sed et sustentat; unde Psalmista: uirga tua et baculus tuus ipsa me con olata sunt .



CAPUT XLuI. De annulo.

Annulus digiti donum Spiritus sancti significat. Digitus enim articulatus atque distinctus, Spiritum sanctum insinuat, secundum illud: Digitus Dei est hic ; et alibi: Si ego in digito Dei eiicio demonia, filii uestri in quo eiiciunt ? Annulus aureus et rotundus perfectionem donorum eius  significat, que sine mensura Christus accepit, quoniam in eo plenitudo diuinitatis habitat corporaliter . Nam qui de celo uenit, super omnes est; cui Deus non dedit spiritum ad mensuram .---Super quem uideris Spiritum, inquit, sanctum descendentem et manentem, hic est qui baptizat in Spiritu sancto . Nam requiescit super eum Spiritus sapientie et intellectus , etc. Ipse uero de plenitudine sua secundum differentes donationes distribuit: alii, secundum Apostolum, dans sermonem scientie, alii gratiam sanitatum, alii operationem uirtutum , etc. Quod et uisibilis pontifex imitatur, et alios in Ecclesia constituens sacerdotes, alios diacones, alios subdiacones, et huiusmodi.



CAPUT XLuII. De quinque psalmis dum preparatur episcopus dicendis.


Celebraturus episcopus missarum solemnia, quosdam psalmos et orationes premittit, secundum exhortationem Psalmiste dicentis: Preoccupemus faciem eius in confessione, et in psalmis iubilemus ei . Dicit autem hos quinque psalmos: Quam dilecta , Benedixisti , Inclina , Credidi , De profundis . Ut quidquid immundum quinque sensuum transgressione commisit, quinque psalmorum oratione detergat. Quedam enim continentur in ipsis que recte conueniunt celebraturis altaris mysterium et  eucaristie sacramentum. In primo: Concupiuit et defecit anima mea in atria Domini. Altaria tua, Domine uirtutum, rex meus et Deus meus. Domine Deus uirtutum, exaudi orationem meam, auribus percipe Deus Iacob. Protector noster aspice Deus, et respice in faciem Christi tui. In secundo: Conuerte nos, Deus salutaris noster, et auerte iram tuam a nobis. Nunquid in eternum irasceris nobis? Ostende nobis, Domine, misericordiam tuam, et salutare tuum da nobis. uerumtamen propter timentes eum salutare ipsius, ut inhabitet gloria in terra nostra. In tertio: Auribus percipe, Domine, orationem meam, et intende uoci deprecationis mee. Omnes gentes quoscunque fecisti uenient et adorabunt coram te, Domine. Confitebor tibi, Domine Deus meus, in toto  corde meo, et glorificabo nomen tuum in eternum. In quarto: Calicem salutaris accipiam, et nomen Domini inuocabo. Dirupisti, Domine, uincula mea, tibi sacrificabo hostiam laudis, et nomen Domini inuocabo. uota mea Domino reddam in conspectu omnis populi eius; in atriis domus Domini, in medio tui Ierusalem. In quinto: Fiant aures tue intendentes in uocem deprecationis mee. Sustinuit anima mea in uerbo eius, sperauit anima mea in Domino. Quia apud Dominum misericordia et copiosa apud eum redemptio. Orationes uero quas addit, manifeste pertinent ad impetrandum cordis et corporis munditiam et munimen.



CAPUT XLuIII. De pontificalibus indumentis, secundum quod membris conueniunt: ubi agitur de caligis et sandaliis.


Inter hec, pedes pontificis, in preparatione Euangelii pacis, caligis et sandaliis calceantur, quorum pulchritudinem admirabatur propheta cum diceret: Quam speciosi sunt pedes euangelizantium pacem, euangelizantium bona . Sandalia uero de subtus integram habent soleam, desuper autem corium fenestratum, quia gressus predicatoris debent subtus esse muniti, ne polluantur terrenis, secundum illud: Excutite puluerem de pedibus uestris ; et sursum aperti, quatenus ad cognoscenda celestia reuelentur, secundum illud propheticum:  Reuela oculos meos, et considerabo mirabilia de lege tua . Quod autem sandalia quibusdam locis aperta, quibusdam clausa sunt, designat, quod euangelica predicatio nec omnibus reuelari, nec omnibus debet abscondi, sicut scriptum est: uobis datum est nosse mysterium regni Dei, ceteris autem in parabolis . Nolite sanctum dare canibus, nec margaritas spargatis ante porcos . Prius autem caligis induitur usque ad genua protensis, ibique constrictis, quia predicator pedibus suis rectos facere gressus, et genua debilia roborare debet; nam qui fecerit et docuerit, hic magnus uocabitur in regno celorum .



CAPUT XLIX. De ablutione manuum.


Deinde corporaliter lauat manus, ut spiritualiter mundet actus, auctoritate Psalmiste dicentis: Lauabo inter innocentes manus meas, et circumdabo altare tuum, Domine . Non enim diuina sacramenta lutum manuum contaminat, sed si quis indigne manducat et bibit, iudicium sibi manducat et bibit . Quia non lotis manibus manducare, non coinquinat hominem. Que autem procedunt de ore, de corde exeunt, ea coinquinant hominem, cogitationes male, homicidia, adulteria, furta, fornicationes, falsa testimonia, blsaphemie. Hec sunt que coinquinant hominem . Unde sollicite satagendum est, ut non tam exteriora manuum,  quam interiora mentium inquinamenta purgentur



CAPUT L. De amictu, ubi agitur de duabus ligulis quibus ante pectus ligatur.

Lotis itaque manibus assumit amictum, qui super humeros circumquaque diffunditur. Per quem operum fortitudo significatur. Humeri quippe fortes sunt ad opera peragenda, secundum illud patriarche Iacob: Supposuit humerum ad portandum, et factus est tributis seruiens . Duo uasculi quibus amictus ante pectus ligatur, signant intentionem et finem, quibus informandum est opus, ne fiat in fermento malitie et nequitie, sed in azymis sinceritatis et ueritatis . Sacerdos enim  non debet otiosus existere, sed bonis operibus insistere et insudare, secundum quod Apostolus ait ad Timotheum: Labora sicut bonus miles Iesu Christi .



CAPUT LI. De alba.

Alba membris corporis conuenienter aptata, nichil superfluum aut dissolutum in uita sacerdotis esse debere, demonstrat. Hec ob speciem candoris designat munditiam, secundum quod legitur: Omni tempore uestimenta tua sint candida . Fit autem de bysso uel de lino. Propter quod scriptum est: Byssum sunt iustificationes sanctorum. Sicut enim byssus, uel linum candorem, quem ex natura non habet, multis tunsionibus attritum, per artem  acquirit, sic et hominis caro munditiam, quam non obtinet per naturam, multis castigationibus macerata, sortitur per gratiam. Unde sacerdos, secundum Apostolum, castigat corpus suum et in seruitutem redigit , ne forte eum aliis predicauerit, ipse reprobus fiat. Hec uestis in ueteri sacerdotio stricta fuisse describitur, propter spiritum seruitutis in timore. In nouo larga est, propter spiritum adoptionis in libertate . Quod autem aufrigium habet, et gemmata est in diuersis locis et uariis operibus ad decorem, illud insinuat, quod Propheta dicit in Psalmo: Astitit regina a dextris tuis in uestitu deaurato, circumdata uarietate .



CAPUT LII. De zona et succinctorio.


Debet igitur alba circa lumbos zona precingi, ut castitatis sacerdotis nullis incentiuorum stimulis dissoluatur, unde: Sint lumbi uestri precincti, et lucerne ardentes in manibus uestris . In lumbis enim luxuria dominatur. Sic Dominus loquens de diabolo manifestat: uirtus eius in lumbis eius, et fortitudo illius in umbilico uentris eius . Debent ergo lumbi precingi per continentiam. Debent et subcingi per abstinentiam; quoniam hoc genus demonii non eiicitur nisi in oratione et ieiunio . Hinc etiam Apostolus ait: State succincti lumbos in ueritate .



CAPUT LIII. Quare Romanus pontifex post albam orale, et post orale crucem assumat.


Romanus autem pontifex post albam et cingulum assumit orale, quod circa caput inuoluit, et replicat super humeros, legalis pontificis ordinem sequens, qui post lineam strictam et zonam induebatur ephod, id est superhumerale, cuius locum modo tenet amictus. Et quia signo crucis auri lamina cessit, pro lamina, quam pontifex ille gerebat in fronte, pontifex iste crucem gerit in pectore. Nam mysterium, quod in quatuor litteris auri lamina continebat, in quatuor partibus forma crucis explicuit, iuxta quod inquit Apostolus: Ut comprehendatis cum omnibus sanctis que sit longitudo et latitudo, et sublimitas et profundum . Ideoque Romanus  pontifex crucem quamdam insertam catenulis a collo suspensam, sibi statuit ante pectus, ut sacramentum, quod ille preferebat in fronte, hic autem recondat in pectore: nam corde creditur ad iustitiam, ore autem in confessio fit ad salutem .



CAPUT LIu. De stola.

Post hec stolam, que alio modo uocatur orariam, super collum sibi sacerdos imponit, ut iugum Domini se suscepisse significet; que a collo per anteriora descendens, dextrum et sinistrum latus adornat, quia per arma iustitie a dextris et a sinistris , id est in prosperis et aduersis, sacerdos debet esse munitus. Stola quippe significat sapientiam uel patientiam, de qua scriptum  habetur: Patientia uobis necessaria est, ut reportetis promissiones . Et iterum: In patientia uestra possidebitis animas uestras . Hinc est ergo, quod stola cum zona nexibus quibusdam colligatur, quia uirtutes uirtutibus sociantur, ne aliquo tentationis moueantur impulsu. Debet autem sacerdos secundum decretum Braccharensis concilii de uno eodemque orario ceruicem pariter et utrumque humerum premens, signum crucis in pectore suo preparare. Si quis autem aliter egerit, excommunicationi debite subiacebit. Nisi forte quis dixerit hoc decretum per contrariam Ecclesie Romane consuetudinem abrogatum.



CAPUT Lu. De tunica.


Deinde pontifex induit tunicam poderem, id est talarem, significantem perseuerantiam; unde Ioseph inter fratres suos talarem tunicam habuisse describitur . Cum uero cetere uirtutes currant in stadio, perseuerantia tamen accipit brauium; quoniam, qui perseuerauerit usque in finem, hic saluus erit . Unde precipitur: Esto fidelis usque ad mortem, et dabo tibi coronam uite . Habebat autem hec uestis in ueteri sacerdotio, pro fimbriis mala punica cum tintinnabulis aureis, quorum supra mysterium exposuimus.



CAPUT LuI. De dalmatica.

Super hanc tunicam episcopus uestit dalmaticam,  sic dictam, eo quod in Dalmatia fuit reperta. Que sui forma figurat largitatem, quia largas habet manicas et protensas [al. largitas habet manus protensas]. Unde secundum Apostolum: Oportet episcopum non esse turpis lucri cupidum, sed hospitalem . Non ergo manum habeat ad dandam collectam, et ad recipiendum porrectam, sed illud efficiat quod propheta suadet: Frange esurienti panem tuum, et egenos uagosque duc in domum tuam. Cum uideris nudum, operi eum, et carnem tuam ne despexeris . Ob hoc forte specialiter utuntur diaconi dalmaticis, quod principaliter electi sunt ab apostolis, ut mensis ex officio ministrarent . Debet autem dalmatica habere duas lineas coccineas, hinc inde, ante et retro, a  summo usque deorsum; ut pontifex habeat feruorem ad Deum et ad proximum, in prosperis et aduersis, iuxta ueteris et Noui Testamenti preceptum, quod est: Diliges Dominum Deum tuum ex toto corde tuo, et proximum tuum sicut te ipsum . Unde Ioannes: Charissimi, non nouum mandatum scribo uobis, sed mandatum uetus, quod habuistis ab initio; atque iterum: Mandatum nouum scribo uobis, etc. . In sinistro quoque latere dalmatica fimbrias habere solet, id est sollicitudines actiue uite signantes, quas episcopus debet habere pro subditis, iuxta quod dicit Apostolus: Preter illa que extrinsecus sunt instantia mea quotidiana, sollicitudo omnium Ecclesiarum .



CAPUT LuII. De chirothecis.


Quia uero plerique bonum opus, quod faciunt, inani fauore corrumpunt, statim episcopus manus operit chirothecis, ut nesciat sinistra sua quid faciat dextra sua . Per chirothecam ergo congrue cautela designatur, que sic facit opus in publico, quod intentionem continet in occulto. Nam etsi Dominus dixerit: Luceat lux uestra coram hominibus, ut uideant opera uestra bona, et glorificent Patrem uestrum qui in celis est , propter quod chirotheca circulum aureum desuper habet; ipse tamen precepit: Attendite ne iustitiam uestram faciatis coram hominibus, ut uideamini ab eis, alioquin  mercedem non habebitis apud Patrem uestrum qui in celis est .



CAPUT LuIII. De casula uel planeta.

Postremo super omnes uestes induit casulam uel planetam, que significat caritatem. Charitas enim operit multitudinem peccatorum , de qua dicit Apostolus: Adhuc excellentiorem uiam uobis demonstro, si linguis hominum loquar et angelorum, caritatem autem non habuero, factus sum uelut es sonans et cymbalum tinniens . Et hec est uestis nuptialis de qua loquitur Dominus in Euangelio: Amice, quomodo huc intrasti, non habens uestem nuptialem?  Quod autem amictus super os planete reuoluitur, innuit, quod omne  opus bonum debet ad caritatem referri. Nam finis precepti caritas est de corde puro, et conscientia bona, et fide non ficta . Quod autem extensione manuum in anteriorem et posteriorem partem diuiditur, significat duo brachia caritatis, ad Deum scilicet et ad proximum. Diliges, inquit, Dominum Deum tuum ex toto corde tuo, et proximum tuum sicut te ipsum . In his duobus mandatis pendet tota lex et prophete . Latitudo planete significat latitudinem caritatis, que usque ad inimicos extenditur; unde: Latum mandatum tuum nimis .



CAPUT LIX. De manipulo.

Ceterum quia mentibus bene compositis et diuino  cultui mancipatis sepe subrepit accidia, que quodam torpore reddit animum dormientem, dicente Psalmista: Dormitauit anima mea pre tedio , in sinistra manu quedam apponitur mappula, que manipulus uel sudarium appellatur, qua sudorem mentis abstergat, et soporem cordis excutiat, ut, depulso tedio uel torpore, bonis operibus diligenter inuigilet. Per manipulum ergo uigilantia designatur, de qua Dominus ait: uigilate, quia nescitis qua hora Dominus uester uenturus sit ; unde sponsa dicit in Canticis: Ego dormio, et cor meum uigilat .



CAPUT LX. De mitra.

Mitra pontificis scientiam utriusque Testamenti  significat; nam duo cornua duo sunt Testamenta, due fimbrie spiritus et littera. Circulus aureus, qui anteriorem et posteriorem partem complectitur, indicat quod omnis scriba doctus in regno celorum de thesauro suo noua profert et uetera . Caueat ergo diligenter episcopus, ne prius uelit esse magister, quam norit esse discipulus, ne si cecus cecum duxerit, ambo in foueam cadant . Scriptum est enim in Propheta: Quia tu scientiam repulisti, ego te repellam, ne sacerdotio fungaris mihi .



CAPUT LXI. De annulo.

Annulus est fidei sacramentum, in quo Christus  sponsam suam sanctam Ecclesiam subarrhauit, ut ipsa de se dicere ualeat: Annulo suo subarrhauit me Dominus meus, id est Christus. Cuius custodes et pedagogi sunt episcopi et prelati, annulum pro signo ferentes in testimonium. De quibus sponsa dicit in Canticis: Inuenerunt me uigiles, qui custodiunt ciuitatem . Hunc annulum dedit pater filio reuertenti, secundum illud: Date annulum in manum eius .



CAPUT LXII. De baculo, et quare summus pontifex pastorali uirga non utitur.

Baculus correptionem [al. correctionem] significat pastoralem, propter quod a consecratore dicitur consecrato:  Accipe baculum pastoralitatis. Et de quo dicit Apostolus: In uirga ueniam ad uos . Quod autem est acutus in fine, rectus in medio, retortus in summo, designat quod pontifex debet per eum pungere pigros, regere debiles, colligere uagos. Quod uno carmine uersificator quidam expressit:

Collige, sustenta, 2 stimula, uaga, morbida, lenta.
Romanus autem pontifex pastorali uirga non utitur, pro eo quod beatus Petrus apostolus baculum suum misit Eucario primo episcopo Treuerorum, quem una cum ualerio et Materno ad predicandum Euangelium genti Teutonice destinauit. Cui successit in episcopatu Maternus, qui per baculum sancti Petri de morte fuerat suscitatus. Quem baculum  usque hodie cum magna ueneratione Treuerensis seruat Ecclesia.



CAPUT LXIII. De pallio, ubi materia et forma secundum mysterium exponuntur.

Pallium, quo maiores utuntur episcopi, significat disciplinam, qua se ipsos et subditos archiepiscopi debent regere. Per hanc acquiritur torques aurea, quam legitime certantes accipiunt, de qua dicit Salomon in Parabolis: Audi, fili mi, disciplinam patris tui, et ne dimittas legem matris tue, ut addatur gratia capiti tuo, et torques collo tuo . Fit enim pallium de candida lana contextum, habens desuper circulum humeros constringentem, et duas lineas ab utraque parte dependentes. Quatuor autem  cruces purpureas, ante et retro, a dextris et a sinistris; sed a sinistris est duplex, et simplex a dextris. Hec omnia moralibus sunt imbuta mysteriis, et diuinis grauida sacramentis. Nam, ut Scriptura testatur: In thesauris supientie significatio discipline . In lana quippe notatur asperitas, in candore benignitas designatur. Nam ecclesiastica disciplina contra rebelles et obstinatos seueritatem exercet, sed erga penitentes et humiles exhibet pietatem. Propter quod de lana non cuiuslibet animalis, sed ouis tantum efficitur, que mansuetum est animal, unde Propheta: Tanquam ouis ad occisionem ductus est, et quasi agnus coram tondente se obmutuit, et non aperuit os suum . Hinc est quod illius semiuiui uulneribus, quem Samaritanus  duxit in stabulum, et uinum adhibetur et oleum, ut per uinum mordeantur uulnera, et per oleum foueantur , quatenus qui sanandis uulneribus preest, in uino morsum seueritatis adhibeat, in oleo mollitiem pietatis. Hoc nimirum et per arcam tabernaculi designatur, in qua cum tabulis uirga continetur et manna . Quoniam in mente rectoris cum Scripture scientia debet esse uirga districtionis, et manna dulcedinis, ut seueritas immoderate non seuiat, et pietas plus quam expedit non indulgeat. Circulus pallii, per quem humeri constringuntur, est timor Domini, per quem opera cercentur ne uel ad illicita defluant, uel ad superflua relaxentur. Quoniam disciplina sinistram cohibet ab illicitis  formidine pene; dexteram uero temperat a superfluis amore iustitie. Beatus ergo uir qui semper est pauidus . Nam, iuxta sententiam Sapientis: Timor Domini peccatum repellit , qui uero sine timore existit, iustificari non poterit. Hinc est ergo quod pallium et ante pectus et super humeros frequenter aptatur. Quatuor cruces purpuree sunt quatuor uirtutes politice: iustitia, fortitudo, prudentia, temperantia: que nisi crucis Christi sanguine purpurentur, frustra sibi uirtutis nomen usurpant, et ad ueram beatitudinis gloriam non perducunt. Unde Dominus inquit apostolis: Nisi abundauerit iustitia uestra plus quam scribarum et Phariseorum, non intrabis in regnum celorum . Hec est purpurea regis tunica tincta  [al. iuncta; al, uincta] canalibus, quam Salomon commemorat in Canticis canticorum . Is ergo qui gloria pallii decoratur, si cupit esse quod dicitur, in anteriori parte debet habere iustitiam, ut reddat unicuique quod suum est. Prudentiam in posteriori, ut caueat quod unicuique nociuum est. Fortitudinem a sinistris, ut eum aduersa non deprimant. Temperantiam a dextris, ut eum prospera non extollant. Due linee, quarum una post dorsum, et altera progreditur ante pectus, actiuam et contemplatiuam uitam significant. Quas ita debet exercere prelatus, ut exemplo Moysi nunc in montem ascendat, et ibi philosophetur cum Domino; nunc ad castra descendat, et ibi necessitatibus immineat populorum, prouisurus attentius ut cum  sepe se dederit aliis, interdum se sibi restituat . Quatenus et cum Martha circa frequens satagat ministerium, et cum Maria uerbum audiat Saluatoris . Utraque tamen grauat inferius, quia corpus quod corrumpitur aggrauat animam, et deprimit terrena inhabitatio sensum multa cogitantem . Quapropter et pallium duplex est in sinistra, sed simplex in dextra. Quia uita presens, que per sinistram accipitur, multis est subiecta molestiis; sed uita futura, que per dexteram designatur, in una semper collecta quiete est. Quod ueritas ipsa designauit, cum intulit: Martha, Martha, sollicita es et turbaris erga plurima. Porro unum est necessarium. Maria optimam partem elegit, que non auferetur ab ea in eternum . Pallium  duplex est in sinistro, quatenus ad tolerandas uite presentis molestias prelatus fortis existat. Simplex in dextra, quatenus ad obtinendam uite future quietem, toto suspiret affectu, iuxta uerbum Psalmiste dicentis: Unam petii a Domino, hanc requiram, ut inhabitem in domo Domini omnibus diebus uite mee . Tres autem acus, que pallio infiguntur, ante pectus, super humerum et post tergum, designant compassionem proximi, administrationem officii, districtionem iudicii. Quarum prima pungit animum per dolorem, secunda per laborem, tertia per terrorem. Prima pungebat Apostolum cum dicebat: Quis infirmatur, et ego non infirmor? quis scandalizatur, et ego non  uror?  Secunda est, preter illa que extrinsecus sunt, instantia mea quotidiana, sollicitudo omnium Ecclesiarum . Tertia: Si iustus uix saluabitur, impius et peccator ubi parebunt?  Super dextrum humerum non infigitur acus, quoniam in eterna quiete nullus est afflictionis aculeus, nullus stimulus punctionis. Absterget enim Deus omnem lacrymam ab oculis sanctorum, et iam non erit amplius neque luctus, neque clamor, sed nec ullus dolor, quoniam priora transierunt . Acus est aurea, sed inferius est acuta, et superius rotunda, lapidem continens pretiosum, quia nimirum bonus pastor propter curam ouium in terris affligitur, sed in celis eternaliter coronabitur, ubi pretiosam illam magaritam habebit,  de qua Dominus ait in Euangelio: Simile est regnum celorum homini negotiatori querenti bonas margaritas. Inuenta autem una pretiosa margarita, abiit et uendidit omnia que habuit, et emit eam . Dicitur autem pallium plenitudo pontificalis officii, quoniam in ipso et cum ipso confertur pontificalis officii plenitudo. Nam antequam metropolitanus pallio decoretur, non debet clericos ordinare, pontifices consecrare, uel ecclesias dedicare, nec archiepiscopus appellari.



CAPUT LXIu. De armatura uirtutum.

Ista sunt arma que pontifex debet induere, contra spirituales nequitias pugnaturus. Nam, ut inquit Apostolus: Arma militie nostre non sunt carnalia,  sed ad destructionem munitionum potentia Deo . De quibus idem Apostolus in alia dicit Epistola: Induite uos armaturam Dei, ut possitis stare aduersus insidias diaboli State ergo succincti lumbos uestros in ueritate, et induti loricam iustitie, et calceati pedes in preparationem Euangelii pacis, in omnibus sumentes scutum fidei, quo possitis omnia tela nequissimi ignea exstinguere, et galeam salutis assumite, et gladium spiritus, quod est uerbum Dei .

Prouideat ergo diligenter episcopus, et attendat sacerdos studiose, ut signum sine significato non ferat, ut uestem sine uirtute non portet, ne forte similis sit sepulcro deforis dealbato, intus autem omni pleno spurcitia . Quisquis autem  sacris indumentis ornatur, et honestis moribus non induitur, quanto uenerabilior apparet hominibus, tanto indignior redditur apud Deum. Pontificalem itaque gloriam iam honor non commendat uestium, sed splendor animarum. Quoniam et illa que quondam carnalibus blandiebantur obtutibus, ea potius que in ipsis erant intelligenda poscebant: ut quidquid illa uelamina in fulgore auri et in nitore gemmarum, et in multimodi operis uarietate signabant, hoc iam in moribus actibusque clarescat. Quod et apud ueteres reuerentiam ipse significationum species obtinent, et apud nos certiora sunt experimenta rerum, quam enigmata figurarum. Tunc enim ualles abundant frumento, cum arietes ouium sunt induti .



CAPUT LXu. De quatuor coloribus principalibus, quibus secundum proprietates dierum uestes sunt distinguende.


Quatuor autem sunt principales colores, quibus secundum proprietates dierum sacras uestes Ecclesia Romana distinguit, albus, rubeus, niger et uiridis. Nam et in legalibus indumentis quatuor, colores fuisse leguntur : byssus et purpura, hyacinthus et coccus. Albis induitur uestimentis in festiuitatibus confessorum et uirginum, rubeis in solemnitatibus apostolorum et martyrum. Hinc sponsa dicit in Canticis: Dilectus meus candidus et rubicundus, electus ex millibus . Candidus in confessoribus et uirginibus,  rubicundus in martyribus et apostolis. Hi et illi sunt flores rosarum et lilia conuallium. Albis indumentis igitur utendum est in festiuitatibus confessorum et uirginum, propter integritatem et innocentiam. Nam candidi facti sunt Nazarei eius, et ambulant semper cum eo in albis. uirgines enim sunt, et sequuntur Agnum quocunque ierit . Propter eam causam utendum est albis in solemnitatibus sequentibus, scilicet in solemnitatibus angelorum, de quorum nitore Dominus ait ad Luciferum: Ubi eras, cum me laudarent astra matutina?  In natiuitate Saluatoris et precursoris, quoniam uterque natus est mundus, id est carens originali peccato. Ascendit enim Dominus super nubem leuem, id est est sumpsit carnem a peccatis  immunem, et intrauit Aegyptum , id est uenit in mundum, iuxta quod angelus ait ad uirginem: Spiritus sanctus superueniet in te, et uirtus Altissimi obumbrabit tibi. Ideoque quod nascetur ex te sanctum, uocabitur Filius Dei . Ioannes autem etsi fuit conceptus in peccato, fuit tamen sanctificatus in utero, secundum illud propheticum: Antequam exires de uulua, sanctificaui te . Nam et angelus ait ad Zacariam: Spiritu sancto replebitur adhuc ex utero matris sue . In Epiphania propter splendorem stelle, que magos adduxit, secundum illud propheticum: Et ambulabunt gentes in lumine tuo, et reges in splendore ortus tui . In Ypopanti, propter puritatem Marie, que iuxta canticum Simeonis  obtulit lumen ad reuelationem gentium, et gloriam plebis sue Isrel . In cena Domini, propter confectionem chrismatis, quod ad mundationem anime consecratur. Nam et euangelica lectio munditiam principaliter in illa solemnitate commendat. Qui lotus est, inquit, non indiget, nisi ut pedes lauet, sed est mundus totus; et iterum: Si non lauero te, non habebis partem mecum . In resurrectione, propter angelum testem, et nuntium resurrectionis, qui apparuit stola candida coopertus ; de quo dicit Mattheus, quod erat aspectus eius sicut fulgur, et uestimentum eius sicut nix . In Ascensione, propter nubem candidam [al. lucidam], in qua Christus ascendit. Nam et duo uiri steterunt iuxta illos in  uestibus albis, qui et dixerunt: uiri Galilei, quid statis aspicientes in celum? etc.  Illud autem non otiose notandum est quod, licet in consecratione pontificis talibus indumentis sit utendum, consecrantibus scilicet et ministris  qualia secundum proprietatem diei conueniunt; in dedicatione tamen Ecclesie semper utendum est albis, quocunque dierum dedicatio celebretur. Quoniam in consecratione pontificis cantatur missa diei, sed in dedicatione basilice dedicationis missa cantatur. Nam et Ecclesia uirgineo nomine nuncupatur, secundum illud Apostoli: Despondi enim uos uni uiro uirginem castam exhibere Christo . De qua Sponsus  dicit in Canticis: Tota pulchra es, amica mea, et macula non est in te. ueni de Libano, sponsa mea, ueni de Libano, ueni .

Rubeis autem utendum est indumentis in solemnitatibus apostolorum et martyrum, propter sanguinem passionis, quem pro Christo fuderunt. Nam ipsi sunt qui uenerunt ex magna tribulatione, et lauerunt stolas suas in sanguine Agni . In festo crucis, de qua Christus pro nobis sanguinem suum fudit; unde Propheta: Quare rubrum est indumentum tuum, sicut calcantium in torculari?  uel in festo crucis melius est albis utendum, quia non passionis, sed inuentionis uel exaltationis est festum. In Pentecoste, propter sancti Spiritus feruorem qui super apostolos in linguis igneis apparuit. Nam apparuerunt illis dispertite  lingue tanquam ignis, seditque supra singulos eorum . Unde propheta: Misit de celo ignem in ossibus meis . Licet autem in apostolorum Petri et Pauli martyrio rubeis sit utendum, in conuersione tamen et cathedra utendum est albis. Sicut licet in natiuitate sancti Ioannis sit albis utendum, in decollatione tamen ipsius utendum est rubeis. Cum autem illius festiuitas celebratur, qui simul est et martyr et uirgo, martyrium prefertur uirginitati, quia signum est perfectissime caritatis, iuxta quod ueritas ait: Maiorem caritatem nemo habet, quam ut animam suam ponat quis pro amicis suis . Quapropter et in commemoratione Omnium Sanctorum quidam rubeis utuntur indumentis; alii uero, ut curia Romana, candidis;  cum non tam in eadem, sed de eadem solemnitate dicat Ecclesia, quod sancti, secundum Apocalypsim Ioannis , stabant in conspectu Agni, amicti stolis albis, et palme in manibus eorum.

 Nigris autem indumentis utendum est in die afflictionis et abstinentie, pro peccatis et pro defunctis. Ab aduentu scilicet usque ad Natalis uigiliam, et a Septuagesima usque ad Sabbatum Pasche. Sponsa quippe dicit in Canticis: Nigra sum, sed formosa, filie Hierusalem, sicut tabernacula Cedar, sicut pellis Salomonis. Nolite me considerare, quod fusca sim, quia decolorauit me sol . In Innocentum autem die, quidam nigris, alii uero rubeis indumentis utendum esse contendunt. Illi propter tristitiam, quia uox in Rama audita est, ploratus et ululatus multus, Rachel plorans filios suos, et noluit consolari, quia non sunt . Nam propter eamdem causam cantica letitie subticentur, et non in aurifrigio mitra defertur. Isti propter martyrium quod principaliter commemorans inquit Ecclesia:  Sub throno Dei sancti clamabant: uindica sanguinem nostrum qui effusus est, Deus noster . Propter tristitiam ergo quam et silentium innuit letitie canticorum, mitra que fertur non est aurifrigio insignita, sed propter martyrium rubeis est indumentis utendum. Hodie utimur uiolaceis, sicut in Letare Hierusalem, propter letitiam, quam aurea rosa significat, Romanus Pontifex portat mitram aurifrigio insignitam, sed propter abstinentiam nigris, imo uiolaceis utitur indumentis.

Restat ergo, quod in diebus ferialibus et communibus, uiridibus sit indumentis utendum, quia uiridis color medius est inter albedinem et nigredinem et ruborem. Hic color exprimitur, ubi dicitur:  Cypri cum nardo, nardus et crocus .

Ad hos quatuor ceteri referuntur. Ad rubeum colorem coccineus, ad nigrum uiolaceus, ad uiridem croceus. Quamuis nonnulli rosas ad martyres, crocum ad confessores, lilium ad uirgines referant.



LIBER SECUNDUS.



CAPUT PRIMUM. De accessu pontificis ad altare.


His indumentis ornatus episcopus ad altare procedit,  duobus eum ducentibus hinc inde, sacerdote uidelicet et leuita, subdiacono precedente, qui clausum portat codicem Euangelii, donec episcopus ad altare perueniat, ibique codicem osculatur apertum. Hec omnia diuinis plena sunt sacramentis. Episcopus enim illum in se representat pontificem, de quo dicit Apostolus: Christus assistens pontifex futurorum bonorum, per amplius et perfectius tabernaculum, non manufactum , id est non huius creationis, etc.



CAPUT II. De presbytero et diacono qui deducunt pontificem hinc inde.

Sacerdos et leuita significant legem et prophetiam, secundum illud quod Dominus ipse proposuit  in parabola sauciati, quia sacerdos quidam descendit eadem uia, et uiso illo preteriuit similiter et leuita . Moyses et Elias in figura legis et prophetie  apparuerunt in monte cum Christo loquentes . Sacerdos ergo et leuita deducunt episcopum, quia lex et prophetia Christum annuntiauerunt et promiserunt. Moyses enim inquit in lege: Prophetam suscitabit uobis Deus de fratribus uestris, ipsum tanquam me audietis . Et Isaias: Ecce ueniet propheta magnus, et ipse renouabit Hierusalem .



CAPUT III. De subdiacono qui precedit, clausum portans codicem Euangelii.

Subdiaconus qui precedit, Ioannem Baptistam significat, qui precessit Christum in spiritu et uirtute Elie, parare Domino plebem perfectam . Hic ante pontificem portat codicem Euangelii,  quia Ioannes ante Christum predicationem Euangelii inchoauit: Penitentiam, inquit, agite, appropinquabit enim regnum celorum . Quod autem liber clausus tenetur, donec pontifex ad altare perueniat, et tunc aperitur, hoc insinuat quod in Apocalypsi describitur: Quoniam nemo inuentus est dignus aperire librum, qui scriptus erat intus et foris, signatus sigillis septem, nisi leo de tribu Iuda, radix Dauid: qui librum aperuit et septem eius sigilla soluit . Per altare signatur Ecclesia, iuxta quod Dominus dixit in Exodo: Si altare lapideum feceris mihi, non edificabis illud de sectis lapidibus . Quod sectionem lapidum prohibet in altari, diuisionem fidelium reprobat, ne Ecclesia diuidatur per errores et schismata.



CAPUT Iu. De pontifice qui peruenit ad altare.


Tunc ergo liber aperitur, cum episcopus peruenit ad altare. Quoniam ubi Christus primitiuam apostolorum congregauit Ecclesiam, docens et predicans, Scripture mysteria reuelauit: uobis, inquit, datum est nosse mysterium regni Dei, ceteris autem in parabolis . Unde post resurrectionem aperuit illis sensum ut intelligerent Scripturas . Rectius ergo facit episcopus, cum ipsemet aperit librum euangelii, quamuis et per ministros suos Christus patefecerit mysteria Scripturarum. Quod episcopus codicem euangelii osculatur, insinuat quod Christus pacem in Euangelio predicauit. Pacem meam, inquit, do uobis, pacem relinquo uobis, non  quomodo mundus dat, ego do uobis .



CAPUT u. De processione Romani pontificis a secretario ad altare.

Cum autem stationalis solemnitas celebratur, Romanus pontifex cum sex prefatis ordinibus a secretario processionaliter ad altare progreditur, designans quod Christus exiuit a Patre, et uenit in mundum . Hic enim processionis ordo generationis Christi seriem representat, quam Mattheus euangelista describit , in qua sex inueniuntur ordines personarum, a quibus Christus secundum carnem traxit originem, et in mundum processit: patriarche uidelicet et prophete, reges  et principes, pastores et duces. Abraham patriarcha, Dauid propheta, Salomon rex, Salomon princeps, Iudas pastor, Zorobabel dux.



CAPUT uI. De duobus diaconis qui ducunt pontificem.

Duo diaconi qui ducunt pontificem, designant Abraham et Dauid, quibus facta est incarnationis Christi repromissio. Nam illi promissum est: In semine tuo benedicentur omnes gentes ; isti pollicitum, De fructu uentris tui ponam super sedem tuam . Propter quod euangelista signanter hos duos in generatione Christi premisit: Liber, inquit, generationis Iesu Christi, filii Dauid, filii Abraham . Isti sunt due columne, quas uerus pacificus in uestibulo templi posuit  ante ostium , quas ambit funiculus duodecim cubitorum, id est quos fides duodecim apostolorum complectitur, de quorum medio Christus ostium aperitur credentibus .



CAPUT uII. De mappula, que portatur super pontificem quatuor baculis colligata.

Quatuor autem ministri super pontificem ferunt mappulam quatuor baculis colligatam, propter quod ipsi ministri mappularii nuncupantur. Mappula que diuersis imaginibus est figurata, sacram Scripturam signat, que multis mysteriis est insignita. Hec quatuor baculis super pontificem portatur extensa, quia sacra Scriptura quatuor modis super Christum fertur exposita, secundum historiam, secundum  allegoriam, secundum tropologiam et anagogen. Hic est fluuius paradisi, qui quatuor in capita diuisus progreditur . Hec est mensa propositionis, que quatuor pedibus eleuata subsistit . Hec autem super pontificem extensa portatur, ut is uenisse monstretur, quem lex scripserat et prophete. Nam ipsemet incipiens Christus a Moyse et prophetis, interpretabatur in omnibus Scripturis, que de ipso erant . Propter quod alibi dicit: Si crederetis Moysi, crederetis et mihi, ille enim de me scripsit .



CAPUT uIII. De cereis et incenso.

Et ideo preferuntur duo lumina cum incenso, quia lex et prophete cum psalmis Christi prenuntiauerunt  aduentum, Christo attestante, qui ait: Necesse est impleri omnia que scripta sunt in lege Moysi et prophetis et psalmis de me . In maioribus autem solemnitatibus septem candelabra coram pontifice deferuntur, per quod illud ostenditur, quod Ioannes in Apocalypsi describit: Conuersus, inquit, uidi septem candelabra aurea, et in medio candelabrorum aureorum similem filio hominis uestitum podere , ut ille per hoc aduenire monstretur, super quem requieuit Spiritus gratie septiformis, secundum uaticinium Isaie: Egredietur, inquit, uirga de radice Iesse, et flos de radice eius ascendet, et requiescet super eum Spiritus Domini, Spiritus sapientie et intellectus, Spiritus  concilii et fortitudinis, Spiritus scientie et pietatis, et replebit eum Spiritus timoris Domini .



CAPUT IX. De igne quem manipulo stuppe pontifex apponit in choro.

In quibusdam basilicis circa medium chori manipulus stuppe super columnam appenditur, cui pontifex ignem apponit, ut in conspectu populi subito comburatur. Per hoc secundum aduentum commemorans, in quo Christus iudicabit uiuos et mortuos et seculum per ignem. Nam ignis in conspectu eius exardescet, et in circuitu eius tempestas ualida . Ne quis ergo male securus existat, qui per primum blanditur, per secundum exterret. Quia qui iudicandus uenit in primo, iudicaturus  ueniet in secundo. uel potius, quia secundum apostolum Iacobum uita nostra uapor est ad modicum parens , pontifex ignem apponit in stuppam, ne forte, qui gloriosus incedit, in temporali gloria delectetur. Nam omnis caro fenum, et omnis gloria eius quasi flos feni .



CAPUT X. De primicerio, qui pontificis dextrum humerum osculatur.

Cum autem pontifex appropinquat altari, primicerius schole cantorum accedens, dextrum ipsius humerum coram astantibus osculatur. Quia cum Christus nasceretur in mundo, angelus ille cum quo facta est celestis militie multitudo laudantium Deum, natiuitatem eius pastoribus patefecit . De quo dicit propheta: Puer natus est nobis, et Filius datus est nobis, et factus est principatus super humerum eius .



CAPUT XI. De tribus sacerdotibus, qui coram altari reuerenter inclinant, os et pectus pontificis osculantes.

Tres sacerdotes qui pontifici uenienti coram altari reuerenter occurrunt, et inclinantes os eius osculantur et pectus, tres illos Magos signant, qui uenerunt Hierosolymam, dicentes: Ubi est qui natus est rex Iudeorum? Et procidentes adorauerunt inuentum, et apertis thesauris suis, obtulerunt ei munera, aurum, thus et myrrham . Per geminum osculum, geminam in Christo naturam confitentur, diuinam scilicet et humanam: diuinam  quasi latentem in pectore, quas quoque per oblata munera Magi mystice figurarunt. Osculum enim est signum reuerentie; iuxta quod Esther summitatem uirge regis legitur osculata .



CAPUT XII. De processionis dispositione.

Disponitur autem ista processio uelut castrorum acies ordinata . Nam et maiores et fortiores quasi custodes exercitus preueniunt et sequuntur; minores quasi debiliores colliguntur in medio. Precedunt enim episcopi et presbyteri, subsequuntur pontifex et diaconi, colliguntur in medio subdiaconi et acolyti. Cantores autem quasi tubicines precedunt exercitum, ut eum ad prelium contra  demones excitent et inuitent; de quo prelio inquit Apostolus: Non est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, contra spiritualia nequitie in celestibus . Unde Psalmista: Buccinate in neomenia tuba, in die insigni solemnitatis uestre . Crux ergo quasi regale uexillum premittitur et prefertur, ut fugiant qui oderunt eum a facie eius . Nobis ergo absit gloriari, nisi in cruce Domini nostri Iesu Christi, per quem mundus nobis crucifixus est, et nos mundo crucifigi debemus! 



CAPUT XIII. De confessione et pectoris tonsione: in qua tria notantur, ictus, tactus et sonus.


Quia iustus uero in principio sermonis accusator est sui , pontifex ad altare perueniens, et ad seipsum reuertens, antequam ordiatur sacrum officium, de peccatis suis cum astantibus confitetur, psalmum illum premittens, qui manifeste per totum sibi ad hoc dignoscitur pertinere et conuenire: Iudica me, Deus, etc., ut discretus a gente non sancta et ab homine liberatus iniquo , ad altare Dei dignus intreat. Illud autem in hac confessione notandum est, quia non  in specie, sed in genere confitenda sunt peccata, quoniam ista confessio non est occulta,  sed manifesta. Percutimus autem pectus, cum confitemur peccata, quatenus exemplo publicani, qui percutiebat pectus suum, dicens: Domine, propitius esto mihi peccatori , iustificati descendamus in domum. In percussione tria sunt, ictus, sonus et tactus, per que signantur illa tria, que sunt in uera penitentia necessaria, uidelicet cordis contritio, oris confessio, et operis satisfactio. Nam sicut tribus modis peccamus scilicet, corde cogitando, ore loquendo, et opere perpetrando, ita tribus modis penitere debemus, scilicet corde per dolorem, ore per pudorem, et opere per laborem.



CAPUT XIu. De incenso, quod sacerdos representat in capsula, et episcopus apponit thuribulo.

 Ingressurus ergo pontifex ad altare, incensum apponit thuribulo, per hoc illud insinuans, quod angelus uenit et stetit ante altare habens thuribulum aureum in manu sua, quod impleuit de igne altaris: et data sunt ei incensa multa; ut daret de orationibus sanctorum . Angelus enim Christus, thuribulum aureum corpus immaculatum, altare Ecclesia, ignis caritas, incensum oratio, secundum illud propheticum: Dirigatur oratio mea sicut incensum in conspectu tuo . uenit ergo angelus, id est Christus; stetit ante altare, id est in conspectu Ecclesie, habens thuribulum aureum, id est corpus immaculatum, plenum igne, id est caritate: et data sunt ei incensa multa a fidelibus, id  est orationes, ut daret, id est presentaret eas Patri, de orationibus sanctorum. Non dicit, orationes tantum, quia Christus non omnes orationes exaudit, sed de omnibus illis que pertinent ad salutem. Unde cum Paulus ter rogasset Dominum, ut ab eo stimulum carnis auferret, respondit ei Dominus: Sufficit tibi gratia mea ; nam uirtus in infirmitate perficitur. Episcopus ergo thus apponit thuribulo, quia Christus orationes inspirat animo, ut per ipsum offeratur incensum dignum in odorem suauitatis. Ipse nos preuenit in benedictione dulcedinis, ut eius donum sit nostrum meritum, quia non accipit nisi quod tribuit. Sine me, inquit, nichil potestis facere; quia palmes non potest ferre fructum a semetipso, nisi manserit in uite  . Sacerdos autem incensum representat episcopo, quia lex illud pretiosum thymiama confecit, quod in odorem suauitatis offertur Altissimo, de quo Dominus subdit in Exodo: Talem compositionem non facietis in usus uestros, quia sanctum est Domino. Homo quicunque similem fecerit, ut odore illius perfruatur, peribit de populis suis . Fuerunt qui dicerent, quod si thuribulum descendat ab altari, tunc aliud ibi thus sine benedictione ponendum est, et hominibus offerendum, tanquam illud spectet ad latriam, istud ad duliam. Melius tamen secundum spiritum, quam secundum litteram intelligitur. Nam littera occidit, spiritus autem uiuificat .



CAPUT Xu. De triplici osculo, uidelicet oris, altaris et pectoris.


Tunc accedens episcopus ad altare, osculatur sacrum altare, significans, quod Christus adueniens, sanctam sibi copulauit Ecclesiam, secundum illud epithalamium: Osculetur me osculo oris sui . In osculo siquidem os ori coniungitur; et in Christo non solum humanitas est unita diuinitati, uerum etiam sponsa sponso est copulata, secundum illud propheticum: Quasi sponsum decorauit me corona, et quasi sponsam ornauit me monilibus . Unde Ioannes: Qui habet sponsam sponsus est . Nam in sole posuit tabernaculum suum, et ipse tanquam sponsus procedens de thalamo suo . Deinde conuersus episcopus osculatur diacones, ut ostendat pacem illam in aduentu Christi  uenisse, quam prophete promiserant; unde Dauid: Orietur in diebus eius iustitia et abundantia pacis, donec auferatur luna . Alius iterum propheta? Pax erit in terra nostra cum uenerit . Et ideo Christo nascente, uox intonuit angelorum: Et in terra pax hominibus bone uoluntatis . Osculum enim quandoque pacem signat, iuxta quod dicit Apostolus: Salutate uos inuicem in osculo sancto . Deus autem pacis sit cum omnibus uobis. Amen . Diaconus autem statim inclinans osculatur pectus episcopi, designans quod inspiratione diuina prophete predixerunt pacem futuram. Nam et Ioannes supra pectus Christi recumbens , Euangelii fluenta,  de ipso sacro Dominici pectoris fonte potauit.



CAPUT XuI. De thurificatione, qua pontifex incensat altare, et sacerdos episcopum.

Episcopus ergo thuribulum accipiens a diacono, sacrum incensat altare; quia Christus corpus assumens, de genere prophetarum, factus ex semine Dauid secundum carnem, suis orationibus fouet Ecclesiam, secundum quod orat in Euangelio: Pater sancte, ego pro eis rogo, et non tantum pro eis, sed pro illis qui credituri sunt per uerbum eorum . Quod autem diaconus thuribulum recipit, ut incenset episcopo, moraliter instruit, quod si digne uolumus incensum orationis offerre, thuribulum incarnationis debemus tenere. Nam sine fide  mediatoris homines Deo placere non possunt , sed iuxta uerbum promissionis ipsius: Si quid petierint credentes in oratione, accipient . Per thuribulum enim uerbum accipitur incarnatum.



CAPUT XuII. De forma thuribuli, et de duplici causa thurificandi, spirituali et litterali.

Nam sicut in thuribulo pars superior et inferior tribus catenulis uniuntur, ita tres in Christo sunt uniones, quibus diuinitas et humanitas coniunguntur; unio carnis ad animam, unio diuinitatis ad carnem, et unio diuinitatis ad animam. Quidam autem quartam unionem assignant, uidelicet deitatis ad compositum ex anima simul et carne; nam et  quedam thuribula quatuor habent catenulas. De hoc thuribulo Moyses specialiter inquit ad Aaron. Tolle thuribulum, et hausto igne de altari, mitte incensum desuper . Preter mysticam rationem, ob hoc etiam incensatur altare, quatenus ab eo omnis demonis nequitia propellatur. Fumus enim incensi ualere creditur ad demones effugandos. Unde cum Tobias interrogasset angelum, quod remedium haberent ea que de pisce iusserat reseruari, respondit: Cordis eius particulam si super carbones ponas, fumus eius omne genus demoniorum extricat .



CAPUT XuIII. De antiphona, que dicitur ad introitum, et cur ipsa repetitur, interposita gloria Trinitatis, et quis eam cantari constituit.


Interea chorus concinit antiphonam ad introitum, quam repetit interposita gloria Trinitatis. Porro, sicut introitus sacerdotis aduentum Christi signat, sic et antiphona que dicitur ad introitum, desiderium aduentus eius signat. De quo Dominus inquit apostolis: Multi reges et prophete uoluerunt uidere que uos uidetis, et non uiderunt, et audire que auditis, et non audierunt . Chorus autem dilatat animam suam, et in iubilo cantat introitum; quoniam prophete, patriarche, reges et sacerdotes, omnesque fideles aduentum Christi cum magno desiderio exspectabant, clamantes et implorantes: Emitte Agnum, Domine, dominatorem terre,  de petra deserti ad montem filie Sion . ueni, Domine, et noli tardare, relaxa facinora plebis tue Isrel. Hinc ergo Simeon ille iustus et senex benedixit et dixit: Nunc dimittis seruum tuum, Domine, secundum uerbum tuum in pace; quia uiderunt oculi mei salutare tuum . Ex eorum ergo persona cantatur introitus, per quos Christus intrauit in mundum, iuxta quod Apostolus ait: Et cum introducit primogenitum in orbem terre, dicit: Et adorent eum omnes angeli Dei . Antiphone repetitio, multiplicationem clamoris insinuat. Unde propheta: Manda, remanda, exspecta, reexspecta, modicum ibi, modicum ibi . Si moram fecerit, exspecta eum, quia ueniens ueniet, et non tardabit . Interpositio glorie designat  captationem beneuolentie. Ut enim quod exspectabant, facilius obtinerent, ad totam Trinitatem glorificando clamabant: Ostende nobis, Domine, misericordiam tuam, et salutare tuum da nobis . Qui sedes super cherubin, appare coram Ephraim, Beniamin et Manasse . Quorum tandem clamorem Spiritus sanctus exaudiuit, unguens eum oleo letitie, pre consortibus suis, et ad euangelizandum pauperibus destinauit, secundum quod ipse Filius per prophetam testatur: Spiritus Domini super me, propter quod unxit me, ad euangelizandum pauperibus misit me . Hoc ergo desiderium antiquorum introitus representat, non secundum intellectum littere, sed iubilo cantilene. Celestinus papa constituit, ut  psalmi Dauid CL ante sacrificium canerentur antiphonatim ex omnibus, quod antea non fiebat, sed epistola tantum et euangelium legebantur. Excepti sunt ergo de psalmis introitus, gradualia quoque ac offertoria, necnon communiones, que cum modulatione ceperunt ad missam in Ecclesia Romana cantari. Antiphona Grece, dicitur uox reciproca, quia duo chori reciprocando uicissim melodiarum cantus alternant.



CAPUT XIX. De Kyrie eleison, et quare nouies decantatur, et quare sex uicibus dicitur Kyrie eleison, et tribus Christe eleison.

Cum ergo iam tempus plenitudinis, et benignitatis aduenerit, sicut predictum fuerat a Psalmista:  Tu exsurgens misereberis Sion, quia uenit tempus miserendi eius , congrue chorus tunc concinendo subiungit: Kyrie eleison, quod interpretatur, Domine, miserere; Unde propheta: Domine, miserere nostri: te enim exspectauimus . Dicit autem hic nouies, contra nouem genera peccatorum. Est enim peccatum originale, mortale et ueniale: hoc est, serpens, mulier et uir. Serpens enim, id est concupiscentia suggerit originaliter; mulier, id est delectatio comedit uenialiter; uir, id est ratio consentit mortaliter. Item est peccatum cogitationis, locutionis, et perpetrationis. Cogitationis in corde, locutionis in ore, perpetrationis in opere; hoc est mors in domo, mors in porta, mors  in monumento. Rursus, est peccatum fragilitatis, simplicitatis, et malignitatis. Fragilitatis per impotentiam, simplicitatis per ignorantiam, malignitatis per inuidentiam. Hoc est, peccatum in Patrem, peccatum in Filium, peccatum in Spiritum sanctum. Et ideo chorus dicit ter ad Patrem Kyrie eleison, ter ad Filium Christe eleison, ter ad Spiritum sanctum Kyrie eleison. Sed ad Patrem et Spiritum sanctum sub eodem tantum uocabulo, quia Pater et Spiritus sanctus sunt eiusdem nature tantum, ad Filium uero sub alio, quia Filius etsi sit eiusdem nature cum illis, est tamen etiam alterius, ut gemine gigas substantie. uel ideo dicitur nouies, ut ordo decimus  ex hominibus reparatus, nouem associetur ordinibus angelorum.

Beatus Gregorius  Kyrie eleison ad missam cantari precepit a clero, quod apud Grecos ab omni populo cantabatur



CAPUT XX. De Gloria in excelsis, et de triplici pace et quis hymnum angelicum cantari ad missam constituit.

Mox sequitur hymnus angelicus, temporali Christi natiuitati perhibens testimonium, quem ille primus inchoando pronuntiat, qui Angelum magni consilii representat. Chorus autem concinendo prosequitur, quia subito facta est cum angelo multitudo militie celestis laudantium et dicentium: Gloria  in altissimis Deo, et in terra pax hominibus bone uoluntatis . Hymnus iste non tantum est angelorum, sed hominum congratulantium, quod mulier illa, que perdiderat drachmam decimam, iam lucernam accenderat, ut drachmam perditam inueniret. Et pastor dimissis nonaginta nouem ouibus in deserto, iam uenerat ut quereret centesimam ouem quam amiserat .

Ante natiuitatem enim Christi, tres erant inimicitiarum parietes: primus inter Deum et hominem, secundus inter angelum et hominem, tertius inter hominem et hominem. Homo namque per inobedientiam Creatorem offenderat, per suum casum restaurationem angelicam impedierat, per uarios ritus se ab homine separauerat. Iudeus namque  ceremonias excolebat, gentilis idololatriam exercebat, utrisque ritus alterius displicebat. Sed ueniens pax uera, fecit utraque unum, destruxit inimicitiarum macerias, et concurrentes parietes in se angulari lapide copulauit , ut de cetero unum esset ouile et unus pastor . Abstulit ergo peccatum, et reconciliauit hominem Deo. Reparauit casum, et reconciliauit hominem Deo et angelo. Destruxit ritus, et reconciliauit hominem homini. Restaurauit ergo, secundum Apostolum, que in celis et que in terris sunt . Et ob hec celestis militie multitudo psallebat: Gloria in excelsis, id est in angelis, Deo; et in terra pax Iudeis hominibus et gentilibus bone uoluntatis .  Hinc est etiam quod angelus loquitur, et congaudet pastoribus, quia pax est inter homines et angelos reformata. Nascitur Deus homo, quia pax est inter Deum et hominem restaurata. Nascitur in presepi bouis et asini, quia pax est inter homines et homines reparata. Per bouem enim Iudaicus, per asinum gentilis populus figuratur, secundum illud: Cognouit bos possessorem suum, et asinus presepe domini sui .

Symmachus papa constituit tam die Dominico, quam natalitiis martyrum Gloria in excelsis ad missam cantari, quem hymnum Telesphorus nonus a beato Petro ad missam nocturnam Natalis Domini   cantari preceperat. Et in eo, ea que sequuntur ad uerba angelorum adiecit; quanquam a pluribus asseratur, quod ea beatus Hilarius Pictauiensis adiecerit.



CAPUT XXI. De candelabro et cruce, que super medio collocantur altaris.

Ad significandum itaque gaudium duorum populorum, de natiuitate Christi letantium, in cornibus altaris duo sunt constituta candelabra, que mediante cruce, faculas ferunt accensas. Angelus enim pastoribus inquit: Annuntio uobis gaudium magnum, quod erit omni populo; quia natus est uobis Saluator, etc.  Hic est uerus Isaac, qui risus interpretatur . Lumen autem candelabri,  fides est populi. Nam ad Iudaicum populum inquit propheta: Surge, illuminare Ierusalem, quia uenit lumen tuum, et gloria Domini super te orta est . Ad populum uero gentilem dicit Apostolus: Eratis aliquando tenebre, nunc autem lux in Domino . Nam et in ortu Christi noua stella magis apparuit, secundum uaticinium Balaam: Orietur, inquit, stella ex Iacob, et consurget uirga ex Isrel . Inter duo candelabra in altari crux collocatur media, quoniam inter duos populos Christus in Ecclesia mediator existit, lapis angularis , qui fecit utraque unum : ad quem pastores a Iudea, et magi ab Oriente uenerunt.



CAPUT XXII. De mutatione sacerdotis ab una parte ad aliam.


Pontifex oraturus ad sedem ascendit, et stans collectam pronuntiat, quam libro legit aperto. Quia secundum euangelica testimonia uenit iehsu in Nazareth, ubi erat nutritus, et intrauit secundum consuetudinem diei Sabbati in synagogam, et surrexit legere. Et traditus est ei liber Isaie prophete. Quem ut reuoluit, inuenit locum, ubi erat scriptum: »Spiritus Domini super me, propter quod unxit me, euangelizare pauperibus misit me .« Et cum plicuisset librum, reddidit ministro, et sedit. Porro secundum consuetudinem aliorum episcoporum, cum episcopus orat, ad dextram consistit altaris. In hoc illud signans, quod fuerat prophetatum: Deus ab austro ueniet . Et quoniam  ea que sunt leta, signantur per dextram; ea que sunt tristia, per sinistram, idcirco pontifex ad dextram partem altaris primum accedit, ut gaudium Dominice natiuitatis ostendat. Deinde post euangelium ad sinistram conuertitur, ut tristitiam passionis insinuet. Sed iterum redit ad dextram, ut gaudium resurrectionis annuntiet. Hoc ipsum Ezechiel in descriptione quatuor animalium figurauit. Facies, inquit, hominis et facies leonis a dextris ipsorum quatuor . Per hominem quippe natiuitas, per leonem resurrectio, per bouem immolatio designatur. Et ideo facies hominis et facies leonis erant a dextris, facies autem uituli erat a sinistris, quia natiuitas et resurrectio gaudium attulerunt: passio uero tristitiam inspirauit, propter  quod ipse dicebat: Tristis est anima mea usque ad mortem . Debet ergo sacerdos uersus orientem orare, quia uisitauit nos Oriens ex alto . De quo legitur: Ecce uir Oriens nomen eius , cuius argumentum in libro Sapientie reperitur: Oportet, inquit, ad lucis ortum adorare . Non quod diuina maiestas localiter in oriente consistat, que tamen essentialiter est ubique: (Celum, inquit, et terram ego impleo ; sed quia timentibus Deum orietur sol iustitie , qui illuminat omnem hominem uenientem in hunc mundum : nam et templum Salomonis  et tabernaculum Moysi legitur  ad orientem ostium habuisse. Quia autem sub ueteri Testamento ingressus  templi erat ab oriente in occidentem, ad significandum, quia omnes ante Christi passionem tendebant ad occasum, id est ad infernum post mortem; nunc uero fit ingressus in templum ab occidente in orientem, ad figurandum ortum nostrum et ascensum ad gloriam. In illis autem ecclesiis, que habent ostium ab occidente, sacerdos coram altari consistens ut adoret ad orientem, semper in salutatione se conuertit ad populum, excepto prefationis et fractionis articulo, cum orationi totus intentus, et cor habet sursum ad Dominum, et Eucaristie peragit sacramentum.



CAPUT XXIII. De depositione mitre pontificis.

Oraturus episcopus mitram deponit, quia uir, secundum  Apostolum , reuelato capite debet orare, quatenus inter ipsum et Deum nullum malitie sit uelamen, ut reuelata facie, Domini gloriam contempletur.



CAPUT XXIu. De salutatione pontificis et sacerdotis ad populum.

Pontifex ergo salutationem premittit ad populum, dicens: Pax uobis; illius utens eulogio, cuius fungitur pontificio. Minor autem sacerdos cum salutat populum, ait: Dominus uobiscum. Quod utique uerbum Booz legitur  dixisse messoribus; quod intelligitur Booz quoque figuram Saluatoris expressisse. Quia Ruth Moabitidem duxit uxorem. Chorus autem utrique respondet: Et cum spiritu tuo. Quod sumptum ex Epistola Pauli ad Timotheum:  Dominus, inquit, iehsu Christus cum spiritu tuo . Ut autem episcopus ostendat Christi uicarium, prima uice dicit: Pax uobis. Quoniam hec fuit prima uox Christi ad discipulos, cum eis post resurrectionem apparuit. Ad instar uero sacerdotum ceterorum dicit postea: Dominus uobiscum; ut se unum ex ipsis ostendat. Ceterum, septem uicibus populus salutatur in missa, quatenus exclusis septem uitiis capitalibus, suscipiat gratiam septiformem.



CAPUT XXu. Ut sacerdos non minus quam duobus presentibus debeat celebrare.

Statutum est autem in sacris canonibus, ut nullus presbyterorum missarum solemnia celebrare  presumat, nisi duobus presentibus, sibique respondentibus, ipse tertius habeatur. Quia cum pluraliter ab eo dicitur: Dominus uobiscum, et illud in secretis: Orate pro me, apertissime conuenit, ut illius salutationi respondeatur a pluribus. uerum aliud est necessitatis articulus, et aliud religionis contemptus. Pie quoque credendum est, et sacris auctoribus comprobatur, quod angeli Dei comites assistant orantibus, secundum illud propheticum: In conspectu angelorum psallam tibi . Et angelus ad Tobiam: Quando orabas cum lacrymis, ego obtuli orationem tuam Domino . Sed et in canone continetur: Supplices te rogamus, omnipotens Deus, iube hec perferri per manus angeli tui sancti in sublime altare tuum, etc. Sane quilibet  homo habet angelum suum ad custodiam. Unde legitur in Actibus apostolorum, quod cum puella, que cucurrit ad ostium, Petri nuntiaret aduentum, dicebant: Angelus eius est . Et Dominus loquens in Euangelio de paruulis, ait: Angeli eorum semper uident faciem Patris . Illos igitur habemus in ratione participes, quos habebimus in glorificatione consortes.



CAPUT XXuI. De oratione et conclusione.

Salutatione premissa, per quam auditores reddantur attenti, subdit orationes que designantur in Apocalypsi  per fumum aromatum, qui ascendit in conspectu Domini de manu angeli. Christus enim uerus homo passioni propter nos destinatus   semper unitum sibi uerbum pro nobis orabat. Qui, secundum Apostolum, in diebus carnis sue preces supplicationesque ad Deum, qui saluum illum facere posset a morte, cum clamore ualido et lacrymis offerens, exauditus est in omnibus pro sua reuerentia . Quod autem in fine orationis subiungitur: Per Dominum nostrum Iesum Christum, illud signat, quod ipse dicit in Euangelio: Quidquid petieritis Patrem in nomine meo, fiet uobis . Non enim per aliam uiam ad nos eterna Dei beneficia possunt deuenire, quam per eum qui est mediator Dei et hominum, homo Christus  iehsu . Sicut per mediantem crystallum mutuamus ignem, in escam suppositam a solo longinquo. Sumptum est autem de Epistola ad Romanos: Gloriamur, inquit, in Deo per Dominum nostrum Iesum Christum . Illud autem quod sequitur, qui tecum uiuit et regnat in unitate Spiritus sancti Deus, ita potest simpliciter, sed non imprudenter intelligi: Qui cum Patre uiuit et regnat in unitate Spiritus sancti Deus, id est una cum sancto Spiritu. Nam Pater, et Filius, et Spiritus sanctus sunt unus Deus. uel: In unitate Spiritus sancti, id est in Spiritu sancto, qui est unitas Patris et Filii, amor et connexio utriusque. Per omnia secula seculorum, hoc consecutiue et antonomastice potest intelligi; consecutiue, sicut generationes generationum,  antonomastice, sicut Cantica canticorum. Amen optantis uel affirmantis ostendit affectum. Nam in fine Psalmorum ubi dicimus: Fiat, fiat, Hebreus dicit: Amen, amen. Et Christus in Euangelio sepe dicit: Amen, amen dico uobis; hoc est uerum, uerum dico uobis, secundum illud quod alibi dicit: Sit sermo uester, est, est . Respicit ergo uel ad formam orationis, ut quod oratur optetur, uel ad modum concluditur, affirmetur. uerbi gratia, cum sacerdos orat: Da nobis quesumus, Domine, salutem mentis et corporis, populus optando respondet: Amen, id est fiat. uel cum sacerdos concludit: Qui tecum uiuit et regnat in unitate Spiritus sancti, Deus per omnia secula seculorum, populus affirmando respondet: Amen, id est  uerum est.



CAPUT XXuII. Quare orationes dicantur collecte, et quot sunt in missa dicende.

Orationes que circa principium misse dicuntur, collecte uocantur, eo quod sacerdos qui fungitur ad Deum legatione pro populo, petitiones omnium in eis colligat et concludat. Proprie tamen collecte dicuntur, que super collectam populi fiunt, dum colligitur populus, ut ad stationem faciendam, de una ecclesia procedant ad alteram. Orationum uero plures et uarii fuerunt auctores, et in tantum earumdem numerus et diuersitas excrescebat, quod octauum Africanum concilium, cui beatus Augustinus interfuit, ita constituit: nulle preces uel  orationes, uel misse, uel prefationes, uel commendationes, uel manus impositiones dicantur, nisi in concilio fuerint approbate. Nam et Gelasius papa tam a se quam ab aliis compositas preces dicitur ordinasse. Beatus autem Gregorius seclusis his, que nimia uel incongrua uidebantur, rationabilia coadunauit, et congrua multa per se necessaria superaddens. Quidam uero modum et ordinem excedentes, in tantum orationes multiplicant, ut auditoribus suis tedium generent et fastidium, cum econtra Dominus dicat in Euangelio: Cum oratis, nolite multum loqui, sicut faciunt ethnici. Putant enim se in multiloquio exaudiri . Unde cum ei dixissent apostoli: Domine, doce  nos orare, compendiosam orationem eos edocuit: Pater noster qui es in celis, etc. . Huius ergo orationis formam sequentes sacerdotes in missa septenarium numerum non excedant. Nam Christus septem petitionibus omnia corporis et anime necessaria comprehendit. Quia uero

. . . Numero Deus impare gaudet, 
summopere quidam obseruant, ut impares dicant orationes in missa, uel unam, uel tres, uel quinque, uel septem. Unam uel tres, propter unitatis sacramentum uel mysterium Trinitatis; quinque uel septem, propter quinquepartitam Domini passionem, uel Spiritum gratie septiformem. Deus enim diuisionem et discordiam detestatur.  Unde cum ceterorum dierum operibus benedixit, operibus secunde diei benedixisse non legitur. Quia binarius numerus ab unitate recedit, et ab eo ceteri diuisibiles numeri sortiuntur originem. Et cauendum est, si forte collecta pro defuncto misceatur, non finalis, sed penultima, uel ante penultima dicatur, qua finis ad suum debet torqueri principium. In missa uero pro defunctis non debet interponi oratio pro uiuis, nisi illa communis: Omnipotens sempiterne Deus, qui uiuorum, etc.



CAPUT XXuIII De extensione manuum sacerdotis in missa.

Stans ergo pontifex ad orandum, manus eleuat et extendit, astantibus hinc inde ministris, qui manus  eius sustentant, sacerdote coram eo tenente sacramentarium. Lex quippe istud sacramentum insinuat. Legitur enim in Exodo , quod cum Isrel pugnaret aduersus Amalech in deserto, Moyses ascendit in uerticem collis; cumque leuaret Moyses manus, uincebat Isrel. Si autem paululum remisisset, Amalech superabat. Aaron autem et Hur sustentabant manus eius ex utraque parte. Et factum est, ut manus eius non lassarentur, usque ad solis occasum, fugauitque Iosue Amalech et populum eius in ore gladii. Propter hoc ergo sacerdos extendit manus in missa cum orat. Nam et Christus cum expandisset manus in cruce, pro persecutoribus orauit, et dixit: Pater, dimitte illis, quia nesciunt quid faciunt , moraliter  instruens, quia Christus semper paratus est recipere penitentes, iuxta quod ipse promisit: Omnis qui uenit ad me, non eiiciam foras . Cum autem uerus Moyses, id est Christus eleuat manus, id est impendit auxilium et solatium, uincit Isrel, id est Ecclesia. Nam si Deus pro nobis, quis contra nos?  Sin autem paululum manus remittit, id est si, peccatis exigentibus, subtrahit auxilium et solatium, superat Amalech, id est diabolus. Quia non est uolentis, neque currentis, sed Dei miserentis . Quia uero Christus promisit Ecclesie: Ecce ego uobiscum sum omnibus diebus usque ad consummationem seculi , ob hoc Aaron, id est mons fortitudinis, et Hur, id  est ignis caritatis, sustentant manus ipsius, ut in fortitudine ferat auxilium, et ex caritate solatium, ne manus eius lassentur usque ad solis occasum, id est usque ad finem mundi. Sicque Iosue duce, id est Christo ductore Isrel fugat Amalech et populum eius, id est Ecclesia superat diabolum et exercitum demonum in ore gladii, id est per uirtutem orationis. Gladius enim est uerbum Dei . Si quis ergo uult orationis uirtute superare diabolum, debet eleuare manus, id est actus ad Deum, ut eius conuersatio sit in celis . Unde demissas manus erigite, et genua debilia roborate . Nam eleuatio manuum est sacrificium uespertinum . Bona est oratio cum ieiunio et eleemosyna . Fides autem sine operibus  mortua est . Leuemus ergo puras manus sine discrepatione , querentes que sursum sunt, non que super terram, ubi Christus est in dextra Dei sedens .



CAPUT XXIX. De epistola que premittitur euangelio.

Epistola que premittitur euangelio, precursoris designat officium, quod Ioannes ante Christum exercuit, qui preiuit ante faciem Domini parare uias eius. Sicut ipse testatur: Ego uox clamantis in deserto, parate uiam Domino . Ioannes ergo quasi subdiaconus fuit, id est subminister illius, qui de se dicit: Non ueni ministrari, sed ministrare . Lex enim quasi pedagogus, infantem Dei populum per manum Moysi custodiendum  suscipiens, illius aduentum docuit exspectare quem eidem populo iam adulto, per os digitumque Ioannes presentem in carne monstrauit, ut eum ducens sequeretur ad regnum. Ecce, inquit, Agnus Dei, ecce qui tollit peccata mundi . Precessit namque lex Euangelium, sicut umbra lucem, uirga spiritum, timor caritatem; initium perfectionem, dominantis preceptum, amantis consilium. Nam lex per Moysen data est, gratia et ueritas per Iesum Christum facta est . Epistola uero uox legis est, suam imperfectionem Ioannis testimonio profitentis, et ad perfectionem euangelicam transmittentis. Hic est, inquit, de quo dixi uobis: Qui post me uenit ante me factus est, cuius non sum dignus corrigiam calceamenti soluere.  Me oportet minui, illum autem crescere. Non erat ille lux, sed ut testimonium perhiberet de lumine. Erat lux uera, que illuminat omnem hominem uenientem in hunc mundum . Lex quippe neminem duxit ad perfectionem . Hinc est ergo, quod subdiaconum legentem epistolam unus acolythus comitatur, diaconum uero legentem euangelium, tam subdiaconus quam acoluthus comitantur; quia predicationem Ioannis pauci secuti sunt, sed predicationem Euangelii plurimi susceperunt. Unde discipuli leguntur dixisse Ioanni: Rabbi, qui erat tecum trans Iordanem, cui tu testimonium perhibuisti, ecce hic baptizat, et omnes ueniunt ad eum . Ut ergo cognouit iehsu, quia  Pharisei audierunt, quod iehsu plures discipulos faceret quam Ioannes, reliquit Iudeam, etc.  Quia uero Ioannes fuit limes precedentium et subsequentium, medius inter apostolos et prophetas (nam lex et prophete usque ad Ioannem, et ex eo regnum Dei euangelizatur, et omnis in illud uim facit , ideo epistola nec semper legitur de prophetis, nec semper de apostolis, sed interdum sumitur de ueteri Testamento, interdum de Nouo. Quia Ioannes, cuius uocem representat epistola, cum antiquis predixit Christum uenturum: Qui post me uenit, ante me factus est, et cum modernis Christum ostendit presentem: Ecce Agnus Dei, qui tollit peccata mundi. Epistola uero Grece, Latine supermissio uel superrogatio nuncupatur, quod nomen  bene congruit litteris apostolicis, que superrogate sunt Euangelio, de quibus frequentius leguntur epistole. Apostolicus enim ordo per illum stabularium intelligitur, cui Samaritanus commisit hominem a latronibus spoliatum, uulneratum et semiuiuum relictum, proferens duos denarios, et dicens ei: Curam illius habe, et quodcunque supererogaueris, ego, cum rediero, reddam tibi .



CAPUT XXX. De reuerentia quam subdiaconus exhibet episcopo post lectam epistolam.

Quod autem subdiaconus cum acolytho ad sacerdotem post lectam epistolam accedit, illud insinuat, quod Ioannes cum audisset in uinculis opera Christi, mittens duos ex discipulis suis, ait illi: Tu es  qui uenturus es, an alium exspectamus ? ut per uisa miracula Christum iam uenisse cognoscerent. Unde respondens iehsu, ait illis: Euntes renuntiate Ioanni que uidistis et audistis: Ceci uident, claudi ambulant, leprosi mundantur, surdi audiunt, mortui resurgunt, pauperes euangelizantur . Et quia dextra Domini fecit uirtutem , ideo subdiaconus osculatur sacerdotis dextram. Quia uero per uisa miracula cognouit hunc esse de quo magister predixerat: Qui post me uenit, ante me factus est, cuius non sum dignus corrigiam calceamenti soluere, pronus ad pedes, calceamentum Romani pontificis osculatur. Sacerdos uero subdiaconum benedicit, quia Christus commendauit Ioannem. Quid, inquit, existis in desertum uidere? prophetam?  Etiam dico uobis, et plus quam prophetam. Amen dico uobis, inter natos mulierum non surrexit maior Ioanne Baptista . Subdiaconus ergo post finem, sed diaconus ante principium lectionis ad sacerdotem accedit, et exhibet reuerentiam, quia lex accepit finem in Christo, sed Euangelium originem sumpsit ab ipso. Nam lex et prophete usque ad Ioannem, Euangelium et apostoli post Ioannem.



CAPUT XXXI. De graduali.

uerum quia Ioannes penitentiam predicabat: Penitentiam, inquit, agite, appropinquabit enim regnum celorum; et iterum: Facite dignos fructus  penitentie . Merito post epistolam graduale consequitur, quod penitentie lamentum insinuat. Propter quod in diebus Pentecostes tollitur de officio, quia uidelicet dies illi futurum in regno Dei felicem Ecclesie statum significant. Quando iam area Christi uentilabro quod est in manu eius purgata, grana reponentur in horreo felicitatis eterne. Dicitur autem graduale a gradibus humilitatis, utpote illi conueniens, qui necdum ascendit de uirtute in uirtutem, sed adhuc in ualle lacrymarum positus , iam tamen ascensiones in corde disposuit. Rectius ergo faciunt, qui graduale non festiuis aut modulationis uocibus efferunt; sed quasi cantum grauem et asperum simpliciter potius et lamentabiliter canunt. Potest tamen  responsorium illud quod graduale uocatur, ad uocationem apostolorum referri, quando Christo uocante: uenite post me, ipsi non tantummodo uerbo, sed opere responderunt, quia relictis omnibus secuti sunt eum : et ideo graduale cantatur, quoniam apostoli gradiebantur post Dominum, discipuli post magistrum. Post epistolam ergo graduale cantatur, quia post predicationem Ioannis discipuli sunt secuti Christum. Sicut Ioannes Euangelista describit: Stabat; inquit, Ioannes et discipuli eius duo, et respiciens Iesum ambulantem, dicit: Ecce Agnus Dei, ecce qui tollit peccata mundi; et audierunt eum discipuli duo loquentem, et secuti sunt Iesum. Erat autem Andreas frater Simonis Petri unus ex duobus qui audierant  a Ioanne, et secuti eum fuerunt. Hic graduale cantauit cum inuenit fratrem suum Simonem, et dicit ei: Inuenimus Messiam, quod est interpretatum Christus, et adduxit eum ad Iesum. Philippus quoque graduale cantauit: Cum inuenit Nathanelem, et dicit ei: Quem scripsit Moyses in lege, et prophete, inuenimus Iesum filium Ioseph a Nazareth, ueni et uide .



CAPUT XXXII. De Alleluia.

Post luctum sequitur consolatio, nam: Beati qui lugent, quoniam ipsi consolabuntur : et ideo post graduale cantatur Alleluia, quod significat ineffabile gaudium angelorum et hominum in eterna felicitate letantium, hoc est semper laudare  Deum. Nam: Beati qui habitant in domo tua, Domine, in secula seculorum laudabunt te . In uoce exsultationis et confessionis sonus epulantis . Quid sit alleluia, CXII psalmus exponit, cui cum alleluia premittitur in titulo, statim psalmus exponendo titulum incipit: Laudate, pueri, Dominum. Hoc ineffabile gaudium uite presentis inopia nullatenus habere meretur, sed pregustans illud in spe, sitit et esurit quod gustauerit, donec spes mutetur in rem, et fides in speciem. Quapropter hoc nomen Hebraicum interpretatum remansit, id est interpretatum non fuit, ut peregrinum ab hac uita gaudium, peregrinum quoque uocabulum signaret potius quam exprimeret. Cuius  mysterium, uelut quoddam gaudii stillicidium, de diuitiis superne Hierusalem, primum in mentem patriarcharum et prophetarum, post in apostolorum ora plenius per Spiritum sanctum delapsum est. Quoniam igitur Alleluia future beatitudinis quasi proprium est uocabulum, iure magis eo tempore frequentatur, quo Christus resurgens eiusdem beatitudinis spem nobis tribuit et meritum [al. promissum]. Ut autem aliis temporibus caneretur ad missam, olim Ecclesie Romane consuetudo non erat, sed a beato Gregorio constitutum, imo potius restauratum est. Nam a tempore Damasi pape, cum prius fuisset, eadem consuetudo defecerat. Denique cum de hoc et quibusdam aliis quosdam murmurare sentiret, tanquam Constantinopolitane  Ecclesie consuetudinem sequeretur, non est dedignatus reddere rationem: Nos in nullo horum aliam Ecclesiam secuti sumus. Nam ut alleluia hic non diceretur, de Hierosolymorum Ecclesia, ex B. Hieronymi traditione, tempore beate memorie Damasi pape traditur tractum; et ideo in hoc magis illam consuetudinem amputauimus, que hic a Grecis tradita fuerat. Canimus ergo Alleluia post graduale: canticum letitie post luctum penitentie. Summopere nitentes exprimere magnitudinem consolationis, que reposita est lugentibus, iubilantes potius quam canentes, unamque breuem digni sermonis syllabam in plures neumas protrahimus, ut iucundo auditu mens attonita repleatur et rapiatur illuc, ubi semper erit uita sine morte, dies sine  nocte, certe sine forte, iucunditas sine dolore, securitas sine timore, tranquillitas sine labore, fortitudo sine debilitate, rectitudo sine peruersitate, pulchritudo sine deformitate, ueritas sine fallacia, caritas sine malitia, felicitas sine miseria. Potest tamen alleluia referri ad exsultationem eorum qui de miraculis Christi gaudebant, laudantes Dominum et dicentes: Quia uidimus mirabilia hodie , et quia uisitauit Dominus plebem suam . Tunc enim cantabatur in iubilo Alleluia, cum omnis plebs ut uidit, dedit laudem Deo, et omnis populus gaudebat in uniuersis que gloriose fiebant ab eo . Nam et septuaginta duo reuersi sunt cum gaudio dicentes: Domine, etiam demonia subiiciuntur nobis in nomine tuo . Hinc est quod  a Septuagesima usque ad Pascha non cantatur Alleluia; quia tempore tristitie non debet carmen letitie decantari, secundum illud propheticum: Quomodo cantabimus canticum Domini in terra aliena?  Septuagesima namque tempus Babylonice captiuitatis representat spiritualiter, in qua super flumina Babylonis sedentes et flentes in salicibus organa suspenderunt . Canitur autem Tractus, qui cum asperitate uocum, tum prolixitate uerborum miseriam presentis incolatus insinuat. De qua dicit Psalmista: Heu mihi quia incolatus meus prolongatus est, habitaui cum habitantibus Cedar, multum incola fuit anima mea .



CAPUT XXXIII. De uersu qualis esse debeat, et qualiter interponatur.


Quod autem interposito uersu bis Alleluia cantatur, designat quia interiecta letitia, sancti geminam glorificationis stolam accipient, mentis et carnis, siue cordis et corporis. Nam secundum stolam mentis exsultabunt sancti in gloria, letabuntur in cubilibus suis : secundum stolam carnis fulgebunt iusti, et tanquam scintille in arundineto discurrent . uersus ergo nichil sinistrum aut triste, sed totum iucundum et dulce debent sonare, quales sunt: Dominus regnauit, decorem indutus est ; Dominus regnauit, exsultet terra ; Iubilate Deo ; Iustus ut palma florebit . Quoniam absterget Deus omnem lacrymam ab oculis sanctorum,  et iam non erit amplius neque luctus, neque clamor, sed nec ullus dolor, quoniam priora transierunt . Hoc ipsum significat, quod in quibusdam ecclesiis sequentia post Alleluia cantatur, suaui iubilo dulcique canore.

Notandum est autem, quod in officio misse trium linguarum concurrit diuersitas, ut omnis lingua confiteatur, quia Dominus iehsu Christus in gloria est Dei Patris . Quod et titulus crucis ostendit, qui scriptus fuit litteris Hebraicis, Grecis, et Latinis, iehsu Nazarenus rex Iudeorum .



CAPUT XXXIu. De sacerdotis consessu, dum epistola legitur, et graduale cantatur.

 Hactenus tacitus sedebat sacerdos, illud insinuans quod predicante Ioanne, Christus quodam modo tacebat, quia non predicabat aperte. Sed ut tradit euangelista: Postquam traditus fuit Ioannes, uenit iehsu in Galileam, predicans Euangelium regni Dei . uel quia sedere uictoris est, sessio sacerdotis Christi uictoriam signat, qui post ieiunium uicit diabolum; nam reliquit eum tentator, et accesserunt angeli, et ministrabant ei .



CAPUT XXXu. De mutatione sacerdotis, ab una parte altaris ad aliam, cum lecturus est Euangelium.

His ergo rite premissis, sacerdos ad sinistram partem altaris accedens pronuntiat Euangelium, significans quod Christus non uenit uocare iustos,  sed peccatores ad penitentiam, iuxta quod ipse dicit in Euangelio: quia non indigent qui sani sunt medico, sed qui male habent . Per dextram enim iusti, per sinistram peccatores figurantur. Propter quod Dominus in iudicio statuet quidem oues a dextris, hedos autem a sinistris . Quidam tamen in hoc loco dicunt, quod ideo sacerdos in principio misse consistit ad dextram, cum autem pronuntiat Euangelium conuertitur ad sinistram, et circa finem, iterum redit ad dextram, quia cultus fidei primo fuit in populo Iudeorum; deinde transiuit ad gentes: et circa finem iterum reuertetur ad Iudeos, ad predicationem Enoch et Elie, qui conuertent corda patrum  in filios , quoniam in diebus illis saluabitur Iuda, et reliquie Isrel salue fient . Sed cum sacerdos, qui pronuntiat Euangelium, ipsius Christi representet personam, et Christus non predicauerit gentibus, sed Iudeis iuxta quod ipse dicit in Euangelio: Non sum missus nisi ad oues, que perierunt domus Isrel ; utrum illud recte dicatur, prudens auditor aduertat.



CAPUT XXXuI. Quare diaconus, qui lecturus est euangelium, dextram pontificis osculatur.

Porro cum episcopus celebrat, omnia solemnius peraguntur. Diaconus enim dextra pontificis osculata, codicem Euangelii suscipiens de altari, benedictionem postulat ab episcopo, qua data, procedit  ad pulpitum precedentibus ceroferariis, qui faculas ferunt accensas et thuribulum cum incenso Iam figura mutatur; nam diaconus, qui prius representabat prophetam, modo representat euangelistam. Lex enim prophete usque ad Ioannem, ex eo autem regnum celorum euangelizatur . Puteus hic altus est, sed si fuerit diligenter eruderatus, hauriemus aquam in gaudio de fontibus Saluatoris . Diaconus ergo dextram pontificis osculatur, quia predicator euangelizare debet pro gloria sempiterna, de qua sponsa dicit in Canticis: Dextra illius amplexabitur me : nam et angelus, qui resurrectionis Christi gloriam uenerat nuntiare, sedebat ad dextram, stola candida coopertus . Licet ergo, secundum Apostolum,  qui seminant spiritualia, metere possunt carnalia : non est tamen seminandum pro carnalibus et terrenis, sed pro spiritualibus et eternis; nam qui seminat in benedictionibus, de benedictionibus et metet uitam eternam . Mercenarius enim est, qui de predicationis officio non querit premium sempiternum, sed commodum temporale.



CAPUT XXXuII. Quando manus et pedes summi pontificis debeant osculari.

Ceterum subdiaconus uel diaconus non manus, sed pedes Romani pontificis osculatur, ut summo pontifici summam exhibeat reuerentiam, et eum illius  ostendat uicarium esse, cuius pedes osculabatur mulier illa, que fuerat in ciuitate peccatrix . Adorandum est enim scabellum pedum eius, quoniam sanctum est , cuius pedes mulieres tenentes resurgentem a mortuis adorauerunt . Generaliter autem nemo debet manus summi pontificis osculari, nisi cum de manibus eius aliquid accipit, uel cum ad manus eius aliquid tribuit, ut ostendatur quod ex utroque debemus ei gratias exhibere. Quia sicut semper dat propria, sic nunquam recipit aliena. Ipse uero preter oblationem panis, nullam aliam oblationem manibus tangit, nisi que pro defunctis offertur. Quam ideo manibus accipit, ut eorum sugillet errorem, qui dogmatizant, eleemosynas non ualere defunctis.  Panem uero tangit propter reuerentiam sacrificii, quod ex pane conficitur, eo quia uicarius est illius, qui de se dicit: Ego sum panis uiuus, qui de celo descendi . Ceteras autem oblationes ad pedes accipit, propter illud quod in Actibus apostolorum habetur, quoniam afferebant pretia eorum que uendebantur, et ponebant ante pedes apostolorum .



CAPUT XXXuIII. De benedictione quam diaconus petit et accipit.

Suscipiens ergo diaconus codicem Euangelii, benedictionem postulat ab episcopo, quia nullus debet predicare nisi mittatur, secundum illud Apostoli: Quomodo predicabunt, nisi prius mittantur . Et Dominus inquit apostolis: Messis quidem multa, operarii autem pauci. Rogate ergo Dominum  messis, ut mittat operarios in messem suam . Isaias quoque cum audisset uocem Domini dicentis: Quem mittam? et quis ibit ex uobis? Respondit: Ecce ego, mitte me; dixitque Dominus: uade, et dices populo huic, Audite audientes, etc.  Pontifex ergo uisibiliter benedicit diacono, qui lecturus est euangelium, quod non fecerat subdiacono, qui lecturus erat epistolam: quia Christus inuisibilis manens, legem et prophetas, que per epistolam significantur, inuisibiliter misit et docuit: Euntes, inquit, predicate dicentes: Appropinquauit regnum celorum . Sed postquam in terris uisus est, et cum hominibus conuersatus est , apostolos et Euangelistas uisibiliter misit. Illi autem egressi circuibant castella,  euangelizantes et curantes ubique .



CAPUT XXXIX. De susceptione codicis Euangelii de altari.

Textus Euangelii sumitur de altari, quia de Sion exiuit lex, et uerbum Domini de Ierusalem , non utique lex Mosaica, que quondam exierat de monte Sinai, sed euangelica lex, de qua dicit propheta: Ecce dies ueniunt, dicit Dominus, et conseruabo testamentum nouum super domum Isrel et super domum Iuda, non secundum testamentum, quod dedi patribus eorum, cum educerem eos de terra Aegypti. Sed dabo leges meas in mentes eorum, et in corde eorum superscribam eas, et ero illis in Deum, et ipsi erunt mihi in populum . Lex quippe  Mosaica scripta fuit in tabulis lapideis; sed lex euangelica scribitur in tabulis cordis digito Dei ; nam illa dabatur duris, habentibus cor lapideum; sed hec datur obedientibus, sicut ipse dicit in Psalmis: Populus, quem non cognoui, seruiuit mihi, in auditu auris obediuit mihi .



CAPUT XL. De his qui precedunt diaconem cum cereis et incenso.

Diaconus premittit ceroferarios cum faculis et incenso, quia predicator debet ex se odorem bone opinionis emittere. Secundum illud Apostoli: Christi bonus odor sumus Deo in omni loco ; nam cuius uita despicitur, restat ut eius predicatio contemnatur, et dicitur: Medice, cura teipsum . Eiice primum trabem de oculo tuo, et tunc eiicies  festucam de oculo fratris tui . Debet etiam desiderium et gaudium in cordibus auditorum accendere, quatenus et libenter audiant et gratanter obediant. Quis autem non desideret bonum nuntium, et de bono nuntio quis non gaudeat? Euangelium enim bonum nuntium, ipsa sui nominis interpretatione signat. uel per hoc, quod episcopus duos premittit acolytos ante diaconem, qui lecturus est Euangelium, portantes cereos et incensum, notatur quod Christus premittebat binos ante faciem suam, in omnem ciuitatem et locum, quo ipse erat uenturus, preferentes coruscationes miraculorum et odorem uirtutum; unde reuersi dixerunt: Domine, in nomine tuo etiam demonia subiiciuntur nobis . Facies enim Christi conuenienter hic intelliguntur apostoli, qui formam doctrine sue  populis ostendebant. Propter quod ipsis aiebat: Qui uos recipit, me recipit . uel ideo librum euangelicum precedunt thuribulum et candelabrum, quia doctrinam Christi uirtus et fama preibant, euangelista testante: Exiuit iehsu in uirtute spiritus in Galileam, et fama exiuit in uniuersam regionem de illo, et ipse docebat in synagogis eorum .



CAPUT XLI. Qualiter subdiaconus in eundo sequitur, et in redeundo precedit referens Euangelium.

Diaconus ergo precedit ut doctor, subdiaconus autem sequitur ut auditor. Ille precedit ut predicet, iste sequitur ut ministret; quia dignus est operarius mercede sua : secundum quod Dominus in lege precipit: Non claudes os bouis triturantis  . Post uero lectionem subdiaconus quasi sufficienter edoctus precedit referens Euangelium, quoniam mercedem Euangelii de sua ministratione reportat, secundum illud quod ipse Dominus promisit in Euangelio: Qui recipit prophetam in nomine prophete, mercedem prophete recipiet . Quem ideo premittit diaconus ad episcopum, ut ostendat fructum predicationis referre, de quo Dominus iusserat: Posui uos ut eatis et fructum afferatis, et fructus uester maneat . In quibusdam tamen ecclesiis subdiaconus precedit diaconum, ferens puluillum, quem libro supponat, ut molliter sedeat. Per puluillum qui fesso supponitur ad quietem, signatur uite solatium, ut uidelicet auditores,  quasi pro mercede laboris predicanti sibi necessaria subministrent; nam, ut inquit Apostolus: Qui altari deseruiunt, cum altari participant .



CAPUT XLII. Quare diaconus per unam partem ascendit in pulpitum, et per aliam descendit.

Procedit ergo diaconus cum silentio, nichil ferens preter codicem Euangelii, propter illud quod Dominus precepit: Neminem salutaueritis, et nichil tuleritis in uia . Subdiaconus autem per unam uiam, et diaconus per aliam ascendit in pulpitum; quoniam ille docendo, iste discendo procedit in augmentum scientie: uel quia ministrator per meritum  operis, et predicator per meritum oris progreditur in augmentum iustitie, de quo dicit Psalmista: Iustitia tua sicut montes Dei . Sed per eamdem uiam reuertuntur ad presulem; quia per finalem perseuerantiam pertingitur ad premium, sicut Dominus ait: Qui perseuerauerit usque ad finem, hic saluus erit . Et quia predicatio non sufficit sine opere (cepit enim iehsu facere et docere ; idcirco predicator per uiam eamdem reuertitur, per quam ministrator accesserat. uel ideo diaconus, qui lecturus est Euangelium, ab una parte progreditur, et ab altera parte egreditur, quoniam apostoli prius predicauere Iudeis, et postea gentilibus predicauere, secundum quod inquiunt ad Iudeos: Quia repulistis uerbum  Dei, et indignos uos fecistis, ecce conuertimur ad gentes .



CAPUT XLIII. Quare uersus aquilonem legitur Euangelium.

Diaconus ergo in ambonem ascendit, ut annuntiet Euangelium, secundum illud propheticum: Super montem excelsum ascende tu, qui euangelizas Sion, exalta in fortitudine uocem tuam . Et Dominus inquit in Euangelio: Quod dico uobis in tenebris, dicite in lumine: et quod in aure auditis, predicate super tecta . Nam et ipse Dominus ascendit in montem, ut Euangelium predicaret, et aperiens os suum, docebat discipulos suos, dicens: Beati pauperes spiritu, quoniam ipsorum est regnum celorum , etc. Faciem ante suam  uersus aquilonem opponit, ut ostendat predicationem Christi contra eum specialiter dirigi, qui ait: Ponam sedem meam ad aquilonem, et ero similis Altissimo . Nam secundum prophetam, ab aquilone pandetur omne malum super habitatores terre . Aduersus ergo aquilonem legitur Euangelium, ut aquilo surgat et auster ueniat , id est ut diabolus fugiat, et Spiritus sanctus accedat. Unde diaconus munit se signaculo crucis, ne diabolus, qui bonis insidiatur operibus, tollat ei deuotionem de corde, uel sermonem de ore.

Sacerdos itaque uel diaconus cum lecturus est Euangelium, signare se debet in fronte, signare se debet in ore, signare se debet in pectore, ac si dicat: Ego crucem Christi non erubesco, sed corde  credo, quod ore predico. Predicamus, inquit Apostolus, Iesum Christum, et hunc crucifixum: Iudeis quidem scandalum, gentibus autem stultitiam . Nos autem gloriari oportet in cruce Domini nostri Iesu Christi, in quo est salus , quia Dominus inquit in Euangelio: Qui me erubuerit et meos sermones, hunc Filius hominis erubescet, cum uenerit in maiestate sua, et Patris, et sanctorum angelorum . Debet etiam signare librum et osculari; librum osculatur diaconus uel presbyter, dicto Euangelio, et non prius, quasi dicat: Hic est liber Crucifixi, per quem reconciliationem accepimus.



CAPUT XLIu. De crucis mysterio, et de multiplici eius effectu.

O quam profundum est crucis mysterium! quam  arduum est sacramentum! Legitur enim quod Moyses ad mandatum Domini serpentem erexit eneum pro signo, quem aspicientes qui percussi fuerant a serpentibus, sanabantur , quod ipse Christus exponens in Euangelio, inquit: Sicut Moyses exaltauit serpentem in deserto, ita exaltari oportet Filium hominis, ut omnis qui credit in ipso non pereat, sed habeat uitam eternam . Legitur etiam, quod cum Ioseph applicuisset Manassen et Ephraim ad Iacob, statuens maiorem ad dextram, et minorem ad sinistram, ut eis secundum ordinem benediceret, Iacob uero manus commutans, id est in modum crucis cancellans, dextram posuit super caput Ephraim minoris, et sinistram super caput  Manasse maioris, et dixit: Angelus, qui eruit me de cunctis malis, benedicat pueris istis , etc. Ezechiel autem audiuit Dominum dicentem ad uirum uestitum lineis, habentem atramentarium scriptoris ad renes: Transi per medium ciuitatis, et signa Tau in frontibus uirorum dolentium et gementium . Post hoc dicit septem uiris: Transite per mediam ciuitatem, et percutite omnem super quem non uideritis Tau. Nemini parcat oculus uester . Ioannes quoque uidit angelum ascendentem ab ortu solis, habentem signum Dei uiui, et clamauit uoce magna quatuor angelis, quibus datum est nocere terre et mari, dicens: Nolite nocere terre et mari, neque arboribus, quoadusque signemus seruos Dei nostri in frontibus eorum . Hinc est etiam cum  Dominus percuteret Aegyptiorum primogenita, domos Hebreorum absque lesione transcendit, eo quod sanguinem in superliminari et in utroque poste uidisset . Dum Moyses manus tenebat extensas, Isrel pugnans Amalech superabat . Lignum missum in Marath, aquas dulcorauit amaras . Et ad lignum missum in Iordanem, ferrum quod inciderat, enatauit . Hoc est lignum uite in medio paradisi , de quo Sapiens protestatur: Benedictum lignum per quod fit iustitia, quoniam regnauit a ligno Deus . Etenim correxit orbem terre, qui non commouebitur . Qui dixerunt: Morte turpissima condemnemus eum , nescierunt sacramenta Dei, neque comprehenderunt que sit  latitudo et longitudo, que sit sublimitas et profundum . Crux ergo sanitatem restituit, benedictionem impendit, discernit a perfidis, liberat a periculis, hostes expellit, uictores constituit. Crux mysterium fidei, firmamentum spei, clauis scientie, forma iustitie, magnificentia regum, gloria sacerdotum, inopum sustentatio, pauperum consolatio, cecorum dux, claudorum baculus, spes desperatorum, resurrectio mortuorum.



CAPUT XLu Quomodo signum crucis sit exprimendum.

Est autem signum crucis tribus digitis exprimendum, quia sub inuocatione Trinitatis imprimitur, de qua dicit propheta: Quis appendit tribus digitis  molem terre?  ita quod a superiori descendat in inferius, et a dextra transeat ad sinistram, quia Christus de celo descendit in terram, et a Iudeis transiuit ad gentes. Quidam tamen signum crucis a sinistra producunt in dextram; quia de miseria transire debemus ad gloriam, sicut et Christus transiuit de morte ad uitam, et de inferno ad paradisum, presertim ut seipsos et alios uno eodemque pariter modo consignent. Constat autem quod cum super alios signum crucis imprimimus, ipsos a sinistris consignamus in dextram. uerum si diligenter attendas, etiam super alios signum crucis a dextra producimus in sinistram, quia non consignamus eos quasi uertentes dorsum, sed quasi faciem presentantes.



CAPUT XLuI. De salutatione que premittitur Euangelio.


Diaconus ergo in ambone consistens, salutat populum, dicens: Dominus uobiscum, illud obseruans quod Dominus iusserat: In quamcunque domum intraueritis, primum dicite: Pax huic domui . Stans ergo populus, quod ante non fecerat, cum epistola legeretur, deuotus et attentus respondet: Et cum spiritu tuo. Statimque diaconus, ut eos beneuolos reddat et dociles, subdit: Sequentia sancti Euangelii, etc. Sed et ipsi cum reuerentia et honore respondent: Gloria tibi, Domine. Glorificantes Dominum quod miserit eis uerbum salutis, sicut in Actibus apostolorum habetur: Et glorificauerunt Dominum, dicentes: Ergo et gentibus dedit Deus  penitentiam ad uitam .



CAPUT XLuII. De preeminentia Euangelii.

Sane sicut caput preeminet corpori, et ei cetera membra subseruiunt, sic Euangelium toti officio precellit, et ei cetere partes intellectuali ratione consentiunt. Hoc est uerbum uerbi, sermo sermonis, sapientia Sapientie. uerbum uerbi quod erat in principio apud Deum, omnia per ipsum facta sunt, et sine ipso factum est nichil . Sermo sermonis, qui uenit a regalibus sedibus , insimulatum portans imperium, uiuus et efficax, et penetrabilior omni gladio ancipiti . Sapientia Sapientie, que attingit a fine usque ad finem fortiter, et disponit uniuersa suauiter . Paradisus  deliciarum, hortus aromatum, cella uinaria, cenaculum uite, mensa propositionis, quadriga Aminadab, turris Dauid, gazophylacium templi, thesaurus patrisfamilias. Hic est fons hortorum, puteus aquarum uiuentium, que fluunt impetu de Libano . Quocirca diaconus corde purum, ore mundum, opere castum se studeat exhibere, quatenus sacrosanctum Euangelium possit digne proferre, quia puteus aquarum uiuentium, id est euangelica predicatio, non fluit impetu, id est libere, nisi de Libano, id est de corde casto et ore candido. Non enim est speciosa laus in ore peccatoris . Sed peccatori dicit Deus: Quare tu enarras iustitias meas, et assumis testamentum meum  per os tuum?  Hic iam non loquitur Moyses , qui ab heri et nudiustertius non eloquens est, sed impeditioris et tardioris lingue factus est, ex quo Dominum loquentem sibi audiuit. Hic non loquitur Isaias, qui de se dicit: ue mihi, quia tacui, quia uir pollutus labiis ego sum . Hic non loquitur Ieremias, qui dicit: A, a, a, Domine Deus, nescio loqui, quia puer ego sum . Sed hic loquitur Pater in Filio, quem constituit heredem uniuersorum, per quem fecit et secula .



CAPUT XLuIII. Quare post euangelium liber et thuribulum ad episcopum reportantur.

Euangelio perlecto, liber et thuribulum ad episcopum  reportantur, quoniam ad eum omnia bona sunt referenda, a quo cuncta procedunt; unde multi Psalmorum intitulantur: In finem Psalmus Dauid. Quia Christus est finis consummans, sed non consumens, alpha et omega, primus et nouissimus, initium et finis. Episcopus ergo thus odorat, et codicem osculatur. Quia Christus quod inspirauit et docuit, hoc approbat et acceptat. Deus enim nichil accipit, nisi quod efficit; nec remunerat, nisi quod donat. Quia sicut cuncta que facit, sunt bona; sic nulla sunt bona, nisi que facit. Nam uidit Deus cuncta que fecerat, et erant ualde bona .



CAPUT XLIX. De symbolo, quod post euangelium cantatur.

 Quia uero corde creditur ad iustitiam, ore autem confessio fit ad salutem , ut ostendat Ecclesia, quod Euangelii uerbum corde recepit, mox fidei Symbolum ore decantat, quod tamen episcopus incipit, ut significet, quod omne bonum a Christo procedat. Nam omne datum optimum, et omne donum perfectum desursum est, descendens a Patre luminum . Quocirca ne musicus ille celestis diceret: Cantauimus uobis, et non saltastis , chorus catholicus euangelice doctrine consona uoce respondet, et solemni tripudio fidem catholicam profitetur. Symbolum autem Grece, Latine sonat indicium uel collatio, tum quia fidei plenam indicat regulam et perfectam rationem, tum quia simul in unum continet articulos fidei. Traditur  enim quod postquam apostoli sanctum Paracletum acceperunt, cum iam forent ad predicandum Euangelium profecturi, conferentes in unum super articulis fidei, statuerunt ut sicut omnes erant in una fide concordes, sic omnes unam fidem concorditer predicarent, et ideo Symbolum componentes, unusquisque bolum, id est particulam unam apposuit. Unde secundum apostolorum catalogum duodecim particulas dignoscitur continere. Symbolum ergo post Euangelium, fidem post predicationem ostendit. Unde Ioannes: Hec eo loquente, multi crediderunt in eum ; nam et secundum Apostolum fides est ex auditu, auditus autem per uerbum Christi . Damasus autem papa constituit,  ut Symbolum cantetur ad missam, ex decreto sancte uniuersalis synodi apud Constantinopolim celebrate.



CAPUT L. De duodecim partibus utriusque Symboli, tam apostolici quam Constantinopolitani.

Credo in Deum Patrem omnipotentem, creatorem celi et terre.

Et in Iesum Christum, Filium eius unicum, Dominum nostrum.

Qui conceptus est de Spiritu sancto, natus ex Maria uirgine.

Passus sub Pontio Pilato, crucifixus, mortuus et sepultus.

 Descendit ad inferna, tertia die resurrexit a mortuis.

Ascendit ad celos, sedet ad dexteram Dei Patris omnipotentis.

Inde uenturus est iudicare uiuos et mortuos.

Credo in Spiritum sanctum.

Sanctam Ecclesiam catholicam, sanctorum communionem.

Remissionem peccatorum.

Carnis resurrectionem.

Et uitam eternam. Amen.


Constantinopolitanum quoque Symbolum dignoscitur continere duodecim clausulas.

Credo in unum Deum, Patrem omnipotentem, factorem celi et terre, uisibilium omnium et inuisibilium.

 Et in unum Dominum Iesum Christum, Filium Dei unigenitum, et ex Patre natum ante omnia secula: Deum de Deo, lumen de lumine, Deum uerum de Deo uero, genitum non factum, consubstantialem Patri, per quem omnia facta sunt.

Qui propter nos homines, et propter nostram salutem descendit de celis, et incarnatus est de Spiritu sancto ex Maria uirgine; et homo factus est.

Crucifixus etiam pro nobis sub Pontio Pilato, passus et sepultus est.

Et resurrexit tertia die secundum Scripturas.

Et ascendit in celum, sedet ad dexteram Patris.

Et iterum uenturus est cum gloria iudicare uiuos et mortuos, cuius regni non erit finis.

 Et in Spiritum sanctum Dominum et uiuificantem; qui ex Patre Filioque procedit. Qui cum Patre et Filio simul adoratur, et conglorificatur; qui locutus est per prophetas.

Et unam sanctam catholicam et apostolicam Ecclesiam.

Confiteor unum baptisma in remissionem peccatorum.

Et exspecto resurrectionem mortuorum.

Et uitam futuri seculi. Amen.

Isti sunt duodecim panes, qui recentes et calidi super mensam propositionis coram Domino ponebantur . Hec sunt dona, que principes tribuum in consecratione altaris duodecim obtulere diebus . Duodenarius enim numerus  multipliciter est consecratus, in duodecim apostolis, in duodecim prophetis, in duodecim patriarchis, in duodecim exploratoribus, in duodecim principibus, in duodecim tribubus, in duodecim fontibus, in duodecim lapidibus, in duodecim sedibus, in duodecim horis, in duodecim mensibus, in duodecim annis, in duodecim signis, in duodecim stellis, in duodecim gemmis, in duodecim portis, in duodecim angulis, in duodecim fundamentis, in duodecim uirgis, in duodecim cubitis, in duodecim cophinis, in duodecim phialis, in duodecim acetabulis, in duodecim mortariolis, in duodecim bobus; in duodecim leunculis, in duodecim arietibus. Est autem numerus superabundans, constans ex duobus  senariis signantibus perfectionem cogitationis et operis, siue mentis et corporis: ex ternario multiplicato per quaternarium, et quaternario per ternarium, signantibus fidem indiuidue Trinitatis, et quatuor Euangeliorum doctrinam, siue tres uirtutes theologicas, et quatuor uirtutes politicas. Hic numerus ex suis partibus aggregatis excrescit in sedenarium, qui constat ex denario et senario, mandatorum exsecutionem significans; quia decem sunt legis mandata, que sex diebus exsequimur, excrescentes in caritatis perfectionem, que secundum Apostolum XuI proprietates habere dignoscitur. Charitas, inquit, patiens est, benigna est, non emulatur, non agit perperam, non inflatur, non est ambitiosa, non querit que sua sunt, non irritatur, non  cogitat malum, non gaudet super iniquitate, congaudet autem ueritati, omnia suffert, omnia credit, omnia sperat, omnia sustinet, caritas nunquam excidit .



CAPUT LI. Quibus aiebus Symbolum sit dicendum in missa.

Symbolum autem in illis tantum solemnitatibus cantari debet ad missam, de quibus aliqua mentio fit in Symbolo, uidelicet omnibus diebus Dominicis, Natali Domini, Epiphania Domini, Cena Domini, Pascha, Ascensione, Pentecoste, omnibus festiuitatibus beate Marie, Sancte Crucis, Angelorum, Apostolorum, dedicationibus Ecclesiarum, et commemoratione Omnium Sanctorum: quanquam et ipsa sit dedicationis festiuitas. Infra octauas Natalis Domini,  excepta die Innocentum, in qua cantica letitie subticentur. Tum quia uox in Rama audita est ploratus et ululatus multus, Rachel plorans filios suos : tum quia Innocentes descenderunt ad inferos, tum etiam quia non loquendo, sed moriendo confessi sunt. In octaua tamen cantatur propter resurrectionis gloriam, quam octaua signat. Infra octauas Epiphanie, Pasche, Ascensionis, Pentecostes, apostolorum Petri et Pauli, et Assumptionis uirginis Marie. Unde licet in natiuitate sancti Ioannis Baptiste, et festiuitate sancti Laurentii Symbolum non cantetur, in octauis eorum tamen cantatur, eo quod infra octauas Apostolorum et Assumptionis adueniant, et ob hoc in octauis sancti Ioannis prefatio de apostolis, et in octauis  sancti Laurentii prefatio de Assumptione cantatur. Horum omnium commemoratio fit in Symbolo, quorumdam tamen obscure, ut Epiphanie, que est festum baptismatis, de quo continetur in symbolo: Confiteor unum baptisma: Cene Domini, que est solemnitas Eucaristie, ad quam respicit illud, quod in Symbolo continetur, Sanctorum communionem. Angelorum, qui nomine celi debent intelligi, cum in Symbolo dicitur, Creatorem uel factorem celi et terre, secundum illud: In principio creauit Deus celum et terram , id est naturam angelicam et humanam. Quibusdam tamen uidetur. in festiuitatibus Angelorum non esse Symbolum decantandum, eo quod angeli nunquam  habuerunt fidem, sed speciem non credentes, sed agnoscentes. Dedicationis Ecclesiarum, ad quam respicit illud, Sanctam Ecclesiam catholicam: tunc enim sanctificatur, et, ut ita dicam, catholica Ecclesia, cum dedicatur. Ad octauas respicit resurrectio mortuorum, de qua continetur in Symbolo: Exspecto resurrectionem mortuorum. In festo tamen Agnetis secundo Symbolum non cantatur, quia licet celebretur in octaua, non tamen est festum octaue. Unde nec in Kalendario scribitur, nec in ecclesia pronuntiatur octaua. Quidam non absurde singulis diebus Paschalibus, sicut omnibus diebus Dominicis, Symbolum cantant, a die resurrectionis usque ad festum Ascensionis. Quidam etiam in festiuitate sancte Marie Magdalene, dicentes illam apostolorum  apostolam, symbolum cantant, pro eo quod ipsa proprie uel prima resurrectionis gaudium apostolis nuntiauit . De quibusdam tamen mentio fit in Symbolo, in quorum commemoratione Symbolum non cantatur, ut passionis et sepulture, quoniam illorum dierum officium aliorum officiorum regulam non sectatur.



CAPUT LII. A quibus, et ubi Symbolum sit cantandum.

Quia uero Christus non uenit predicare gentibus, sed Iudeis, iuxta quod ipse dixit in Euangelio: Non sum missus, nisi ad oues que perierunt domus Isrel . Unde precepit apostolis: In uiam gentium ne abieritis, et in ciuitates Samaritanorum non intraueritis , donec post resurrectionem  precepit eisdem: Euntes in mundum uniuersum, predicate Euangelium omni creature . Idcirco Romano pontifice solemniter celebrante, Symbolum fidei non cantores in choro, sed subdiacones ad altare decantant, et ipsi generaliter ad uniuersa respondent, usque dum pontifex dicit: Pax Domini sit semper uobiscum. Quoniam usque post Christi resurrectionem, sola Iudeorum Ecclesia, que per subdiacones designatur, qui sursum ad altare consistunt, corde credidit ad iustitiam, ore autem confessa est ad salutem . Sed extunc cantores in choro respondent, et uniuersa decantant, quia post resurrectionem Ecclesia gentium, quam cantores designant, qui deorsum in choro consistunt fidem Christi recepit, et laudum preconia  Saluatori persoluit. Inter euangelium tamen et sacrificium chorus concinit offertorium; quoniam inter predicationem et passionem gentilitas fidei uotum offerens decantauit, quando mulier Chananea de finibus Tyri et Sidonis egressa clamauit, et dixit: Miserere mei, Domine fili Dauid, filia mea a demonio male uexatur: cuius tandem fidem commendans Dominus ait: O mulier, magna est fides tua: fiat tibi, sicut uis .



CAPUT LIII. De offertorio.

Dicturus sacerdos Oremus, premittit, Dominus uobiscum; quia nisi nobiscum sit Dominus, ad salutem nostram orare non possumus. Statim autem  canitur offertorium, trahens nomen ab offerendo, quia dum offertorium cantatur, sacerdos accipit oblationes a populis, uel hostias a ministris. Hilarem enim datorem diligit Deus . Ordo conueniens, ut post predicationem sequatur fides in corde, laus in ore, fructus in opere. Fides in Symbolo, laus in offertorio, fructus in sacrificio. Quapropter offerenda cantatur, quia sacrificium laudis offertur; unde Psalmista: Circumibo et immolabo in tabernaculo eius hostiam uociferationis, cantabo et psalmum dicam Domino . Et in Paralipomenon: Cum offerrent holocausta, ceperunt laudes canere Domino, et in diuersis organis, que Dauid rex compererat, concrepare .



CAPUT LIu. De silentio post offertorium.


Post hec sacerdos silentii solitudinem expetit, instante memoria Dominice passionis, illud insinuans quod iehsu iam non palam ambulabat apud Iudeos, cum cogitarent eum interficere, sed abiit in regionem, iuxta desertum in ciuitate que dicitur Ephrem, et ibi morabatur cum discipulis suis. Collegerunt ergo pontifices et Pharisei concilium, et dicebant: Quid faciemus, quia hic homo multa signa facit? si dimittimus eum sic, omnes credent in eum, et uenient Romani, et tollent nostrum locum et gentem. Unus autem ex illis, Caiphas nomine, cum esset pontifex anni illius, dixit eis: uos nescitis quidquam, nec cogitatis, quia expedit uobis, ut unus homo pro populo moriatur, et non tota gens pereat. Ab illo ergo  die cogitauerunt, ut interficerent eum . Silentium ergo sacerdotis latibulum Christi signat.



CAPUT Lu. De ablutione manuum antequam sacrificium offeratur.

Notandum uero, quod cum sacerdos dixisset, Oremus, non statim orationem subiungit, sed antequam ad altare procedat, manus abluit, quatenus lotis manibus oblationem accipiat, incensum offerat et orationem effundat. Scriptum est enim in Exodo: Facies et labrum eneum, ponesque illud in tabernaculum testimonii ad altare, et missa aqua lauabunt in ea Aaron et filii eius manus suas et pedes, quando ingressuri sunt tabernaculum testimonii, et quando  accessuri sunt ad altare . Cum ergo iam manus suas lauisset episcopus ingressurus tabernaculum, tunc iterum manus abluit, cum accessurus est ad altare, ut magis magisque mundatus offerat hostiam immaculatam, sanctam, Deo placentem . Unde Psalmista, cum esset mundatus, petebat amplius emundari. Amplius, inquit, laua me ab iniustitia mea, et a delicto meo munda me . Sacerdos igitur hostiam oblaturus, debet conscientiam lauare lacrymis penitentie, secundum illud: Lauabo per singulas noctes lectum meum, lacrymis meis stratum meum rigabo . Nam et Christus antequam uerum et unicum sacrificium in  ara crucis offerret, in resurrectione Lazari, lacrymas effudit miseratus, Euangelista testante: iehsu, inquit, infremuit spiritu, turbauit semetipsum, et lacrymatus est .



CAPUT LuI. De corporalibus, et quare una pars extenditur et altera complicatur.

Interim uero diaconus corporales pallas super altare disponit, que significant linteamina, quibus inuolutum fuit corpus Iesu. Pars autem que plicata ponitur super calicem signat sudarium, quod fuerat super caput eius separatim inuolutum in unum locum. De his itaque tantum reperitur in canone: »Consulto omnium constituimus, ut sacrificium altaris non in serico panno, aut intincto quisquam  celebrare presumat, sed in puro lineo [al. linteo]  , ab episcopo consecrato, terreno scilicet lino procreato atque contexto, sicut corpus Domini nostri Iesu Christi in sindone linea munda sepultum fuit.« Potest tamen in his et aliud figurari. Duplex est enim palla, que dicitur corporale: una quam diaconus super altare totam extendit, altera quam super calicem plicatam imponit. Pars extensa, signat fidem, pars plicata signat intellectum. Hic enim mysterium credi debet, sed comprehendi non ualet, ut fides habeat meritum, cui humana ratio non prebet experimentum. Credamus ergo de corde puro, conscientia bona et fide non ficta . Sed non presumamus discutere, quia defecerunt scrutantes scrutinio . Scriptum est enim,  quia perscrutator maiestatis opprimetur a gloria . Nam qui dixerunt, durus est hic sermo, et quis potest illum audire? abierunt retro, et iam non ambulabant cum Christo .



CAPUT LuII. De oblatione et incenso, et quare sacerdos tertio circumducit et reducit incensum, et quare totum undique incensatur altare.

Tunc surgens sacerdos ad altare procedit, ut mysticam oblationem accipiat a ministris. Illud insinuans quod Ioannes euangelista describit: iehsu, inquit, ante sex dies Pasche uenit in Bethaniam, ubi fuerat Lazarus mortuus, quem suscitauit iehsu. Fecerunt autem ei cenam ibi, et Martha ministrabat  . Oblatione suscepta, statim adoletur incensum, per quod illud innuitur, quod statim per euangelistam subiicitur: Maria ergo accepit libram unguenti nardi pistici pretiosi, et unxit pedes Iesu, et domus impleta est ex odore unguenti . Quod autem sacerdos tertio superducit et circumducit incensum, designat quod Maria ter exhibuit et adhibuit unguentum circa corpus Iesu. Primo, cum unxit pedes ipsius in domo Simonis pharisei . Secundo, cum in domo Simonis leprosi super caput eius unguentum effudit ; tertio, cum emit aromata ut ueniens ungeret Iesum, iam positum in sepulcro. uoluntas enim pro facto  reputatur, cum et per ipsam non steterit, quo minus expleuerit quod incepit. Quod undique totum incensatur altare, designat quod factum illud totam undique respargit Ecclesiam. Sicut Dominus ipse testatur: Amen dico uobis, ubicunque predicatum fuerit hoc Euangelium in toto mundo, dicetur quod hoc fecit in memoriam eius . Moraliter autem incensum deuotionis adolendum est in thuribulo cordis, igne caritatis, ut odorem suauitatis emittat; de quo dicit Scriptura: Fungi sacerdotio, et habere laudem in nomine ipsius, et offerre illi incensum dignum in odorem suauitatis . Hoc enim incensum sacerdos accipit, id est Christus acceptat, et incensat ex eo sacrificium et altare.



CAPUT LuIII. De modo et ordine sacrificium offerendi, et de commistione aque et uini.


uerum libet adhuc oblationis mysterium explicare. Subdiaconus enim calicem preparat, panem et uinum in illo disponens, quia nimirum lex que per subdiaconum hic congrue designatur, huius oblationis mysterium presignauit, docens quod Melchisedech, rex Salem, protulit panem et uinum. Erat enim Dei sacerdos Altissimi . Quod exponens Propheta dicit ad Christum: Tu es sacerdos in eternum, secundum ordinem Melchisedech . Diaconus autem calicem preparatum accipiens, in altari componit. Quoniam Euangelium, cuius est figura diaconus, huius sacrificii ritum commendauit Ecclesie, quam per altare supra diximus  figurari. Prius tamen diaconus patenam cum hostia tradit episcopo, quam episcopus ipse super altare disponit, insinuans quod ipsemet Christus hoc sacramentum primum instituit, et Ecclesie tradidit celebrandum, dicens: Hoc est enim corpus meum, quod pro uobis tradetur, hoc facite in meam commemorationem . Episcopus aquam uino commiscet in calice, quia Christus populum reconciliauit in morte. Scriptum est enim quia aque multe sunt populi multi . Christus autem sanguinem suum effudit pro populo, sicut ipse testatur: Hic est sanguis meus noui testamenti, qui pro multis effundetur in remissionem peccatorum . Et de latere Christi simul exiuit sanguis et aqua, quatenus nec Christus sit sine populo, nec  populus sine Christo. Quia cum aqua uino miscetur, Christus et populus adunantur. uerum hoc quoque mysterium lex Mosaica figurat, sicut exponit Apostolus dicens: Bibebant autem de spirituali consequente eos petra. Petra autem erat Christus . Quapropter ampullam cum aqua subdiaconus tradit episcopo, quem episcopus fundit in calicem, ut sicut aqua non separatur a uino, sic nunquam populus separetur a Christo. Calix ponitur ad dextrum latus oblate, quasi sanguinem suscepturus, qui de latere Christi dextro creditur uel cernitur profluxisse. Nam sicut panis in corpus, ita profecto uinum transsubstantiatur in sanguinem. Porro cum sacerdos accipit patenam et urceolum, calicem et thuribulum: patenam cum hostia, urceolum cum  aqua, calicem cum uino, thuribulum cum incenso: efficit super ea crucis signaculum, ut per crucis uirtutem omnis comitatus [al. conatus] diabolice malignitatis effugiat, ne contra sacerdotem uel sacrificium aliquo modo preualeat. Ob hoc etiam in modum crucis superducit et circumducit incensum et sacrificium ad altare, quatenus et crucis signaculo et thuris incenso diabolice fraudis malignitas extricetur, sicut prediximus et ostendimus ad id utrumque ualere.



CAPUT LIX. De patena, super quam sacrificium panis offertur.

Patena, que dicitur a patendo, cor latum et amplum signat; super hanc patenam, id est super latitudinem caritatis, sacrificium iustitie debet offerri,  ut holocaustum anime pingue fiat. Hanc latitudinem cordis apostoli habebant, cum Petrus aiebat: Et si oportuerit me mori tecum, non te negabo. Similiter et omnes discipuli Christo dixerunt. Propter quod Dominus intulit, dicens: Spiritus quidem promptus est, caro autem infirma . Sed latitudo cordis ab eis aufugit et latuit, cum omnes discipuli relicto magistro fugerunt et latuerunt. Et ideo post susceptam oblatam sacerdos abscondit sub corporali patenam, uel ab altari remotam subdiaconus retro continet inuolutam, per quod discipulorum fuga uel latibulum designatur, qui dum uerum sacrificium offerretur, fugerunt relicto Christo, et latuerunt sicut eis ipse predixerat: Omnes uos scandalum patiemini in me in hac nocte. Scriptum  est enim: Percutiam pastorem, et dispergentur oues gregis, postquam autem surrexero, precedam uos in Galileam . Et ideo sacerdos Dominice resurrectionis annuntiaturus eulogium, resumit patenam, quia cum esset sero die illo una Sabbatorum et fores essent clause, ubi erant discipuli congregati propter metum Iudeorum, uenit iehsu, et stans in medio dixit eis: Pax uobis , resumens oues que trepidantes aufugerunt.



CAPUT LX. De sacerdotis inclinatione.

Tunc sacerdos inclinans, orat primum pro se, deinde pro populo, monens ut populus oret pro ipso. Orate, inquit, pro me, fratres. Debemus enim pro inuicem orare, secundum apostolum, ut saluemur  . Nam et Dominus inquit in Euangelio: Amen dico uobis, quia si duo uel tres consenserint de omni re super terram quamcunque petierint, fiet eis a Patre meo qui est in celis . Orauit autem et Christus primum pro se, deinde pro populo, dicens: Pater, uenit hora, clarifica Filium tuum, ut et Filius tuus clarificet te. Pater sancte, serua eos quos dedisti mihi, ut sint unum, sicut et nos . Per hoc autem quod sacerdos inclinat se, humiliationem Christi signat, qui exinaniuit semetipsum, formam serui accipiens, factus obediens usque ad mortem, mortem autem crucis . Nunc tandem sacerdos dicit orationem quam intermisit, quia tunc demum Christus rediit Hierosolymam ad domum orationis quam ad tempus deseruerat, cum  secesserat in Ephrem. Sic enim habetur in Euangelio: Cum uenisset iehsu Hierosolymam, intrauit in templum Dei, et eiecit uendentes et ementes de templo, dicens: Domus mea domus orationis uocabitur .



CAPUT LXI. De prefatione.

Quia uero iterum iam palam ambulabat iehsu, ita quod in crastinum turba multa que conuenerat ad diem festum, cum audissent quia iehsu uenit Hierosolymam, acceperunt ramos palmarum, et obuiam processerunt, clamantes: Hosanna! Benedictus qui uenit in nomine Domini rex Isrel . Leuat ergo sacerdos manus et uocem, dicendo palam: Per omnia secula seculorum. Finis orationis est principium  prefationis, per quod sacerdos insinuat, quod Christus est lapis angularis , qui fecit utraque unum  Iudeos continens et gentiles, ut sit unum ouile et unus pastor . Unde post laudem Iudeorum euangelista describit fidem gentilium. Erant, inquit, gentiles quidam ex his qui ascenderant ut adorarent in die festo, hi rogauerunt Philippum, dicentes: Domine, uolumus Iesum uidere . Dicturus autem sacerdos orationem dignissimam, premittit salutationem, optans nos tales existere, cum quibus Dominus manere dignetur, et illud nobiscum celebrare conuiuium, ad quod mulier attulit alabastrum unguenti nardi pistici pretiosi, et illud effudit super caput Domini recumbentis . Unde statim sacerdos  subiungit: Sursum corda. Chorusque subiungit: Habemus ad Dominum, ut Ecclesia sicut uere mulier unguentaria, sursum ad ipsam uerbi diuinitatem cor eleuet, et illud caput equale Deo Patri fide contingens, unguento catholice confessionis perungat. Cuius sane preconium sacerdos prosequitur dicens: Gratias agamus Domino Deo nostro. Chorusque respondet: Dignum et iustum est. Gratias enim debemus referre omnipotenti Deo per Christum Dominum nostrum. Credentes et confitentes quod per ipsum maiestatem eius laudaut angeli, adorant dominationes, tremunt potestates. Nimirum hoc Diuinitatis arcanum eius unguentum effundere, quod ex euangelici pigmenti medulla Ioannes euangelista  confecit: In principio erat uerbum, et uerbum erat apud Deum, et Deus erat uerbum. Omnia per ipsum facta sunt, et sine ipso factum est nichil . Hoc sacre confessionis preconium, ita recte concludit Ecclesia, ut cum angelis et hominibus decantet hunc deuoti pectoris hymnum: Sanctus, sanctus, sanctus; oratio ista, uel hymnus partim angelorum, partim hominum uerba complectitur. Legitur enim in Isaia, quod seraphim clamabant, alter ad alterum, et dicebant: Sanctus, sanctus, sanctus, Dominus Deus exercituum: plena est omnis terra gloria eius . Legitur quoque in Euangelio, quod qui preibant et sequebantur, clamabant dicentes: Hosanna Filio Dauid! Benedictus qui uenit in nomine Domini! Hosanna in altissimis!   uox angelorum Trinitatis et unitatis in Deo commendat arcanum; uox hominum diuinitatis et humanitatis in Christo personat sacramentum. Potest tamen prefationis officium ad illud referri, quod iehsu ascendit in cenaculum magnum stratum. In quo multa locutus est cum discipulis suis, et gratias agens, hymnum retulit Deo Patri , quem Ioannes euangelista describit, usque dum egressus esset trans torrentem Cedron, de quo dicit Mattheus: Et hymno dicto exierunt in montem Oliueti . Gelasius papa tractus et hymnos composuit, et sacramentorum prefationes cauto et elimato sermone dictauit. Sixtus autem hymnum Sanctus, sanctus, sanctus, cantari constituit.



CAPUT LXII. De expositione prefationis eiusdem.


Monet ergo sacerdos, ut corda sursum habeamus ad Dominum, secundum exhortationem Apostoli dicentis: Que sursum sunt querite , et non que super terram . Nam ubi est thesaurus tuus, ibi et cor tuum . Multi quidem dum ore loquuntur celestia, corde meditantur terrena; quibus Dominus improperat per prophetam: Populus hic me labiis honorat, cor autem eorum longe est a me . In qualibet ergo oratione peccatum est, sed in ista periculum, cor habere diuisum ab ore, uel os habere diuisum a corde; nam qui semetipsum non audit, nec Deus illum exaudit. Chorus ergo respondens profitetur se sacerdotis  monita suscepisse cum ait: Habemus ad Dominum. Diligenter ergo prouideat ne or habens deorsum ad seculum Spiritui sancto damnabiliter mentiatur. Sacerdos postquam attentos reddidit et deuotos, hortatur ut gratias agamus Domino Deo nostro. Quoniam ipse est Deus, id est Creator, ipse est Dominus, id est Redemptor, ipse enim est noster iehsu, id est Saluator. Tunc erit uerissime noster, cum erit omnia in omnibus, id est, sufficientia singulorum, quoniam ipse est Deus qui de nichilo nos creauit, ipse est Dominus, qui sanguine suo nos redemit, ipse est noster, qui sui munere nos saluauit. Qui creando nobis dedit naturam, qui redimendo dedit gratiam, et saluando conferet gloriam. Chorus  namque respondens sacerdotis uerbum approbat et affirmat. Dignum, inquit, et iustum est. Dignum est, quantum ad Dominum, quia ipse est Dominus Deus noster, iustum est, quantum ad nos, quia nos sumus populus eius, et oues pascue eius . uere dignum et iustum est, equum et salutare, nos tibi semper et ubique, etc. Dignum, quia nos mera uoluntate fecisti; iustum, quia nos pura misericordia redemisti; equum, quia gratuito nos iustificas; salutare, quia nos perpetuo glorificas; agere gratias tibi, Domine sancte, ubique, Pater omnipotens, semper, eterne Deus. Unde psalmista: In omni loco dominationis eius benedic anima mea Domino ; et iterum: Benedicam Dominum in omni tempore, semper laus eius in ore meo . Per  Christum Dominum nostrum. Aduocatum enim habemus apud Patrem Iesum Christum Dominum iustum, qui interpellat pro nobis, et ipse est propitiatio pro peccatis nostris , qui exauditur in omnibus pro sua reuerentia . Per eum quasi per mediatorem laudes efferimus, per eum, quasi per per aduocatum gratias exhibemus; per quem maiestatem tuam laudant angeli, adorant dominationes, tremunt potestates. Per illum itaque laudant, adorant et tremunt, per quem omnia facta sunt, per quem omnes spirituum ordines sunt creati; nam dixit Deus, fiat lux, et facta est lux . uerbo dixit, et uerbo fecit, quia uerbo Domini celi firmati sunt . Et in principio erat uerbum, et uerbum erat apud Deum. Omnia per ipsum facta  sunt, et sine ipso factum est nichil . Laudant, unde Psalmista: Laudate eum omnes angeli eius . Adorant, unde Esdras: Exercitus celi te adorant . Tremunt, unde Iob: Columne celi contremiscunt et pauent aduentum eius . Tremere uero dicuntur, non metu formidinis, cum sint perfecte beati, sed admirationis affectu, uel obedientie famulatu, cum secundum Apostolum, omnes sint administratorii spiritus in ministerium destinati . Celi dicuntur laudare Deum, quia laudis prestant materiam. Unde Propheta: Celi celorum et aque que super celos sunt, laudent nomen Domini . uel per celos hic thronos accepit, quia Dominus ait: Celum  mihi sedes est . Seraphin, ardens. uel succendens interpretatur, eo quod pre ceteris ardent et succenduntur in caritate. Reperitur autem hoc nomen et neutrum et masculinum, sed neutraliter terminatur in n, ut in hoc loco beata Seraphin; masculine terminatur in m, ut in propheta: Seraphim clamabant, alter ad alterum . uerum cum nouem sint ordines angelorum, quare tribus exclusis, tantum sex in prefatione ponuntur? an non illi cum ceteris maiestatem diuinam glorificant et adorant? absit! Nam uirtutes celorum, omnes comprehendunt. Unde Psalmista: uerbo Domini celi firmati sunt, et spiritu oris eius omnis uirtus eorum . Et iterum: Dominus uirtutum ipse est rex glorie . uel forte licet  occulta, tamen certa prouisum est ratione. Dionysius  quippe tres esse tradit ordines angelorum: trinos in singulis ponens, ut similitudo Trinitatis eis insinuetur impressa. Sunt enim tres ordines superiores, tres inferiores, tres medii. Superiores, seraphin, cherubin, throni. Medii, dominationes, principatus, potestates. Inferiores, uirtutes, archangeli, angeli. De singulis autem hic ordo medius subtrahitur, de superioribus cherubin, de mediis principatus, de inferioribus autem archangeli. Quia ad comparationem Trinitatis eterne  omnis alia trinitas diminuta reperitur et imperfecta. Nam quis in nubibus equabitur Domino? aut quis similis erit  Deo inter filios Dei?  Quoddam enim increate Trinitatis uestigium relucet in omnibus creaturis, tam in angelo quam in homine et in mundo. Nam ad angelum inquit propheta: Tu signaculum similitudinis plenus sapientie, et perfectus decore . De homine dicit Scriptura: Fecit Deus hominem ad imaginem et similitudinem suam . De mundo dicit Apostolus. Inuisibilia Dei per ea que facta sunt, a creatura mundi conspiciuntur intellecta . Quelibet autem trinitas, siue spiritualis in angelo, siue corporalis in mundo, siue spiritualis et corporalis in homine similitudinem quamdam diuine Trinitatis ostendit, ipsius tamen similitudinis non perficit ueritatem. Deus enim est spiritus increatus, immensus, incommutabilis,  summe potens, summe sapiens, summe bonus. Increatus, quia non incepit in tempore uel ex tempore. Immensus, quia non circumscribitur loco; incommutabilis, quia non uariatur in facto [al. affectu]; summe potens, cui nichil est impossibile; summe sapiens, cui nichil est ignorantie; summe bonus, cui nichil est inuidentie. A quo omnia, in quo omnia, per quem omnia ; a quo omnia sunt potenter creata, per quem omnia sunt sapienter formata, in quo omnia sunt diligenter conseruata. Creata per potentiam, formata per sapientiam, conseruata per diligentiam. Creata per potentiam Patrem, causam efficientem; per sapientiam Filium, causam afficientem; per diligentiam  Spiritum sanctum, causam perficientem. Tres enim sunt qui dant testimonium in celo, Pater, uerbum, et Spiritus sanctus, et hi tres unum sunt . Tres personaliter, sua quisque ratione distinctus, Pater generatione, uerbum filiatione, Spiritus sanctus processione. Unum efficialiter [al. essentialiter]: totum omnes quod singuli natura, potentia, uoluntate: et omnino quidquid secundum substantiam predicatur. Hanc eternam et indiuiduam Trinitatem laudant angeli, adorant dominationes, tremunt potestates; cum quibus et nostras uoces. Duas enim omnipotens Deus rationabiles condidit creaturas, angelicam et humanam, que laudibus diuinis insisterent, et ei gratiarum actiones redderent, quas dum pari uoto concelebrant, tanquam  superiores et inferiores chorde in celesti cithara sociantur. De qua dicit Ioannes: Et audiui uocem citharedorum citharizantium in citharis suis, et cantabant quasi canticum nouum . Supplici confessione, quasi non superba presumptione, sed humili laude dicentes: Sanctus, sanctus, Dominus Deus Sabaoth . Ter dicitur Sanctus, et semel Deus dicitur, ut Trinitatis et unitatis mysterium comprobetur. Hoc non solum seraphin clamabant, sub excelso Dei solio secundum prophetam, sed et quatuor animalia, secundum Apocalypsim , in circuitu sedis, requiem non habebant die ac nocte dicentia: Sanctus, sanctus, sanctus, Dominus Deus omnipotens. Sanctus dicitur, id est  sanctificans, non autem sanctificatus; unde: Sancti estote, quia ego sanctus sum Dominus Deus uester . Sanctus Pater, dicente Filio: Pater sanctifica eos in ueritate, quos dedisti mihi, quia tu sanctus es . Sanctus Filius, angelo protestante: Quod nascetur ex te sanctum, uocabitur Filius Dei . Sanctus Spiritus, Christo dicente: Accipite Spiritum sanctum, quorum remiseritis peccata, remittuntur eis. Dicitur autem Dominus Deus Sabaoth, id est Dominus exercituum, uidelicet angelorum et hominum, quorum terribilis ut castrorum acies est ordinata . Tot enim exercitus habet Deus in terra, quot sunt ordines in Ecclesia: tot habet in celis, quot ordines sunt in angelis. Pleni sunt celi et terra gloria  tua. Nomine celorum et terre, angeli et homines diuina pleni gratia perhibentur: uel ad litteram celum et terra gloria diuina replentur, quia deitas [al. diuinitas] est ubique. Unde Propheta: Si ascendero in celum tu illic es, si descendero ad infernum ades . Super omnia non elatus, subter omnia non prostratus, intra omnia non inclusus,  extra omnia non exclusus; unde reperitur in Iob : Excelsior celo est, et quid facies? profundior inferno, et unde cognosces? longior terra mensura eius, et latior mari. Quia uero necessarium est ad eternam salutem, incarnationis quoque mysterium confiteri, recte subiungitur: Benedictus qui uenit in nomine Domini. Ego, inquit, ueni in nomine Patris mei . Nomen Patris est Filius, de quo dicit propheta: Ecce nomen Domini uenit de longinquo . Hosanna in excelsis. Hosanna uerbum Hebreum est, quod signat, Salua, obsecro, compositum ex OSI, quod est salua, et ANNA quod est interiectio obsecrantis; uel, osi et anna due sunt dictiones per elipsim prolate. Bis autem dicitur Hosanna, propter duas partes salutis,  que sunt stola mentis et stola carnis, quibus sancti beatificantur in gloria. Hic laudis uersiculus in psalmo centesimo decimo septimo reperitur. Quod enim turbe dixerunt: Hosanna, hoc est quod ibi dicitur: O Domine, saluum me fac, et eisdem uerbis subiungitur: Benedictus qui uenit in nomine Domini .



LIBER TERTIUS.



CAPUT PRIMUM. De silentio post prefationem.


Post acclamatum preconium, sequitur secretum  silentium. Nam ut Ioannes Euangelista describit, ubi iehsu honorifice fuit receptus a turbis, cum psalmis et laudibus, abiit et abscondit se ab eis , non utique trepidantis formidine, sed dispensantis officio, quia nondum uenerat hora eius, que postquam aduenit, spontaneus ad passionem accessit. Surgite, inquit, eamus, ecce appropinquat qui me tradet , oblatus est enim quia ipse uoluit ; unde cum cohors et ministri uenissent cum laternis et facibus et armis, ut comprehenderent illum, sciens iehsu omnia que uentura erant super eum, processit et dixit eis: Quem queritis? Responderunt ei: Iesum Nazarenum. Dicit eis: Ego sum . Illud ergo latibulum Christi hoc secretum  silentium representat, in quo cessante uerborum tumultu, sola dirigitur ad Deum intenta deuotio.

Tunc enim sacerdos debet intrare in cubiculum cordis, et ostio sensuum intercluso, Deum Patrem orare, non multiloquio, sicut ethnici faciunt, qui putant multiloquio exaudiri , sed in corde puro et conscientia bona, et fide non ficta . Deus enim non est exauditor uocis sed cordis, nec est admonendus clamoribus, quia renum est scrutator et cordium . Quod Anna typum gerens Ecclesie, legitur obseruasse, que non petitione clamosa, sed tacita deuotione impetrauit que petiit. Scriptum est enim in libro Regum, quod Anna loquebatur in corde suo, tantumque labia illius commouebantur,  et uox penitus non audiebatur . Item in Psalmis: Dicite in cordibus uestris, et in cubilibus uestris compungimini . Spiritus  est Deus, et eos qui adorant in spiritu et ueritate oportet adorare . Ne uero musce morientes perdant suauitatem unguenti , flabello spiritus abigantur. Quatenus auster adueniens perflet hortum, ut aromata fluant , hoc est, ne importune cogitationes tollant deuotionem orationis, inspiratione gratie repellantur. Quatenus Spiritus sanctus accedens mentem fecundet, ut uirtutes abundent. Ceterum ne sacrosancta uerba uilescerent, dum omnes pene per usum ipsa scientes, in plateis et uicis, aliisque locis incongruis decantarent, decreuit Ecclesia, ut hec obsecratio que secreta censetur, a sacerdote secrete dicatur, unde fertur, quod cum ante consuetudinem que postmodum  inoleuit, quidam pastores ea decantarent in agro, diuinitus sunt percussi.



CAPUT II. De his quorum memoria colitur in Secreta.

In Secreta recolitur memoria passionis. uidelicet eorum que gesta sunt per hebdomadam ante Paschalem, a decima luna primi mensis, quando iehsu adiit Hierosolymam, usque ad septimam decimam quando resurrexit a mortuis. Propter quod inter prefationem et canonem in plerisque sacramentariis imago Christi depingitur, ut non solum intellectus littere, uerum etiam aspectus picture memoriam Dominice passionis inspiret. Et forte diuina factum est prouidentia, licet humana non sit industria procuratum, ut ab ea littera T canon inciperet,  que sui forma signum crucis ostendit et exprimit in figura. T namque mysterium crucis insinuat, dicente Domino per prophetam: Signa Thau in frontibus uirorum dolentium et gementium .



CAPUT III. De tribus signis que fiunt super oblatam et calicem.

Te igitur clementissime Pater. Eadem die qua laudes a turbis Christo sunt acclamate, uidelicet decima luna primi mensis, quando secundum legem typicus agnus in domos Hebreorum inferebatur , uerus Agnus ingressus est Hierosolymam, et a nequissimis lanistis obsessus, multis insidiis querebatur ad mortem. Traditus est autem a tribus, a Deo, a Iuda, a Iudeo. De prima traditione  dicit Apostolus: Proprio Filio suo non pepercit Deus, sed pro nobis omnibus tradidit illum . De secunda scribitur in Mattheo : Querebat Iudas opportunitatem, ut eum traderet. De tertia legitur in Ioanne : Gens tua et pontifices tui tradiderunt te mihi. Prima fuit ex gratia. quia dilexit nos, et tradidit semetipsum pro nobis . Secunda ex auaritia, quia constituerunt ei triginta argenteos, et exinde querebat opportunitatem ut traderet eum sine turbis . Tertia ex inuidia, sciebat enim Pilatus quod ex inuidia tradidissent eum . Deus ergo tradidit illum ex dono, Iudas pro munere, Iudeus in sacrificium illibatum, quod utique, non Iudei libauere, sed gentes. Quoniam ablatum est regnum a Iudeis, et  datum est genti facienti fructus eius . Ad hoc igitur designandum, sacerdos facit tres cruces super oblatam et calicem, dum dicit: Hec dona, hec munera, hec sancta sacrificia illibata. Commemorans illam traditionem, quam Deus fecit ex dono, Iudas pro munere, Iudeus in sacrificium illibatum. Singuli tamen ad mortem, mortem autem crucis ; nam licet diuersa fuerunt operantia, tamen unum et idem exstitit operatum. Hec trina traditio tunc incepit, cum Filius ex Dei Patris decreto, et ex consilio Spiritus sancti, necnon ex proprio beneplacito ueniens Hierosolymam, semetipsum exposuit passioni; qui cum uenisset, ibidem exposuit ad quid uenisset. Nisi granum frumenti cadens in terram,  mortuum fuerit, ipsum solum manet: si autem mortuum fuerit, multum fructum affert. Et ego si exaltatus fuero de terra, omnia traham ad meipsum . Hoc autem dicebat, significans qua morte esset moriturus. uel potius quia indiuisa sunt opera Trinitatis, potest referri totum ad indiuiduam Trinitatem, que tota tradidit Christum in mortem, ut tota per Christum redimeret nos a morte. Donum enim est dantis, munus accipientis, sacrificium offerentis; et Pater dedit, Filius obtulit, Spiritus sanctus accepit. Hinc ergo dicit Apostolus: Christus per sanctum Spiritum semetipsum obtulit Deo immaculatum . Singuli tamen obtulerunt, et dederunt et acceperunt. Sed ad distinctionem dicitur Pater dedisse propter auctoritatem, Filius obtulisse propter humanitatem,  Spiritus sanctus accepisse propter benignitatem. O liberalis gratia, liberalitas gratiosa, quod Deus dedit in donum hoc accepit a nobis in munus, eodem enim sacrificia dona sunt simul et munera. Dona sunt nobis collata, munera sunt a nobis oblata; nam que sacris offeruntur altaribus, et munera nuncupantur et dona; unde Dominus inquit in Euangelio: Si offers munus tuum ad altare, uade prius reconciliari fratri tuo . Et Apostolus de pontifice, ut offerat dona et sacrificia pro peccatis . Daniel quoque dixit ad Balthasar: Munera tua tibi sint, et dona tua alteri da. . Sermonum igitur inculcatio, pie deuotionis est excitatio uel ineffabilis commendatio sacramenti. Non enim unum aliquod inuenitur uocabulum, quod  tantum sacramentum digne ualeat appellare, nisi quod Grece dicitur eucaristia, quod exponitur bona gratia. Dicuntur autem pluraliter dona, munera, sacrificia, quia panis et uinum antequam consecrentur, et diuerse sunt species substantiarum, et diuerse specierum substantie. Sed ubi consecratio celestis accesserit, species quidem remanent, sed substantie conuertuntur, ita quo diuersa sunt continentia, sed unicum est contentum. Nam idem sub utraque specie continetur, licet non in idem utraque substantia conuertatur, sicut infra planius et plenius ostendetur. Dicuntur et sancta et illibata, quia panis et uinum significant sacrosanctum corpus et immaculatum sanguinem Iesu Christi. Non enim dicuntur illibata, quasi nondum gustata; sed potius  illibata dicuntur, id est immaculata, que sine macula cordis et corporis oportet offerri, quatenus cor ab iniquitate purgetur, et corpus ab immunditia. Quoniam, ut inquit Apostolus, quicunque manducauerit panem uel biberit calicem Domini indigne, reus erit corporis et sanguinis Domini. Probet autem seipsum homo, et sic de pane illo edat et de calice bibat. Qui autem manducat et bibit indigne, iudicium sibi manducat et bibit, non diiudicans corpus Domini. Ideo multi sunt infirmi et imbecilles, et dormiunt multi .



CAPUT Iu. De tribus sacrificiis Ecclesie.

Porro tria sunt Ecclesie sacrificia, que significata  sunt in ueteri Testamento per propitiatorium, thuribulum et altare, uidelicet sacrificium penitentie, sacrificium iustitie, et sacrificium eucaristie. De primo ait Psalmista: Sacrificium Deo spiritus contribulatus ; de secundo: Tunc acceptabis sacrificium iustitie ; de tertio: Tibi sacrificabo hostiam laudis . Super altare caro mactatur, infra thuribulum thus adoletur, ad propitiatorium sanguis infertur. Caro mactatur in contritione, thus adoletur in deuotione, sanguis infertur pro redemptione super altare corporis, infra thuribulum cordis, ad propitiatorium Dei Patris. In sacrificiis illis panis et uinum et aqua spiritualiter offeruntur. In sacrificio penitentie uinum doloris et compunctionis, aqua meroris et plorationis, panis  laboris et afflictionis: doloris in corde, meroris in ore, laboris in opere. In sacrificio iustitie panis fortitudinis et constantie, uinum rectitudinis et prudentie, aqua mansuetudinis et temperantie: fortitudinis inter aduersa, rectitudinis inter iniqua, mansuetudinis inter probra. In sacrificio eucaristie panis unitatis, uinum caritatis, aqua fidelitatis: panis pro corpore, uinum pro anima, et aqua pro populo, sicut infra planius et plenius ostenditur. Inter hec sacrificia, primum educit, secundum deducit, tertium autem inducit. Educit incipientes, deducit proficientes, inducit perficientes ex Aegypto per desertum in patriam: ex Aegypto confusionis, per desertum peregrinationis, in patriam glorificationis. Hec tria sacrificia sacerdos offert in missa.  Primum in confessione, secundum in prefatione, tertium in actione. Nam et tria sunt que, secundum prophetam, Deus requirit ab homine: Diligere misericordiam, facere iudicium, et sollicitum ambulare cum Deo . Diligat ergo misericordiam qui uult offerre sacrificium penitentie, faciat iudicium qui uult offerre sacrificium iustitie, cum Deo ambulet sollicitus qui uult offerre sacrificium eucaristie.



CAPUT u. Pro quibus sacrificium offeratur.

In primis igitur . . . Hic primo inuestigandum occurrit, quibus uidelicet et pro quibus, qualiter et quare sacrificium laudis debeamus offerre. Que  quatuor ex ipso canone possumus euidenter aduertere. Quibus, soli Deo scilicet et indiuidue Trinitati; pro quibus, pro Ecclesia sancta catholica, uidelicet pro omnibus orthodoxis; qualiter, in unitate fidei, uidelicet in communione sanctorum; quare, pro beneficiis temporalibus et spiritualibus et eternis, sed omnibus propter Deum. Primum notatur cum dicitur: Tibi reddunt uota sua eterno Deo uiuo et uero; secundum: Pro Ecclesia tua sancta catholica; tertium: Communicantes et memoriam agentes [al. uenerantes]; quartum: Pro redemptione animarum suarum, pro spe salutis et incolumitatis sue. Sacrificium ergo laudis offertur et generaliter pro cunctis, et specialiter pro quibusdam prelatis et subditis, ibi: Una cum famulo tuo papa nostro, et omnibus  orthodoxis; pro uiris et mulieribus ibi astantibus: Memento, Domine, famulorum famularumque tuarum; pro sacerdotibus et astantibus ibi: Et omnium circumstantium. Et qui tibi offerunt hoc sacrificium: pro nobis et nostris, ibi, pro se suisque omnibus. In primis, id est principaliter, offerimus tibi pro Ecclesia sancta tua catholica, id est uniuersali toto orbe terrarum diffusa, sed fidei sacramentis unita, quam pacificare digneris, ut pacem habeat ab hereticis et schismaticis; et adunare que dispersa est inter paganos et perfidos, quam etiam custodire digneris a uitiis et demoniis, et regere in prosperis et aduersis. Idipsum tamen uidetur esse pacificare, oadunare, custodire et regere. Tunc enim pacificat,  cum fidelium mentes adunat, ut per Spiritum sanctum caritate diffusa, multitudinis credentium sit cor unum et anima una . Tunc custodit, cum inter mundi pericula regit, ut de sancto mittens auxilium, eam de Sion tueatur . Licet enim septem in Apocalypsi scribantur Ecclesie , una tamen in Canticis est columba , nam sapientia edificauit sibi domum, excidit columnas septem , una ergo est Ecclesia, septem ordinibus distributa, uel septem carismatibus insignita, quam ille pacificat et adunat. Ille custodit et regit, qui propter ipsius regimen et munimen unum preposuit uniuersis, ut omnes ab uno, sicut corpus a capite gubernetur. Pro quo statim oratur, una cum famulo tuo papa nostro. Unde constat,  ut inquit Pelagius, ab uniuerso orbe separatos esse, qui qualibet dissensione inter sacra mysteria apostolici pontificis memoriam secundum consuetudinem non frequentant. Qui uero non sunt de Romana diecesi, pro suo quoque dicuntur orare pontifice. Quatenus unitatem spiritus in uinculo pacis obseruent . Orandum etiam esse pro principe Apostolus docet ad Timotheum: Obsecro, inquit, primum omnium fieri obsecrationes, orationes, postulationes, gratiarum actiones, pro omnibus hominibus, pro regibus, et pro omnibus qui in sublimitate sunt constituti ut quietam et tranquillam uitam agamus in omni pietate et castitate . Sicut enim sunt due uite, celestis uidelicet et terrena, una qua spiritus uiuit ex Deo, altera qua caro  uiuit ex spiritu; sed utraque uita nutritur ut possit subsistere, celestis spiritualibus, et terrena carnalibus: ita sunt due potestates, ecclesiastica et mundana; una que moderatur spiritualia, et alia moderatur carnalia. Ista per clericos, illa per laicos, ut ista uacet celestibus quantum ad animam, et illa terrenis quantum ad corpus. Post utramque potestatem orandum est pro omnibus orthodoxis, que sub utraque fidem catholicam et apostolicam uenerantur et colunt. Orthodoxi quasi recte gloriosi dicuntur, qui Deum recte fidei confessione glorificant. Licet autem unus tantum offerat sacrificium pluraliter tamen dicit offerimus, quia sacerdos non tantum in sua, sed in totius Ecclesie persona sacrificat. Quapropter in sacramento corporis Christi  nichil a bono maius, nichil a malo minus perficitur sacerdote, dummodo sacerdos cum ceteris in arca consistat, et formam obseruet traditam a columba. Quia non in merito sacerdotis, sed in uerbo conficitur Creatoris. Non ergo sacerdotis iniquitas effectum impedit sacramenti, sicut nec infirmitas medici uirtutem medicine corrumpit. Quamuis igitur opus operans aliquando sit immundum, semper tamen opus operatum est mundum. Sed sicut omnia sunt munda mundis , sic omnia sunt immunda immundis. Malus ergo cum uitam accipit, mortem incurrit: sic econtra, bonus cum mortem sustinet, uitam acquirit: nam qui manducat indigne, iudicium sibi manducat. .



CAPUT uI. In quo loco debeant, uiuorum nomina recitari.


Memento famulorum famularumque tuarum et omnium circumstantium. Ex hac iunctura uerborum manifeste coniicitur quod hic quasi quidam sit locus ubi sacerdos specialiter quos uoluerit, debeat nominare. uiuorum tamen nomina hic debet recensere, quoniam in sequentibus locus occurret, ubi defunctorem poterit agere memoriam specialem. Hinc euidenter apparet, quam sanctum sit ac salubre missarum interesse mysteriis, cum sacrificium eucaristie pro circumstantibus offeratur specialius. Unde cautum est in canonibus quod omnes fideles qui conueniunt in sacris solemnitatibus ad ecclesiam, et Scripturas apostolorum et Euangelium  audiant  . Qui uero non perseuerauerint usque dum missa peragatur, uelut inquietudines ecclesie commouentes, conuenit communione priuari. uerum cum Dominus nichil ignoret, nec alicuius ualeat obliuisci, quid est quod petimus ut Deus nostri meminerit. Porro Deus dicitur scire quos approbat, unde: Nouit Dominus qui sunt eius; et dicitur nescire quos reprobat, unde: Non noui uos . Rursus dicitur obliuisci malorum, cum malus ad bonum conuertitur; unde: Si impius egerit penitentiam, omnium iniquitatum eius non recordabor . Et dicitur obliuisci bonorum, cum bonus ad malum peruertitur, unde: Si iustus a iustitia se auerterit, omnes iustitias eius non recordabor , Deus quandoque ergo recordatur ad misericordiam,  unde: Memento mei, Deus, quia uentus est uita mea . Quandoque recordatur ad puniendum, unde: Memento, Domine, filiorum Edom in die Ierusalem . Ergo petimus, ut non tantum meminerit, sed hic petimus ut nostri misereatur. Secundum illud: Reminiscere miserationum tuarum, Domine, et misericordiarum tuarum, que a seculo sunt . Quorum tibi fides cognita est, et nota deuotio. Quasi qui propitiaris fidelibus et deuotis, qui solus uides in conscientiis, qui recte credant et deuote te diligant, utpote renum scrutator et cordium, Deus scientiarum Dominus, occultus omnium occultorum perscrutator . In cuius conspectu nulla creatura est inuisibilis  . Pro quibus offerimus, uel qui tibi offerunt. Quasi: Memento, Domine, eorum pro quibus offerimus, sed et sacerdotum qui offerunt. Cum enim sacerdos offert pro populo nichilominus et pro se. uel ideo dicit pro quibus offerimus, uel qui tibi offerunt, quia non solum offerunt sacerdotes, sed et uniuersi fideles. Nam quod specialiter adimpletur ministerio sacerdotum, hoc uniuersaliter agitur uoto fidelium. Dicitur autem sacrificium laudis, secundum illud Apostoli: Quidquid facitis, omnia in laudem Dei agite ut Deus laudetur in uobis . uel sacrificium laudis dicitur, quia cum Deo quidquam offerimus, sua sibi reddimus, non nostra  largimur; unde: Si esuriero non dicam tibi, meus est orbis terre, et plenitudo eius. Ergo immola Deo sacrificium laudis, et redde Altissimo uota tua. . uel potius sacrificium laudis dicitur, quia propter hoc maxime Deum laudare debemus, quia non solum se dedit pro nobis in pretium, sed etiam se dedit nobis in cibum, ut per pretium redimeret nos a morte, per cibum ut aleret nos ad uitam. Unde: Qui manducat uiuet propter me . Pro se suisque omnibus. uidelicet consanguineis uel affinibus familiaribus, uel amicis. Licet enim diligere teneamur etiam inimicos, secundum illud: Diligite inimicos uestros ; seruare tamen debemus ordinem caritatis, secundum illud: Introduxit me rex in cellam uinariam et ordinauit in me caritatem  . Nam et Apostolus ait: Dum tempus habemus, operemur bonum ad omnes, maxime autem ad domesticos fidei .



CAPUT uII. De tribus bonis pro quibus sacrificium laudis offertur temporalibus, spiritualibus et eternis.

Pro redemptione animarum suarum. Quasi: Non pro temporali lucro et appetitu terreno, sed pro spe salutis et incolumitatis, id est pro salute uel incolumitate sperata, spe namque salui facti sumus, pro salute mentis et incolumitate corporis. Namque utraque sanitas est ab illo. Qui dicit: Salus populi ego sum . uerum utraque sanitas prouenit ex redemptione anime, id est remissione  peccati, sicut econtra, de reatu peccati procedit infirmitas utriusque. Iuxta sententiam ueritatis: Ecce sanus, inquit, factus es, iam noli peccare, ne deterius tibi aliquid contingat . Porro tria sunt hominis bona, corporalia, spiritualia et eterna, uidelicet infima, media et suprema, pro quibus sacerdos dicit se offerre. Pro corporalibus, id est pro incolumitate; pro spiritualibus, id est pro redemptione; pro eternis, id est pro salute. Nam et Dominus docet nos pro his tribus orare. Pro eternis, unde: Adueniat regnum tuum. Pro spiritualibus, unde: Fiat uoluntas tua, sicut in celo et in terra. Pro corporalibus, unde: Panem nostrum da nobis quotidianum . Offerimus ergo sacrificium  pro eternis, ut dentur nobis in premium; pro spiritualibus, ut dentur nobis ad meritum; pro corporalibus, ut dentur nobis ad adminiculum, ut per hec et ista perueniamus ad illa. Aliquando non offerimus Deo sacrificium nisi propter seipsum, quia ipse est Dominus Deus noster; unde Propheta: Confitemini Domino quoniam bonus . uerum cum dicat Apostolus: Quod uirtus in infirmitate perficitur; et iterum: Cum infirmor tunc potens sum . Quid est quod pro corporis incolumitate sacrificium laudis offerimus? ut conseruata nobis sanitate uel reddita, gratiarum actiones in ecclesia referamus.



CAPUT uIII. Quod sacrificium altaris equaliter offertur toti Trinitati.


Tibi reddunt uota sua, cum nostra donemus et aliena reddamus. Quomodo uota si sua sunt reddunt et non potius donant? uel si reddunt, quomodo sua sunt et non potius aliena? Sane uotum bonum et hominis est et Dei, sed Dei propter auctoritatem gratie, hominis propter libertatem arbitrii. Propter quod dicit Apostolus: Non autem ego, sed gratia Dei mecum . Et iterum: Coadiutores Dei sumus .---Aeterno Deo uiuo et uero. Dii namque dicuntur homines et demones et imagines, sed homines adoptiue, demones  usurpatiue, imagines nuncupatiue. Per adoptionem, ut tibi: Ego dixi: dii estis et filii Excelsi omnes . Per usurpationem, ut ibi: Omnes dii gentium demonia . Per nuncupationem, ut ibi: Appellauerunt deos opera manuum hominum . Primi sunt ueri et uiui nec eterni; secundi sunt uiui, sed nec eterni, nec ueri; tertii nec sunt ueri, nec eterni nec uiui. Sed ille solus est eternus, uiuus et uerus, imo ueritas et uita et eternitas, qui est Deus per essentiam, qui de se dicit: Ego sum Deus, et non est alius, preter me . Licet autem hec obsecratio specialiter dirigatur ad Patrem, propter auctoritatem principii. Nam et Filius ita docet nos orare: Pater noster qui es in celis . Propter  hoc in principio Canonis dicitur: Te igitur clementissime Pater per Iesum Christum Filium tuum Dominum nostrum supplices rogamus et petimus. Aequaliter tamen indiuidue Trinitati, sacrificium laudis offertur tam Patri quam Filio quam utriusque Spiritui. Quorum sicut indiuisibilis est maiestas, sic indiuisibilis adoratio. Iuxta quod ueritas docet: ueri adoratores adorabunt Patrem in spiritu et ueritate . Nam qui Deum satagit ueraciter adorare, Patrem adoret in Spiritu sancto et ueritate, id est Filio, quia Pater essentialiter est in Filio, et Filius naturaliter in Patre, Spiritus sanctus substantialiter in utroque, secundum illud: Ego in Patre et Pater in me est .  Quapropter illa possunt non indiscrete distingui, cum dicitur: Aeterno Deo, uiuo et uero, ut quod est commune secundum essentiam approprietur propter notitiam. Aeternitas Patri, ratione principii, quia Pater a nullo est, et omnia sunt ab eo, Filius per generationem, Spiritus sanctus per processionem, cetera per creationem. ueritas Filio, qui de se dicit: Ego sum ueritas . Et de quo Psalmus dicit: ueritas de terra orta est . uita Spiritui sancto, sicut habetur in Symbolo: Credo in Spiritum sanctum Dominum et uiuificantem, qui ex Patre Filioque procedit. Totius igitur indiuidue Trinitatis indiuisa est adoratio, que principaliter exhibetur in sacrificio.



CAPUT IX. De trina commemoratione sanctorum, que fit in Canone.


Communicantes . . . . . Secreta que secundum diuersos et canon et actio nuncupatur, non tota simul ab uno, sed paulatim a pluribus, ex eo quoque perpenditur fuisse composita, quod ter in ea sanctorum commemoratio repetitur. Licet hoc ipsum peruenerit ad laudem et gloriam Trinitatis. In secunda quippe commemoratione supplentur qui de primitiuis sanctis deesse uidebantur in prima. uerum in ea commemoratione que fit ante consecrationem corporis Christi postulatur sanctorum suffragium. In ea uero que post consecrationem corporis Christi sanctorum consortium imploratur,  quia nimirum antequam corpus Christi quod est uniuersalis Ecclesia consecretur, id est antequam regnum adueniat, necessarium est nobis in uia sanctorum suffragium, ut meritis eorum et precibus diuine protectionis muniamur auxilio. Sed ubi corpus Christi fuerit consecratum, id est ubi regnum aduenerit, assequemur in patria sanctorum consortium, ut societatem et partem cum sanctis apostolis et martyribus habeamus. In uia quippe communicamus sanctis per fidem, quam ipsi habuerunt et nos habemus. Nos enim fidem habemus et spem, illi speciem habent et rem. Nos percurrimus stadium, illi possident brauium. Nos pugnamus in uia, illi triumphant in patria. Communicamus igitur et memoriam ueneramur apostolorum et martyrum et  precipue gloriose Dei genitricis uirginis Marie, ut eorum suffragio de fide perducamur ad speciem, de stadio ueniamus ad brauium, de uia transeamus ad patriam. In hac quidem commemoratione sanctorum illud obseruat Ecclesia, quod antiquitas consueuit agere, ut in orationibus suis recolat patrum memoriam, quatenus eorum meritis suffragantibus facilius obtineat quod implorat. Sic Moyses pro peccante populo intercedens patrum memoriam interposuit: Recordare Abraham, Isaac, Isrel, seruorum tuorum . Sic Azarias orasse legitur in fornace: Ne, quesumus, auferas misericordiam tuam a nobis, Domine Deus noster, propter Abraham dilectum tuum, et Isaac seruum tuum, et  Isrel sanctum tuum . Multum enim merita patrum filiis suffragantur. Unde cum Ezechias diuinum auxilium postularet, audiuit: Protegam urbem hanc et seruabo eam propter me et propter Dauid seruum meum . Et alibi: Ecce ego scindam regnum de manu Salomonis, uerumtamen una tribus remanebit ei propter seruum meum Dauid, ut remaneat lucerna Dauid serui mei coram me in Ierusalem cunctis diebus . Unde: Propter Dauid seruum tuum non auertas faciem Christi tui . Et quoniam extra unitatem Ecclesie, non est locus offerendi sacrificium unitatis. Ideo sanctorum memorie communicamus in sacrificio, quatenus in communione sanctorum sacrificium offeramus. Nam sicut unus panis ex multis  granis, ita et unum corpus ex multis membris. Sic ex multis fidelibus una constat Ecclesia. Scriptum est enim: Alienigena non uescetur ex eis, quoniam sancta sunt . Et ideo solum illum, ad esum huius agni assumimus, qui nostre coniunctus est domui, uidelicet omnem domesticum fidei a principe usque ad plebem, a populo usque ad publicanum.



CAPUT X. Quare non fit commemoratio confessorum in canone.

Illud autem oportet inquiri, cur in canone nulla sit commemoratio confessorum, cum inter sanctos eorum memoriam magnifice ueneretur Ecclesia? Sed ad hoc potest probabiliter responderi. Quod canon prius fuit editus, quam memoriam sanctorum  confessorum Ecclesia celebraret. Nam omnes fere sancti, qui commemorantur in canone, precesserunt Siluestrum, preter Ioannem et Paulum, Marcellinum et Petrum, qui proximo successerunt. Ecclesia uero post tempus beati Siluestri cepit sanctorum confessorum memoriam uenerari. Nam et sedes episcopales, que iuxta dispositionem beati Petri apostoli sunt in ciuitatibus singulis antiquitus constructe, non in memoria confessorum, sed ad honorem apostolorum et martyrum et precipue beate uirginis, ueterum deuotio dedicauit. Nam et in Ecclesiasticis reperitur historiis, quod sanctus Bonifacius, qui quartus a beato Gregorio Romane urbis episcopatum tenebat, suis precibus a Phoca Cesare impetrauit donari Ecclesie Christi templum  Rome, quod ab antiquis Pantheon antea uocabatur. In quo eliminata omni spurcitia fecit ecclesiam Dei Genitricis atque omnium martyrum Christi. Canon autem ex eo coniicitur precessisse, quod apostolorum catalogus non ita reperitur, in eo dispositus, sicut in emendatioribus codicibus reperitur. In prioribus enim editionibus, ut inquit Hieronymus, non solum euangelistarum mutatus est ordo, sed etiam uerborum ac sententiarum erat confusa commistio. Traditur autem quod Gelasius papa, quinquagesimus primus a beato Petro, qui fuit post Siluestrum per CLX annos, canonem principaliter ordinauit. Sed ut beatus Gregorius asserit in Registro, Scolasticus illam orationem composuit, que  super eucaristiam dicitur in Secreta.



CAPUT XI. Quod sacrificium soli Deo offerendum sit, unde distinguuntur due species seruitutis.

Hanc igitur oblationem seruitutis nostre . . . Due sunt species seruitutis, una que debetur soli Deo creatori, et dicitur latria. Et altera que creaturis impenditur, et dicitur dulia. Utramque speciem determinat Dominus, dicens: Reddite que sunt Cesaris Cesari, et que sunt Dei Deo . Ad latriam pertinent templa, altaria, sacerdotia, sacrificia, et huiusmodi que sunt soli Deo exhibenda, qui glorificatur in consilio sanctorum magnus et metuendus super omnes qui in circuitu eius sunt . Non enim sanctis, ad honorem  Dei, sed Deo potius ad honorem sanctorum dedicantur templa, consecrantur altaria, sacerdotia statuuntur, sacrificia offeruntur, ne forte si secus agatur, non theosebia, sed idololatria committatur. Hinc ergo Deus in lege precepit: Dominum Deum tuum adorabis et illi soli seruies , et soli Deo seruitutem adorationis impendes.

Diesque nostros in tua pace disponas. Beatus Gregorius has tres orationes in canone dicitur addidisse, uidelicet: Dies nostros in tua pace dispone, per eum qui pro nobis est traditus in manus eorum qui pacem oderunt. Ab eterna damnatione nos eripi, per eum qui pro nobis morte temporali damnatus est, et in electorum grege numerari, per eum qui pro nobis deputatus est cum iniquis. Est autem pax  peccatorum, et pax iustorum, pax temporis et pax eternitatis. Porro pax temporis interdum conceditur bonis et malis. Sed pax eternitatis nunquam dabitur nisi bonis, quia non est pax impiis, dicit Dominus . De pace peccatorum dicit Psalmista: Zelaui in peccatoribus pacem peccatorum uidens . Aduersus hanc pacem Dominus inquit in Euangelio: Non ueni mittere pacem, sed gladium . De pace iustorum dicit Apostolus: Fructus spiritus est caritas, gaudium, pax, patientia . Hanc pacem Dominus reliquit apostolis, dicens: Pacem relinquo uobis . De pace temporis inquit Propheta: Orietur in diebus eius iustitia, et abundantia pacis . Hanc pacem incessanter petit Ecclesia: Da pacem  in diebus nostris, quia non est alius, qui pugnet pro nobis nisi tu Deus noster. De pace eternitatis Dominus dixit apostolis: Pacem meam do uobis, non quomodo mundus dat ego do uobis . Hec secundum Prophetam, pax super pacem, de qua dicit Psalmista: In pace in idipsum dormiam et requiescam . Propter hanc triplicem pacem ter oramus in missa: Dies nostros in tua pace disponas; da propitius pacem in diebus nostris; dona nobis pacem, ut de pace temporis, per pacem pectoris transeamus ad pacem eternitatis. Ob hoc etiam sacerdos ter in missa osculatur altare, in principio, in medio, in fine.



CAPUT XII. De quinque signis que fiunt secundo super oblatam et calicem, et de Christi uenditione; de persona uenditoris et uenditi et ementis.


Quam oblationem . . . Quarta feria Iudas unus ex duodecim, a diabolo supplantatus, immane sacrilegium perpetrauit, dum Filium Dei pro triginta siclis argenteis uendidit Phariseis, in recompensationem damni, quod incurrerat propter effusionem unguenti, quare hoc unguentum non ueniit trecentis denariis, et datum est egenis. Dixit autem hoc, non quia de egenis pertinebat ad eum, sed quia fur erat et loculos habens, ea que mittebantur portabat . Quilibet autem argenteus ualebat decem denarios usuales, et ita damnum unguenti, quod ualuerat CCC denarios, triginta recompensauit argenteis.  Si uero dicamus argenteos denarios fuisse usuales, dicemus quod Iudas uendidit Christum quasi uile mancipium triginta denariis, qui sunt decima trecentorum denariorum quod ualuerat unguentum, propter quod Dominus despectiue loquitur per prophetam: Appenderunt mercedem meam triginta argenteis, quo appreciatus sum ab eis . Ad designandum ergo pretii quantitatem, quo Christus est uenditus, sacerdos hic facit tres cruces communiter super oblatam et calicem, cum dicit: Benedictam, ascriptam, ratam. Nam et trecenta pariter et triginta multiplicationem suscipiunt a ternario. Postmodum autem ad designandum uenditionem et emptionem, duas cruces imprimit sigillatim, unam super oblatam, et aliam super calicem, cum dicit:  Fiat corpus et sanguis; quasi diceret: Illa uenditio fuit maledicta, proscripta, irrita, iniqua et detestabilis, sed tu Deus hanc oblationem digneris facere benedictam, ascriptam, ratam, rationabilem et acceptabilem. Iudas enim dilexit maledictionem, et uenit ei, et noluit benedictionem, et prolongabitur ab eo. Sed tu Deus digneris hanc oblationem facere ascriptam, per quam nos inter electos ascribas. Iudas se laqueo suspendit, et episcopatum eius accepit alter . Sed tu, Deus, hanc oblationem digneris facere rationabilem, per quam rationabile fiat nostre seruitutis obsequium. Iudas reddidit mala pro bonis, et odium pro dilectione retribuit. Sed tu Deus hanc oblationem digneris facere acceptabilem, per quam nos tibi reddas acceptos. Ideo  sacerdos facit tres cruces communiter super oblatam et calicem, quia Christus communiter tria egit circa panem et uinum, accepit, benedixit, et dedit. Postmodum unam crucem facit specialiter super oblatam, quia dixit: Comedite, hoc est corpus meum; et alteram facit specialiter super calicem, quia dixit: Bibite, hec est sanguis meus. Et secundum hunc sensum recte subiungitur: Qui pridie quam pateretur uel potius, quia Iudas uendidit Christum ad crucifigendum sacerdotibus, scribis et Phariseis. Idcirco sacerdos et notandum communiter tres emptores, facit tres cruces communiter super oblatam et calicem, cum dicit: Benedictam, ascriptam, et ratam. Ad notandum uero discrete uenditorem et  uenditum, facit duas cruces discrete, super oblatam et calicem, cum dicit: Ut fiat corpus et sanguis. Petimus ergo hanc oblationem, ut Deus faciat benedictam, ascriptam et ratam, ut eam consecret, approbet et confirmet in rationabilem hostiam et acceptabile sacrificium, ut ita nobis, id est ad nostram salutem panis fiat corpus, et uinum sanguis, dilectissimi Filii Dei Domini nostri Iesu Christi. uel oramus, ut Deus hanc oblationem facere dignetur ascriptam, id est talem que de memoria sua nulla possit obliuione deleri, et ratam, id est talem que de memoria sua nulla possit mutatione conuelli. Rationabilem autem eam fieri deposcimus, id est talem que diuine rationi conueniat. Refert enim inter rationabile et rationale, quia rationabile dicitur  quod de ratione procedit; et rationale, quod utitur ratione. uel oblationem ita, quam tu, Deus, digneris in omnibus facere benedictam, hoc est transferre in eam hostiam, que est in omnibus benedicta, ascripta, rata, rationabilis et acceptabilis. Benedicta dicitur hostia salutaris, id est ab omni causa maledictionis immunis tam originali quam actuali, tam criminali quam ueniali. Sicut Elisabeth inquit ad uirginem: Benedictus fructus uentris tui . Ascripta dicitur, id est figuris et scripturis ueteribus designata, tam in agno Paschali , quam in manna celesti , tam in Isaac immolando, quam in Abel immolato . Quoniam, ut inquit Ioannes, hic est Agnus, qui occisus est ab origine mundi . Rata  dicitur quasi non transitoria, sicut uetus que recessit et noua successit, sed que permanet in eternum secundum ordinem Melchisedech . Rationabilis dicitur quasi non pecoralis, sicut erat legalis, que sanguine taurorum et hircorum non poterat a peccato mundare, sed que sanguine proprio conscientias emundat ab operibus mortuis. Acceptabilis dicitur, quasi non illa de qua dicit Propheta: Sacrificium et oblationem noluisti . Sed sicut Dominus ait: Sacrificium laudis, honorabit me . Secundum hanc expositionem recte subiungitur: Ut fiat corpus et sanguis dilectissimi Filii tui Domini nostri Iesu Christi



LIBER QUARTUS



CAPUT PRIMUM. De sacramento Eucaristie.


Ecce nunc ad summum sacramenti uerticem accedentes, cum ad ipsum cor diuini sacrificii penetramus, quidquid conamur exprimere, uix ullius apparet esse momenti, deficit lingua, sermo disparet, superatur ingenium, opprimitur intellectus.  Quis enim nouit ordinem celi et ponit rationes eius in terra ? Sed pulsemus ad ostium, si forte clauis Dauid aperire dignetur , ut commodet nobis tres panes amicus, qui maxime erunt huic conuiuio necessarii . Fides enim petit et accipit uitam, spes querit et inuenit uiam, caritas pulsat et aperit ueritatem. Is enim est uia, ueritas et uita .



CAPUT II. De diuersis figuris eucaristie, que precesserunt in ueteri Testamento.


Qui pridie quam pateretur . . . Quintadecima die mensis primi, qui tunc exstitit sexta feria, passus Dominus est, et precedente nocte, uidelicet quartadecima luna primi mensis ad uesperam, ut legis figuras impleret, post typicum pascha corporis et sanguinis sui sacramentum instituit, et Ecclesie tradidit frequentandum. Sic enim fuerat prefiguratum in Exodo : Decima die mensis primi tollat unusquisque agnum per familias et domos suas, et seruabit eum usque ad quartam decimam diem mensis huius, immolabitque eum uniuersa multitudo filiorum Isrel ad uesperam, et sument de sanguine  agni, et ponent supra utrumque postem, et in superliminaribus domorum in quibus comedent illum, et edent nocte illa carnes assas igni et azymos panes cum lactucis agrestibus. Et post pauca: Est enim phase, id est transitus Domini . Transitum istum Ioannes euangelista determinat, dicens: Ante diem festum Pasche, sciens iehsu quia uenit hora eius ut transeat de hoc mundo ad Patrem, cum dilexisset suos qui erant in mundo, in finem dilexit eos, et facta cena compleuit ea que fuerant figurata . Aegyptus est mundus, exterminator diabolus, agnus Christus, sanguis agni passio Christi, domus animarum corpora, superliminare domus cogitationum corda, ista sanguine tingimus per passionis fidem, illa sanguine tingimus per passionis  imitationem, signum crucis intus et foris opponentes contra aduersarias ereas potestates, denique carnes Agni comedimus cum in sacramento uerum corpus Christi suscipimus, et azymos panes, id est sincera opera, cum lactucis agrestibus, id est amaritudine penitentie. Sicut enim manna fuit datum Hebreis post transitum maris Rubri iam submersis Aegyptiis , sic eucaristia datur Christianis post ablutionem baptismi iam deletis peccatis, ut per baptismum mundemur a malo, per eucaristiam seruemur in bono. Nam sicut manna populum illum per uastitatem inuie solitudinis ad terram promissionis perduxit, sic Eucaristia populum istum per incolatum uite presentis ad patriam paradisi perducit. Unde recte uiaticum  appellatur, quia reficiens in uia, ducit ad patriam. Sane quod in manna precessit, in Eucaristia consummatur. Nam quantamlibet quisque partem accipit, totam percipit eucaristiam, sicut euenit de manna, quia nec qui plus collegerat habuit amplius, nec qui minus parauerat reperit minus. Hanc ergo prefigurabat panis ille celestis, de quo sapiens protestatur: Panem de celo prestitit sine labore, omne delectamentum in se habentem et omnis saporis suauitatem . Quod de se quasi Christus exponens: Ego sum, inquit, panis uiuus, qui de celo descendi. Si quis manducauerit ex hoc pane, uiuet in eternum. Et panis quem ego dabo, caro mea est pro mundi uita . Hinc ergo  Apostolus ait: Nolo uos ignorare, fratres, quia omnes patres nostri eamdem escam spiritualem manducaue runt, et omnes eumdem potum spiritualem biberunt. Bibebant autem de spirituali consequente eos petra. Petra autem erat Christus .



CAPUT III. Quare sacramentum corporis et sanguinis constitutum est sub specie panis et uini.

Accepit panem. Sacrificii ritum Melchisedech primus legitur celebrasse, offerens panem et uinum. Erat enim sacerdos Dei Altissimi . Unde Dauid inquit ad Christum: Tu es sacerdos in eternum secundum ordinem Melchisedech . Sacrificium ergo euangelicum precessit legale, non solum dignitate, sed etiam tempore, sicut Apostolus  plenius ostendit in Epistola ad Hebreos . Ideo uero panem et uinum in sacrificium corporis et sanguinis sui Christus instituit; quia, sicut pre ceteris cibis et potibus corporalibus panis cor hominis confirmat, et uinum letificat cor homini ; ita corpus et sanguis Christi pre ceteris cibis et potibus spiritualibus interiorem hominem reficiunt et saginant. Unde: Poculum tuum inebrians quam preclarum est . In his enim duobus plena consistit et perfecta refectio, sicut ipse testatur: Caro mea uere est cibus, et sanguis meus uere est potus . Panis autem debet esse de frumento, et uinum de uite. Quia Christus semetipsum comparauit frumento, cum ait: Nisi granum frumenti cadens in terram mortuum  fuerit, ipsum solum manet . Et uiti, cum dixit: Ego sum uitis uera . Porro nec racemus uue, nec granum frumenti debet offerri, nisi uel expressum in uinum, uel redactum in panem, quia Christus et panem se dedit, et frumento se comparat. Quia uero Christus accepit panem et calicem in sanctas ac uenerabiles manus suas, et sacerdos exemplo Christi panem et calicem in manus accipiens, utrumque per se crucis signaculo benedicit. Cum tamen sacerdos plures simul benedicit oblatas, unam pro omnibus in manibus accipit. Namque in unum Christi corpus omnes simul hostie conuertuntur.



CAPUT Iu. De azymo et fermentato pane.


Panis autem non fermentatus, sed azymus debet offerri in sacrificium, tum ratione facti, tum etiam ratione mysterii. Sic enim legitur preceptum in Exodo: Primo mense, quarta decima die, ad uesperam comedetis azyma, septem diebus fermentatum non inuenietur in domibus uestris: qui comederit fermentatum, peribit anima eius de cetu Isrel, tam de aduenis quam de indigenis terre; omne fermentatum non comedetis, in cunctis habitaculis uestris edetis azyma . Cum ergo Christus quarta decima die mensis ad uesperam cenauerit cum discipulis, et agnum paschalem comederit, et utique ritu legali cum azymis panibus et lactucis agrestibus, constat quod ea hora fermentatum non  inueniebatur in domibus Hebreorum. Et ita panem azymum in corpus suum sine dubio consecrauit. Fermentum enim corruptionem signat, Apostolo testante, qui dicit: Modicum fermenti totam massam corrumpit . Ut ergo nichil corruptum siue corrumpens, sed totum sincerum atque sincerans in hoc esse sacramento monstretur, non fermentatum, sed azymum consecramus. Nam secundum Apostolum: Pascha nostrum immolatus est Christus. Itaque epulemur non in fermento malitie et nequitie, sed in azymis sinceritatis et ueritatis . Greci autem in suo pertinaces errore, de fermentato conficiunt, asserentes in Parasceue lunam quartam decimam exstitisse, in qua uerus Agnus est immolatus, ut legis impleretur figura.  Dominus ergo ea die se passurum esse prenoscens, precedente uespera necessitate anticipauit comedere Pascha, quia tunc poterat comedi fermentatum, et ipsi corpus Domini de fermentato conficiunt. Nam et Ioannes euangelista testatur, quod ante diem festum pasche iehsu cum apostolis nocte cenauit; dicit etiam Iudeos in Parasceue non intrasse pretorium, ut non contaminarentur, sed comederent pascha . Sabbatum quoque post crucem, magnum diem Sabbati nominauit, quod dici non solet, nisi cum Sabbato festum concurrat. Et Lucas ait, quod mulieres in Parasceue parauerunt unguenta, quod eis in die festo facere non liceret . Mattheus quoque describit, quod principes sacerdotum et seniores  populi disposuerant Christum occidere, sed non in die festo, ne forte tumultus fieret in populo. Porro que dicta sunt, eorum assertioni non consonant, si sane fuerint intellecta. Pascha namque dicitur dies, solemnitas, agnus et hora. Dies ut ibi: Appropinquat dies festus azymorum qui dicitur Pascha . Solemnitas ut ibi: Ante diem festum pasche . Agnus ut ibi: Ubi uis paremus tibi comedere pascha . Hora ut ibi: Scitis quia post biduum pascha fiet . Dies autem festus paschalis erat quinta decima luna secundum illud: Et in quinta decima die solemnitatem celebrabitis Altissimo Domino . Nam quarta decima non erat solemnis nisi tantum ad uesperam. Ante diem festum hunc Dominus  pascha cum apostolis celebrauit. Nam, ut inquit Mattheus , prima die azymorum accesserunt discipuli ad Iesum, dicentes: Ubi uis paremus tibi comedere pascha? Et uespere facto discubuit cum duodecim. Marcus autem primum diem azymorum determinat, dicens: Quando pascha immolabant . Et Lucas: In qua necesse erat occidi pascha . Constat ergo quia Christus cum apostolis ea die fecit pascha, quod necessario fiebat ex lege, scilicet quarta decima luna primi mensis ad uesperam. Hoc enim incunctanter poterit inuenire, qui tabulam computi percurrerit diligenter. Diem magnum Sabbati nominabant in tribus solemnitatibus hebdomadalibus,  quocunque septem dierum contingeret. Nam omnes erant solemnes, et si non adeo sicut primus et ultimus, sed ad edendum azyma septem diebus oportebat eos omnes existere mundos. Unde quolibet septem dierum non poterant introire pretorium, ne contaminarentur, sed comederunt pascha, id est in pascha. uel nomine pasche possunt et azyma designari. Quod autem mulieres die festo Parasceue dicuntur unguenta parasse, non obest, quia non erat sub lege, sed sub gratia. uerumtamen Lucas ait, quia Sabbato siluerunt secundum mandatum. Sed et mandatum erat in lege, quod in diebus azymorum prima et ultima nichil operis facerent; exceptis his que pertinent ad uescendum. Preterea nemo tunc etiam uolentibus emere uendidisset aromata,  ut uenientes ungerent Iesum. Ut ergo nichil dubietatis remaneat, Lucas reducatur ad Marcum, ut intelligatur quia mulieres reuertentes parauerunt secundum Lucam aromata et unguenta: non tunc, sed secundum Marcum, cum Sabbatum pertransisset. Quid si longe ante parauerant, quia frequenter audierant Dominum in proximo uenturum. Nonne Magdalena iam parasse uidetur, et per inspirationem preoccupasse mysterium unctionis, teste ueritate, que dixit: Mittens hoc unguentum in corpus meum, ad sepeliendum me fecit . Et iterum: Sinite illam, ut in diem sepulture mee seruet illud . Sed unguentum quod prius inceperat, postea consummauit. Porro dispositio sacerdotum dispositioni Dei preualere non potuit, qui  disposuerat, ut uerus Agnus in diebus paschalibus immolaretur, et sicut typicus agnus quarta decima luna primi mensis comedebatur in nocte a Iudeis, ita uerum Agnum discipuli eadem hora comederunt uiuum. Et si uerum esset quod Greci de luna contendunt, credendum tamen est ita ritum legis in hoc sicut in aliis Dominum obseruasse, qui non uenit legem soluere, sed adimplere , natus de muliere, factus sub lege, ut eos qui sub lege erant redimeret . Sed ipsi rursum opponunt, quia cum ueritas uenit, figura cessauit, et euanuit umbra, cum lumen effulsit. Cum ergo ad nostrum pascha peruentum est, que precesserunt in typo cessauerunt, secundum illud: Nouis superuenientibus,  uetera proiicietis . Et Apostolus ait: uera transierunt, ecce noua facta sunt omnia . Et ideo Christus uerum pascha confecit sine lactucis agrestibus, sic et absque panibus azymis, ne ueterem ritum in nouo sacrificio retineret, ac per hoc nos Iudaizare doceret. Nam utrumque pariter erat in lege preceptum: Edent, inquit, carnes nocte illa assas igni, et azymos panes cum lactucis agrestibus . Sciendum ergo quia non omnes antique legis consuetudines abiecit Ecclesia, sed quasdam prouida consideratione retinuit. Unde sponsa dicit ad sponsum in Canticis canticorum: Omnia poma noua et uetera, dilecte mi, seruaui tibi . Adhuc enim faciem plene lune obseruat ne pascha celebretur in defectu. Adhuc conficit  oleum unctionis, et thus suauitatis incendit, adhuc soluit decimas et primitias, adhuc habet candelabrum, et lucernas, et uestes, et uasa, et pontifices, et leuitas. Nam si propterea repudiandum est azymum, quia lex illud admisit, pari ratione repudietur fermentum, quia lex statuit in Leuitico : Offerent panes fermentatos, cum hostia gratiarum, que offertur pro pacificis! Item in Pentecoste offeretis panes primitiarum de duabus decimis simile fermentate . Non solum de constitutionibus legalibus, uerum etiam de scriptis gentilium libenter assumit Ecclesia, si quid in eis probe dictum, uel factum agnoscit, et tanquam mulieris captiue resecat ungues, pilosque superfluos, ut ab aliena superfluitate mundata, thalamum ueritatis digna sit  introire ; legales ergo consuetudines non penitus sunt abolite, neque contrariis superuenientibus sunt destructe, sed interdum in melius commutate. Nam cum Deus circumcisionem mutauit, non superduxit contrarium, id est preputium, sed protulit melius, id est baptismum, quia circumcisio nichil est, neque preputium aliquid ualet, ut dicit Apostolus; sed fides que per dilectionem operatur . At azymum et fermentum penitus sunt opposita, sicut immediata contraria: non ergo decebat, ut Deus tanquam sibi contrarius abiiceret azymum, et assumeret fermentatum, quasi minus bonum preferret. Nec illud ualere putandum est, quod dicunt ideo se fermentatum offerre, quia fermentatum, ut aiunt, Spiritus sancti feruorem signat,  quo superueniente corpus Christi de uirginis carne conceptum est, sicut angelus predixerat: Spiritus superueniet in te, et uirtus Altissimi obumbrabit tibi. Ideoque et quod nascetur ex te sanctum uocabitur Filius Dei , trahentes hanc significationem fermenti ex illa parabola Euangelica: Simile est regnum celorum fermento quod accepit mulier, et abscondit in farina satis tribus, donec fermentatum est totum . Nam et fermentum manifeste signat tumorem uteri uirginalis, et uinculum unionis. Porro multo religiosius insinuat, quod secundum Apostolum de massa peccatrice, corpus sine peccato suscepit, tanquam de fermentato susceperit azymum, et ut inter Christum et  populum, ita malitie et nequitie nichil intersit, sicut inter frumentum et aquam in azymo nichil ueteris masse, uel aliene corruptionis interuenit. Nam per frumentum Christus, per aquam populus designatur, secundum illud: Nisi granum frumenti cadens in terram mortuum fuerit, ipsum solum manet ; et illud: Beati qui seminatis super aquas . Aqua sine fermento, mista frumento, designat populum sine peccato, Christo coniunctum. Quanquam et illud ualeat designare, quia sicut azymus panis de pura massa sine fermento conficitur, ita corpus Christi de illibata uirgine sine peccato conceptum est. Ceterum id solum Latinis sufficeret contra Grecos, quia Constantinopolitanam Ecclesiam hereseon corruptio  fermentauit, ut non solum hereticos, uerum etiam heresiarchas, produceret. Romanam autem Ecclesiam super apostolice fidei petram, stabili soliditate fundatam, nulla prorsus heretice prauitatis procella potuit conquassare. Sed illud semper integra fide seruauit, quod ab ipsis accepit apostolis, qui presentialiter eam sacris uel instituere doctrinis, et ecclesiastici ritus regulam docuere. Ab ipsis ergo beatis apostolis Petro et Paulo, quos et uiuos habuit, et defunctos custodit, hunc sacrificii ritum accepit, quem hactenus inuiolabili cultu seruauit. Greci uero postquam tunicam Domini inconsutilem diuiserunt, ut perpetue diuisionis scandalum interponerent, sacrificii ritum temere mutauere, quos Leo IX per epistolam ad imperatorem Constantinopolitanum  directam super uariis confutauit heresibus. Qui Latinos inter cetera azymitas uocabant, cum ipsi uerius fermentarii nuncupentur.



CAPUT u. De tribus uerbis que forme consecrationis uidentur adiecta.

Eleuatis oculis in celum. Tria quidem hic commemorantur in canone, que nullus euangelistarum describit, uidelicet eleuatis oculis in celum, eterni Testamenti, mysterium fidei. Quis ergo tante presumptionis exstitit et audacie, ut hoc de corde suo tentauerit interponere? Sane formam istam uerborum ab ipso Christo acceperunt apostoli, et ab ipsis apostolis accepit Ecclesia. Multa quippe tam de uerbis, quam de factis Dominicis pretermiserunt  euangeliste, que tamen apostoli suppleuerunt, ut est illud quod Apostolus dicit in Epistola ad Corinthios: uisus est plusquam quingentis fratribus simul, deinde uisus est et Iacobo, nouissime omnium tanquam abortiuo uisus est et mihi . Nam inter ipsos, quedam omittuntur ab uno, que supplentur ab alio. Unde cum tres euangeliste commemorant: Hoc est corpus meum, solus Lucas  adiecit, quod pro uobis tradetur. Et cum Mattheus  et Marcus  dicant pro multis, Lucas dicit pro uobis: sed Mattheus addit in remissionem peccatorum. Et tamen ea que adduntur in canone, possunt ex aliis locis Euangelii comprobari. Ioannes enim Lazari suscitationem describens,  testatur quod iehsu eleuatis sursum oculis, dixit: Pater gratias ago tibi, quoniam audisti me . Idem alibi dicit: Hec locutus est iehsu, et subleuatis oculis in celum, dixit: Pater clarifica Filium tuum . Si enim tunc in celum oculos leuauit ad Patrem, cum animam Lazari reuocabat ad corpus, quanto magis credendum est, quod tunc oculos in celum leuarit ad Patrem, cum panem et uinum, in corpus et sanguinem proprium conuertebat? Utrobique tamen hoc ad nostram instructionem agebat. Unde et nos, oculos cordis ad terram non deprimamus, sed eleuemus in celum, si quod oramus, uolumus impetrare. Gratias agens. Hinc quoque colligitur, unde sacrificium laudis dicatur. Quia Christus gratias agens, illud instituit.  Gratias autem non pro se, sed pro nobis id est pro reparatione hominum sic futura.



CAPUT uI. Quomodo Christus confecit, et sub qua forma.

Benedixit. Cum ad prolationem uerborum istorum: Hoc est corpus meum, hoc est sanguis meus , sacerdos conficiat, credibile iudicatur, quod et Christus eadem uerba dicendo, confecit. Porro quidam dixerunt, quod Christus confecit, cum benedixit, litteram construentes hoc ordine: Accepit panem, benedixit, subaudiendum est dicens: Hoc est corpus meum, et tunc fregit et dedit, et ait: Accipite et comedite, et iterauit: hoc est corpus meum. Prius ergo protulit illa uerba, ut eis uim conficiendi tribueret, deinde protulit eadem, ut  apostolos formam conficiendi doceret. Alii uero dixerunt, quod et sacramentum confecit et formam instituit post benedictionem, cum dixit: Hoc est corpus meum, intelligentes illam benedictionem fuisse, uel aliquod signum, quod super panem impressit, uel aliquod uerbum, quod super panem expressit. Quibus illud uidetur obsistere, quod prius fregerit quam dixerit: Hoc est corpus meum. Nec etiam est credibile, quod prius dederit quam confecerit. Sane dici potest, quod Christus uirtute diuina confecit, et postea formam expressit, sub qua posteri benedicerent. Ipse namque per se uirtute propria benedixit. Nos autem ex illa uirtute quam indidit uerbis.



CAPUT uII. De ueritate corporis et sanguinis Christi sub specie panis et uini.


Cum enim sacerdos illa Christi uerba pronuntiat: Hoc est corpus meum, et hic est sanguis meus , panis et uinum in carnem et sanguinem conuertuntur, illa uerbi uirtute, qua uerbum caro factum est, et habitauit in nobis , qua dixit, et facta sunt, ipse mandauit, et creata sunt. Qua feminam mutauit in statuam , et uirgam conuertit in colubrum ; qua fontes mutauit in sanguinem, et aquam conuertit in uinum . Nam si uerbum Elie potuit ignem de celo deponere , uerbum Christi non potuit panem in carnem mutare? Quis hoc audeat  opinari de illo, cui nullum uerbum est impossibile , per quem omnia facta sunt, et sine quo factum est nichil? . Certe maius est creare quod non est, quam mutare quod est. Ac longe maius, quod non est, de nichilo procreare, quam quod est in aliud transmutare. Illud autem nemo quidem dubitet, et de hoc aliquis dubitabit? absit omnino! Incomparabiliter maius est, quod Deus ita factus est homo, quod non desiit esse Deus, quam quod panis ita fit caro quod desinit esse panis. Illud per incarnationem semel est factum, istud per consecrationem iugiter fit. Sed dixerit aliquis: Certus sum omnino quod ualet, sed non sum certus aliquomodo quod uelit. Aduertat ergo, quod Christus cum accepisset panem, benedixit, et dixit: Hoc est  corpus meum. ueritas hoc dixit, et ideo uerum est omnino quod dixit. Quod ergo panis fuerat cum accepit, corpus suum erat cum dedit. Panis itaque mutatus erat in corpus ipsius, et similiter uinum in sanguinem. Non enim ut hereticos sapit, sed desipit, ita debet intelligi, quod Dominus ait: Hoc est corpus meum, id est hoc signat corpus meum, sicut quod dicit Apostolus: Petra autem erat Christus, id est petra significabat Christum . Hoc enim potius dixisset de agno paschali, quam de azymo pane. Nam paschalis agnus absque dubio figurabat corpus Dominicum, sed azymus panis, opus sincerum. Sicut enim Ioannes Baptista, quod dixerat: Ecce Agnus Dei qui tollit peccata mundi , sic et Christus quod dixerat: Hoc est  corpus meum, per adiunctum determinauit, quod pro uobis tradetur . Sicut ergo corpus Christi ueraciter tradebatur, ita uere demonstrabatur, non in figura que iam cessauerat, sed in ueritate que iam aduenerat. Sane cum litigarent Iudei ad inuicem, dicentes: Quomodo hic poterit carnem suam dare nobis ad manducandum? dixit illis iehsu: Amen, amen dico uobis, nisi manducaueritis carnem Filii hominis, et biberitis eius sanguinem, non habebitis uitam in uobis. Qui manducat carnem meam, et bibit sanguinem meum, habet uitam eternam . Ideo dicit: Amen, amen, id est in ueritate, ut non figuratiue, sed uere intelligatur quod dixit: Nisi manducaueritis carnem, etc., et ad maiorem ueritatis expressionem adiungit:  Caro mea uere est cibus, et sanguis meus uere est potus . Ego uero quia uitam eternam habere desidero, carnem Christi ueraciter comedo, et sanguinem eius ueraciter bibo. Illam utique carnem quam traxit de uirgine, et illum sanguinem quem fudit in cruce. Ego credo corde, et ore confiteor, quod ipsum Dominum nostrum Iesum Christum, in hoc sacramento manduco, fretus auctoritate qua dicitur: Qui manducat carnem meam, uiuet propter me . Non enim cum manducatur, per partes diuiditur, nec laceratur sub sacramento, sicut caro que uenditur in macello, sed et illesus sumitur et integer manducatur. uiuit manducatus, quia surrexit occisus; manducatus non moritur, quia resurrexit  non moriturus. Christus enim resurgens ex mortuis, iam non moritur, mors illi ultra non dominabitur; quod enim mortuus est, peccato mortuus est semel, quod autem uiuit, uiuit Deo . Sicut enim uidua Sareptana quotidie comedebat, et nunquam diminuebat farinam de hydria, et oleum de lechyto ; sic uniuersalis Ecclesia quotidie sumit et nunquam consumit carnem et sanguinem Iesu Christi, sub diuersa specie sacramenti. Sicut ergo corpus Christi quotidie manducatur, et non deficit nec decrescit, ita panis quotidie transit in corpus Christi, sed ipsum corpus nec in aliquo proficit nec accrescit. Non enim de pane uel de uino materialiter formatur caro uel sanguis, sed materia panis uel uini mutatur in substantiam  carnis et sanguis, nec adiicitur aliquid corpori, sed transsubstantiatur in corpus.



CAPUT uIII. Quod sub tota forma totum corpus existit.

uerum an partes in partes, totum in totum, an totale transeat in totale, nouit ille qui facit. Ego quod residuum est igni comburo; nam credere iubemur, discutere prohibemur. Si tamen querentis instet improbitas, ego salua fide concesserim, quod totalis panis in totale corpus conuertitur, ita quod nulla pars transit in aliquam partem corporis. Reor autem salua fidei maiestate, quod ubi panis est consecratus, sub tota specie, totum corpus existit. Sicut enim miraculose tam magnum corpus, sub tam parua forma concluditur, ita miraculose  totum corpus in singulis partibus continetur quod inde coniicio, quoniam in quotcunque partes species diuidantur, sub singulis partibus totus est Christus, totus in magno, totus in paruo, totus in integro, totus in fracto. Scio tamen quod dicitur a quibusdam quod quandiu species panis integra perseuerat, sub totali specie totale corpus existit. Ubi uero diuiditur in singulis diuisionibus incipit esse totum. Sicut in speculo dum est integrum una tantum apparet inspicientis imago: sed eo fracto, tot apparent imagines quot sunt in eo fracture. Porro cum Deus illam uirtutem uerbis contulerit, ut ad prolationem eorum corpus Dominicum incipiat esse sub specie sacramenti, nec illa uerba proferantur in fractione, diligenter attendant, et ipsi respondeant unde corpus  Christi quod ante fractionem non in singulis partibus erat totum, sed sub totali specie totaliter existebat, post fractionem in singulas partes quodam modo secedit et incipit esse singulatim in singulis partibus quod integraliter erat in integro. Licet autem corpus Dominicum sit in loco locale, queritur tamen utrum in sacramento sit locatum localiter, id est utrum faciat localem distantiam, et an babeat localem situm, ut dici debeat quia iacet, sedet aut stat? Sed et alia multa circa presentem articulum possunt inquiri, que melius est intacta relinquere quam temere diffinire; nam bestia que tetigerit montem, lapidabitur , tutius est in talibus citra rationem subsistere, quam ultra rationem  excedere, ne forte, quod absit! ossa regis Idumee redigantur in cinerem .



CAPUT IX. De fractione, ubi dicitur quare fractio fiat et attritio.

Fregit. Solet a multis inquiri, sed a paucis intelligi quid Christus tunc in mensa fregit, et quid sacerdos in altari nunc frangit. Fuerunt qui dicerent quod, sicut post consecrationem uera panis remanent accidentia, sic et uera panis substantia, quia sicut subiectum non potest sine accidentibus existere, sic accidentia non possunt existere sine subiecto  . Accidentis esse non est aliud quam inesse. Sed panis et uini substantiis permanentibus, ad  prolationem illorum uerborum corpus et sanguis Christi ueraciter incipiunt esse sub illis, ita quod sub eisdem accidentibus utrumque uere sumitur panis et caro, uinum et sanguis, quorum alterum probat sensus, reliquum credit fides. Hi dicunt quod substantia panis frangitur et atteritur, inducentes ad hoc illud quod dicit Apostolus: Panis quem frangimus ; et Lucas: Una Sabbati cum conuenissemus ad frangendum panem . Hi facile soluunt questionem illam, qua queritur quid a mure comeditur, cum sacramentum cor roditur, comeditur secundum illos illa panis substantia, sub qua corpus Christi esse mox desinit. Porro qualem significandi modum habet nomen accidentis in physica facultate, talem existendi modum habet accidens  nominis in theologica ueritate. Nam sicut hoc nomen album significat accidens in substantia, id est in adiacentia, sed hoc nomen albedo significat accidens sine subiecto, id est in existentia: sic ante consecrationem accidens est in subiecto, quoniam existit in alio. Sed post consecrationem accidens est sine subiecto, quoniam existit per se, transit enim substantia, sed remanent accidentia: nec dicitur accidens in ui participii, sed accipiendum est in ui nominis. Sicut enim ibi substantia corporis est ubi forma corporis non uidetur, sic ibi forma panis uidetur, ubi substantia panis non est, nec est aliis ibi panis nisi caro Christi, que nomine panis aliquando designatur. Iuxta quod Dominus ait: Panis quem ego dabo, caro mea est pro mundi uita ; et  Apostolus: Quotiescunque manducabitis panem hunc et calicem bibetis . Non enim debemus querere naturam in gratia, neque consuetudinem in miraculo. Non solum accidentales, uerum etiam naturales proprietates remanere uidentur, ut paucitas que saturando famem expellit, et uinitas que satiando sitim exstinguit. Dicamus ergo quod forma panis frangitur et atteritur, sed Christi sumitur et comeditur. Ea uidelicet que notant corruptionem referentes ad formam panis, ea uero que notant acceptionem ad corpus Christi,



CAPUT X. De confessione Berengarii.

Berengarius quippe suspectus habebatur de heresi,  et ne remaneret anguis in herba, ad maiorem expressionem coram Nicolao papa multisque presulibus est confessus, panem et uinum, que in altari ponuntur post consecrationem, non solum sacramentum, sed etiam uerum corpus et sanguinem Christi esse, et sensualiter non solum sacramentum, sed etiam in ueritate manibus sacerdotum tractari et frangi, etiam fidelium dentibus atteri. Non autem corpus Christi uel in partes diuiditur, uel dentibus laceratur, cum sit immortale et impassibile; sed in qua re fiat fractio uel attritio B. Augustinus ostendit, dicens: »Quando Christus manducatur, reficit et non deficit. Nec quando manducamus  do illo partem facimus, quod quidem in sacramento sic fit. Nam et Christus carnalem sensum discipulorum redarguit, qui putabant carnem eius sicut aliam carnem diuidendam in partes et morsibus lacerandam. Dicitur autem forma panis, non quod sit, sed quod fuit, sicut dicebatur Simon leprosus, non quod talis existeret, sed quod talis exstiterat.«



CAPUT XI. Quid etiam a mure comeditur, cum sacramentum corroditur.

Si uero queratur quid a mure comeditur, cum sacramentum corroditur, uel quid incineratur cum sacramentum crematur? respondetur quod, sicut miraculose substantia panis conuertitur, cum corpus Dominicum incipit esse sub sacramento, sic  quodammodo miraculose reuertitur, cum ipsum ibi desinit esse, non quod illa panis substantia reuertatur quod transiuit in carnem, sed quod eius loco miraculose creatus, quamuis huius accidentia sine subiecto possunt sic corrodi, sicut edi. Hic obstante miraculo falso, trahitur argumentum a coniugatis uel coniunctis, sicut alibi trahitur falso a contrariis. Est enim hic color et sapor, quantitas et qualitas, cum nichil alterutro sit coloratum aut sapidum, quantum aut quale. Miraculum quippe uincit naturam, et legi detrahit dispensatio. Sane in natura Dei est trinitas personarum, uidelicet Pater et Filius et Spiritus sanctus. In hypostasi Filii est substantiarum Trinitas, uidelicet deitas, corpus et anima; in sacramento corporis est trinitas specierum,  uidelicet panis, uinum et aqua; in natura Dei nec est accidens in substantia, nec substantia in accidentia; in hypostasi Filii est accidens in substantia, et substantia in accidente; in sacramento corporis accidens non est in substantia, sed substantia consistit sub accidente.



CAPUT XII. Quale corpus Christus dedit in cena.

Dedit. Queri solet quale corpus suum Christus dedit in cena, mortale an immortale, passibile an impassibile, ac cetera que ad hanc pertinent questionem. Ego diuina sacramenta magis ueneranda quam discutienda profiteor, simplicitati fidei ratus sufficere. Si dicatur quod tale dedit quale uoluit, et rursus  quale dederit ipse nouit. Fuerunt tamen qui dicerent quod sicut idem ueraciter ipse erat qui dabat et qui dabatur, ita in eo quod dabatur erat immortalis et impassibilis, sicut uisibiliter gestabat et inuisibiliter gestabatur: inuisibiliter quantum ad formam corporis, non quantum ad speciem sacramenti. Nam in eo quod gestabat, quod erat apparebat: in eo uero quod gestabatur, quod erat ipse non uidebatur, quia forma panis et uini uelabat formam carnis et sanguinis. Hic est ille uerus Dauid, qui coram Achis rege Geth manibus suis ferebatur . Quoniam immortalis dabatur, incorruptibilis edebatur. Hi scilicet pro facto concedunt, posito quod pars aliqua sacramenti per triduum mortis Christi reseruata fuisset, idem corpus  simul et iacebat mortuum in sepulcro, et manebat uiuum sub sacramento. In ara crucis patiebatur, et sub forma panis non ledebatur. Sed quoniam incredibile iudicatur, ut secundum eamdem naturam simul esset mortalis et immortalis, quod tamen congruebat ei secundum eamdem personam. Fuerunt alii qui dixerunt, quod Christus mortalis utique fuit, sed uoluntate non necessitate. In eo quippe quod immunis erat ab omni culpa, liber erat ab omni pena, ut nichil morti deberet, pro eo quod peccati nichil haberet, sustinuit tamen sponte mortalitatem, quia mortem sustinere uolebat. Quia si mortalitatem non suscepisset, omnino mori non potuisset. Ut ergo probaret quod mortalis erat, non necessitate, sed uoluntate, quando uoluit  mortalitatem deposuit, et immortalitatem recepit. Legitur enim in Euangelio, quod cum Iudei duxissent Iesum usque ad supercilium montis, ut eum precipitarent, ipse transiens per medium illorum ibat . Cum esset ducendus, teneri se sicut passibilem tolerabat, sed cum esset precipitandus sicut impassibilis per medium transibat. Quatuor enim sunt glorificati corporis proprie qualitates, uidelicet claritas, subtilitas, agilitas et impassibilitas. De quibus legitur: Fulgebunt iusti et tanquam scintille in arundineto discurrent ; et: Absterget Deus omnem lacrymam ab oculis sanctorum, et iam non erit amplius neque luctus, neque clamor . Hinc etiam Dominus inquit in Euangelio: Mensuram bonam et confertam  et coagitatam et supereffluentem reddent in sinum uestrum . Singula sibi Christus singulatim accepit antequam resurgens a mortuis naturam glorificati corporis induisset. Subtilitatem cum nasceretur ex uirgine; claritatem, cum transfiguraretur in monte; agilitatem cum incederet super mare; impassibilitatem cum manducaretur in cena. Sicut enim signum passibilitatis exhibuit in corpore immortali, cum post resurrectionem ostendit manus et latus, sic in corpore mortali signum impassibilitatis, cum carnem et sanguinem ante passionem exhibuit. Potest tamen salua fide concedi, quod tale dedit, quale tunc habuit, mortale uidelicet et passibile. Non quod posset pati in sacramento, sed  quod sub sacramento poterat pati. Nunc autem sumitur a nobis immortale et impassibile. Nec tamen maiorem habet nunc efficaciam, sicut nec maiorem potentiam. Quod ergo passibilis edebatur, et tamen non ledebatur, non erat humane nature, sed diuine potentie qua ualebat quidquid omnino uolebat.



CAPUT XIII. Utrum Iudas accepit eucaristiam.

Dedit discipulis suis. Dubitari solet utrum Iudas cum aliis acceperit eucaristiam. Lucas enim ostendit Iudam interfuisse cum aliis, quem statim post calicem traditorem commemorat, dicens: Hic est calix noui testamenti in sanguine meo, qui pro uobis effundetur. uerumtamen ecce manus tradentis  me, mecum est in mensa . Quotquot autem interfuerunt eucaristiam acceperunt, Marco attestante, qui ait: Et biberunt ex illo omnes . Iuxta quod Christus ipse preceperat, teste Mattheo: Bibite ex hoc omnes. . Et contra Iudam non interfuisse probatur. Nam secundum Mattheum statim dixit iehsu bibentibus calicem: Non bibam amodo de genimine uitis, usque in diem illum, cum illud bibam uobiscum nouum in regno Patris mei . Iudas ergo non aderat, qui cum eo non erat bibiturus in regno. Bibentium quoque nullum excipiens ait, pro uobis effundetur, sed aliorum multos excepit, cum, inquit, pro multis effundetur in remissionem peccatorum. Unde cum secundum Ioannem Christus dixisset  apostolis: Beati eritis si feceritis ea, statim excepit, non de omnibus dico, ego scio quos elegerim . Et iterum: uos mundi estis, sed non omnes . Quid ergo est nobis in hoc casu tenendum? Illud forte sine preiudicio aliorum, quod Ioannes insinuat, quia cum Iudas accepisset buccellam panis, exiuit continuo, erat enim nox . Christus autem post alios cibos tradidit eucaristiam. Quod autem Lucas post calicem commemorat traditorem, per recapitulationem potest intelligi. Quia sepe fit in sacra Scriptura, ut quod prius factum fuerat, posterius enarretur, sicut Mattheus commemorat, biduo ante Pascha alabastrum unguenti, quod secundum Ioannem ante sex dies Pasche mulier effudit in domo Simonis leprosi.  Concesso autem quod Iudas acceperit eucaristiam, quod expositorum plerique concedunt, querendum est qua ratione medicus salutaris medicinam dabat egroto, quam ei sciebat esse mortiferam? Sciebat enim, quod qui manducat indigne, iudicium sibi manducat. An ut suo doceret exemplo, quod sacerdos non debet illi communionem negare, cuius crimen etsi sibi sit notum, non tamen Ecclesie manifestum, ne forte non sit corrector sed proditor. Unde cautum reperitur in canone: Non prohibeat dispensator Domini pingues terre mensam Domini manducare. Sed moneat exactorem timere. Sit ita, si nichil quod est melius ualeat responderi. Porro cum minus malum sit reddi suspectum de crimine  quam committere crimem. Et de duobus malis, si alterum urget, minus sit eligendum, cur discretus sacerdos non neget eucaristiam criminoso, quatenus minus malum incurrat, ut maius euitet, id est ut reddatur suspectus, ne manducet indigne. Sane cum nemo debet uitium mortale committere, ne proximus aliud mortale committat, eligendum est potius sacerdoti non prodere peccatorem, quam ut ille non peccet, sed ille potius debet eligere, ut abstinendo reddatur suspectus, quam communicando manducet indigne. Si uero queratur, utrum Christus ad bonum an ad malum Eucaristiam Iude tradiderit. Et quidem non uidetur ad bonum dedisse, ne sua fraudatus sit intentione. Qui teste propheta, fecit uniuersa que uoluit .  Iudas enim non ad bonum sed ad malum accepit, sed nec ad malum dedisse uidetur. Quia Christus non est auctor malorum, sed ultor. Responderi uerissime potest, quod si propositio intentionem denotet uel affectum, cum dicitur, dedit ad malum, falsa est propositio. Si autem consecutionem insinuat uel effectum, uera est. Quia uero Christus buccellam intinctam Iude porrexit. Unde constitutum est ab ecclesia, ut eucaristia non detur intincta. Constitutum est nichilominus et pro heresi exstirpanda, que dogmatizauit Christum sub neutra specie totum existere, sed sub utraque simul existere totum. Nec debet intelligi, quod sub buccella panis intincta Christus eucaristiam dederit traditori, sed per buccellam intinctam atque porrectam,  suum denique traditorem expressit, fortassis per panis intinctionem illius significans fictionem.



CAPUT XIu. De duobus modis eucaristiam comedendi.

Accipite et manducate.---Non est intelligendum, quod sumptum corpus de manu Domini sibi discipuli ministrarent, sed qui consecrauit et ministrauit ac si diceret: Comedite, iterumque comedite, utramque huius sacramenti comestionem insinuans. Dupliciter enim corpus Christi comeditur, quia dupliciter intelligitur. uerum, quod de uirgine traxit et in cruce pependit, et mysticum quod est Ecclesia Christi spiritu uegetata. De uero corpore Dominus ait: Hoc est corpus meum quod pro uobis tradetur . De mystico dicit Apostolus: Unus  panis et unum corpus multi sumus . uerum corpus Christi comeditur sacramentaliter, id est sub specie. Mysticum autem comeditur spiritualiter, id est in fide sub specie panis, in fide cordis. De comestione sacramentali Dominus ait: Accipite et comedite, hoc est corpus meum quod pro uobis tradetur, hoc facite in meam commemorationem . Hoc modo tam boni quam mali corpus Christi manducant. Sed soli boni comedunt ad salutem, mali uero comedunt ad iudicium. Nisi enim mali corpus Christi comederent, non dixisset Apostolus: Qui manducat indigne, iudicium sibi manducat et bibit, non diiudicans corpus Domini . Nam et Iudas traditur cum aliis eucaristiam  accepisse. De spirituali comestione Dominus ait: Nisi manducaueritis carnem Filii hominis, et biberitis eius sanguinem, non habebitis uitam in uobis  Hoc modo corpus Christi soli boni comedunt. Unde: Qui manducat carnem meam et bibit sanguinem meum, in me manet et ego in eo . Nam qui manet in caritate, in Deo manet, et Deus in eo . Unde: Quid paras dentem et uentrem? Crede et manducasti. Qui credit in Deum, comedit ipsum; qui incorporatur Christo per fidem, id est membrum eius efficitur, uel in unitate corporis eius firmius solidatur. Alibi quod manducatur, incorporatur; et qui manducat, incorporat. Hic autem quod manducatur incorporat, et qui manducat incorporatur. Utrumque modum Christus edendi insinuat, ubi  dicit: Spiritus est qui uiuificat, caro non prodest quidquam . Quia caro Christi nisi spiritualiter comedatur, non ad salutem, sed ad iudicium manducatur.



CAPUT Xu. Quid fiat de corpore Christi, postquam fuerit sumptum et comestum.

Fortassis cogitatio adhuc pulsat animum, querens quid fiat de corpore Christi, postquam sumptum fuerit et comestum? Tales sunt cogitationes mortalium, ut uix quiescere uelint in his maxime que querenda non sunt. Audi consilium Sapientis: Altiora te ne quesieris, et fortiora te ne scruteris, sed que precepit tibi Deus, illa tu semper cogita, et in pluribus operibus eius ne fueris curiosus .  Si uero presentia queritur corporalis, in celo queratur, ubi Christus est in dextera Dei sedens. Ad tempus tamen presentiam exhibuit corporalem, ut ad spiritualem presentiam inuitaret. Cum sacramentum tenetur, comeditur et gustatur, Christus corporaliter adest in uisu, in tactu et in sapore, quandiu corporalis sensus afficitur, corporalis presentia non aufertur, postquam in percipiendo sensus deficit corporalis. Deinceps non est querenda corporalis presentia, sed spiritualis est retinenda. Dispensatione completa, Christus de ore transit ad cor. Melius est enim ut procedat in mentem, quam ut descendat in uentrem. Cibus est non carnis, sed anime. uenit ut comedatur, non ut consumatur: ut gustetur, non ut incorporetur. Ore comeditur; sed  stomacho non digeritur. Reficit animum, sed non effluit in secessum. Illud ergo sane debet intelligi, quod Dominus ait: Omne quod in os intrat, in uentrem uadit, et in secessum emittetur . Cum constet illud fuisse dictum non de spirituali cibo, sed de carnali.



CAPUT XuI. Quod si secessus aut uomitus post solam eucaristie perceptionem eueniat.

Quod si forte secessus uel fluxus aut uomitus post solam eucaristie perceptionem euenerit, ex accidentibus et humoribus generatur, cum inter humores absque cuiuslibet cibi materia uel effluant in secessum, uel emittantur ad uomitum. Cum ergo post dispensationis officium aliquid iterato sentitur  .  In hoc ergo species ad proprietatem famulatur, ut ueritas similitudinis ubique seruetur. Nam in quo similitudo deficeret, in eo sacramentum non esset, sed ibi se proderet, et fidei locum auferret, neque iam crederetur quod ita fieri non oportet. Itaque quantum ad nos seruat per omnia corruptibilis cibi similitudinem, sed quantum ad se, non amittit inuiolabilis corporis ueritatem. Species quandoque corroditur uel maculatur, sed ueritas nunquam corrumpitur aut coinquinatur. Si quanto tale quid uideris, noli timere sibi, sed esto sollicitus tibi ne tu male ledaris si male credideris. Si uero queratur  utrum Christus localiter descendat de celo, uel ascendat in celum, cum exhibet aut subtrahit presentiam corporalem, an aliter incipiat uel desinat esse sub specie sacramenti, respondeo non oportere nos in talibus curiosos existere, ne plusquam possumus presumamus, et non comprehendamus. Salubre consilium dedit Apostolus: Non plus sapere quam oportet sapere, sed sapere ad sobrietatem . Ego nescio quomodo Christus accedit, sed et quomodo recedit ignoro, nouit ille qui nichil ignorat.



CAPUT XuII. Quando fiat transsubstantiatio.

Hoc est enim corpus meum. Si ad prolationem istorum uerborum, hoc est corpus meum panis mutatur  in corpus; et ad prolationem istorum uerborum, hic est sanguis meus, uinum mutatur in sanguinem, cum prius proferantur, ista uerba quam illa, prius ergo mutatur panis in corpus, quam uinum in sanguinem. Nunquid enim corpus est sine sanguine, uel sanguis sine corpore? Propterea dicitur a quibusdam, quod cum totum est dictum, totum est factum, nolentes uel non ualentes ipsius conuersionis determinare momentum. Alii dicunt et bene, quod licet ad prolationem precedentium panis a natura mutetur in corpus, et ad prolationem sequentium uinum preterea mutetur in sanguinem, nunquam tamen corpus est sine sanguine, uel sanguis est sine corpore, sicut neutrum est sine anima,  sed sub forma panis sanguis existit in corpore, per mutationem panis in corpus. Et e conuerso. Non quod panis in sanguinem, uel uinum mutetur in corpus, sed quia neutrum potest existere sine reliquo. Est ergo sanguis sub speciebus panis, non ex ui sacramenti, sed ex naturali concomitantia, secundum fratrem Egidium. Sed queritur, quid demonstratur Christus cum dixit: Hoc est corpus meum? Non panem, quia de pane non erat uerum, quod corpus eius existeret, nec corpus, quia nondum illa uerba protulerat, ad quorum prolationem panem mutauit in corpus. Quid ergo? similis obiectio fit a logicis, cum dicitur: Hoc uinum est mortuum, posito quod in prolatione subiecti sit uinum, et in prolatione predicati sit mortuum. Sed quantum distat  ortus ab occasu, tantum refert inter miraculum et naturam. Ab huius ergo questionis laqueo facile se absoluit, qui dicit, quod Christus tunc confecit, cum benedixit. Nam si opponatur de sacerdote qui tunc consecrat, cum illa uerba pronuntiat, respondetur, quod sacerdos nichil demonstrat, cum illis uerbis non utatur enuntiatiue, sed recitatiue. Quemadmodum et Christus ait: Ego sum uitis uera ; ego sum lux mundi , et innumera talia. Sed rursus queritur, quid demonstrauit cum dixit: Manducate ex hoc omnes? Licet in nullo quatuor euangelistarum hoc legatur de corpore, sed  tantum de sanguine, bibite ex hoc omnes. Cum enim iam panem fregisset, si demonstrabat aliquid fragmentorum, illud non debebant omnes comedere, cum singulis singula distribueret. Si demonstrabat corpus non poterat ex isto, sed illud comedere, quia corpus Christi non manducatur per partes, sed integrum sane secundum regulam Tyconii debet intelligi  , qua frequenter in sacra Scriptura uidetur agi de uno, sed agitur de diuersis, ut est illud: Benedixit, fregit et dedit: benedixit panem, formam fregit, et dedit corpus. Eodem modo cum dixit: Manducate ex hoc omnes, pro nomen ostendit integrum corpus, et prepositio innuit formam diuisam, ut iste sit sensus: Comedite hoc corpus integrum sub forma diuisa. Nam sola forma per partes diuiditur,  et totum corpus integrum manducatur. Simili modo potest intelligi, quod subiunxit: Hoc est corpus meum, id est illud quod prebeo sub hac forma.



CAPUT XuIII. De forma uerborum.

Queritur etiam, utrum additio uel subtractio, transpositio uel mutatio, si forte fit in illa forma uerborum quam Christus expressit, effectum consecrationis impediat, an non? Ut si dicatur addendo, hoc est corpus meum, quod assumpsi de uirgine; uel subtrahendo, hoc est corpus; uel transponendo, corpus meum hoc est; uel interponendo, hoc est utique corpus meum; siue mutando, hoc est corpus Iesu. Sane fecit Deus hominem rectum, sed  ipse se infinitis miscuit questionibus. His itaque pretermissis, que quandoque subuertunt animum, magis quam edificent. Illud pro certo sciatur, quod grauiter peccat, qui quodlibet horum quomodolibet attentauerit, maxime si formam intendat mutare, uel heresim introducere, quia forma uerborum quam Christus expressit per omnia illibata debet seruari, quamuis secundum philosophum nomina et uerba transposita idem significent. Nec utile per inutile uitietur.



CAPUT XIX. Utrum panis transsubstantietur in Christum.

Porro cum panis transsubstantietur in corpus itaque rationale animatum, uidetur quod panis transsubstantietur in hominem, et pari ratione in  Christum transsubstantietur, et ita in Creatorem. Sic ergo creatura quotidie fit Creator. Quidam uoluerunt astruere quod panis transsubstantiatur in Christum, non tamen in Creatorem, quia Christus dicitur secundum naturam humanam, secundum quam panis transsubstantiatur in ipsum. Nam sicut dicitur Christus manducari, quia corpus eius comeditur, ita panis credendus est in ipsum mutari, quoniam in corpus eius conuertitur. Ego sum, inquit, panis uiuus, qui de celo descendi, et panis quem ego dabo caro mea est pro mundi uita . Christus igitur seipsum et carnem suam nomine panis appellat, ut ostendat ex hoc, quod  panis sicut uere mutatur in carnem ipsius, ita uere mutatur in ipsum. Ego tamen sicut in aliis, ita pariter in hoc diuina sacramenta magis ueneranda quam discutienda profiteor. Scriptum est enim: Non comeditis ex eo crudum quid, nec coctum aqua, sed assum igni . Et si secundum uim inferentie non sequatur: Quod si panis transsubstantiatur in corpus humanum, ideo panis transsubstantietur in hominem, quia non homo, sed hominis pars est corpus.



CAPUT XX. De modo transsubstantiationis.

Queritur autem, utrum ante consecrationem sit concedendum, panis erit corpus Christi, uel post consecrationem, id quod panis fuit, est corpus  Christi. Quod inde uidetur, quoniam qui sacerdos fit, erit sacerdos, et qui sacerdos est factus, sacerdos est. Similiter quod corpus fit, erit corpus, et quod corpus est factum, est corpus. Quis enim dixerit, quod hoc sit illud, si nunquam hoc erit illud. Tradit etiam Augustinus, ante consecrationem panem esse et uinum quod natura formauit, post consecrationem uero carnem, et sanguinem, quod benedictio consecrauit. Et Ambrosius in hec uerba, quod erat panis ante consecrationem, iam est corpus Christi post consecrationem. Nam etsi panis nec erit corpus Christi, nec aliud, panis ibi nichil erit, et ita panis annichilatur, ergo nec fit corpus Christi, nec aliud. Si uero dicatur, quod panis erit corpus Christi, statim infertur, aliud fore  corpus Christi, quod nec fuit natum, nec passum, nec mortuum, nec sepultum, demonstratis quoque diuersis panibus, oportebit concedi, quod hoc etiam illud erit idem, et non est idem, hoc igitur fiet illud, rursus si hoc erit panis, et non est corpus Iesu, quod est penitus impossibile. Preterea si id quod fuit panis, est corpus Christi, profecto corpus Christi est illud quod fuit, panis ergo corpus Christi uel fuit, uel est panis. Diuersa et innumerabilia talia possent inferri, que penitus a ueritate discordant. Propter hec et alia que circa presentem articulum subtiliter magis quam utiliter possent inquiri, non desunt qui dicunt, quod ea ratione dicitur panis mutari, uel conuerti seu transsubstantiari,  siue transire in corpus Christi, quod corpus Christi sub eisdem accidentibus loco panis incipit esse, sicut dicitur a grammaticis, quod a mutatur in e, cum a presenti formatur preteritum, ago egi, quia loco huius littere a ponitur hec littera e. Quidam autem expresse dixerunt, quod ipsa panis essentia uere mutatur in corporis Christi substantiam nec redigitur panis in nichilum, quia desinit esse quod fuit, sed mutatur in aliud, quoniam incipit esse quod non fuit. Fit autem ipsa conuersio non secundum unionem, sed secundum transitionem, quia nequaquam essentia essentie accedit in augmentum, ut per id quod accedit id ad  quod accedit, maius aliquid fiat, sed id quod accedit, sit unum cum eo ad quod accedit. Nec corpus accipit esse panis, sed panis accipit esse corpus, quia panis transit in corpus, non corpus in panem. Cum ergo concluditur, quoniam aliud erit corpus Christi, quod nec fuit natum, nec passum. Si relatio fiat ad predicatum, est falsum. Si uero ad subiectum, est uerum, sed inde non prouenit. Ergo corpus Christi nec fuit natum, nec passum, sicut non sequitur, aliquid est Pater, quod nec genuit, nec spirauit, ergo nec Pater genuit, nec spirauit. Quod autem infertur, hoc et illud erunt idem, et non sunt idem, hoc igitur fiet illud, non prouenit, sed ita rectius inferretur, hoc ergo fiet aliquid quod illud erit. Sicut Pater et Filius sunt idem, non tamen Pater  est Filius, sed id quod est Filius. Licet autem hoc erit illud, nunquam tamen erit uerum hoc esse illud, quoniam hoc desinit esse hoc, et incipiet esse illud. Sicut sanum erit egrum; quia sanum desinit esse sanum, et incipiet esse egrum. Quamuis etiam id quod fuit panis sit corpus Christi, non tamen corpus Christi est aliquid quod fuit panis, quoniam id quod fuit panis, est aliud omnino quam fuit; sed corpus Christi est omnino idem quod fuit. Sicut iniquum quod fuit Saulus est Paulus, non tamen Paulus est iniquum, quod fuit Saulus. Quod enim secundum naturam contingit in accidentibus, hoc secundum miraculum accidit in naturis. Est autem duplex conuersio, substantialis uidelicet et formalis. Nam sicut aliquando forma conuertitur  sine substantia, sic interdum substantia conuertitur sine forma, nonnunquam utraque cum altera. Substantia uero quandoque conuertitur in id, quod sit, et non erat, ut uirga in colubrum , et tunc forma conuertitur cum substantia. Quandoque conuertitur in id quod erat, et non fit, ut panis in eucaristiam, et tunc substantia conuertitur sine forma. Sed desinamus scrutari scrutinium (, quoniam perscrutator maiestatis opprimetur a gloria . Nam accedit homo ad cor altum, et exaltabitur Deus . Sicut ineffabilis est illa unio qua Deus factus est homo, sic ineffabilis est illa conuersio qua panis fit caro. Non tamen ita panis dicendus est incarnari, quia panis  fit caro. Nam uerbum manens quod ita erat, factum est caro, quod carnem assumpsit, non transiuit in carnem, sed panis desinens esse quod erat, ita fit caro, quod transit in carnem, non assumit carnem.



CAPUT XXI. Cur eucaristia sub duplici specie consecratur.

Simili modo licet sub alterutra specie sumatur utrumque, id est corpus et sanguis, utraque tamen species consecratur, et neutra superfluit, ut ostendatur quod Christus humanam naturam totam assumpsit, ut totam redimeret. Panis enim refertur ad carnem, et uinum ad animam, quia uinum sanguinem  operatur, in quo sedes est anime; Moyses quippe testatur, quod caro pro corpore, sanguis autem offertur pro anima. Unde legitur in Leuitico . Anima carnis in sanguine est, quocirca panis et uinum in sacrificio offeruntur, quod ualet ad tuitionem carnis et anime, ne si sub alterutra specie tantum sumeretur, ad ulterius tantum putaretur pertinere salutem. Et quamuis sub specie panis sanguis sumatur cum corpore, et sub specie uini corpus sumatur cum sanguine, tamen nec sanguis sub specie panis, nec corpus sub specie uini bibitur, et comeditur, quia sicut nec sanguis comeditur nec corpus bibitur, ita neutrum sub specie panis bibitur, aut sub specie uini comeditur. Et si concessibile uideatur quod corpus bibendo, aut  sanguis comedendo sumatur. Est ergo modus sumendi carnem et sanguinem, quo neutrum manducatur et bibitur.



CAPUT XXII. Utrum panis sine uino, uel uinum sine pane ualeat consecrari.

Sed queritur, utrum panis sine uino, uel uinum sine pane, non dico debeat, sed ualeat consecrari. Cum enim ad prolationem istorum uerborum: Hoc est corpus meum, panis mutetur in carnem: et ad prolationem illorum uerborum: Hic est sanguis meus, uinum mutetur in sanguinem. Si post prolationem istorum, et ante prolationem illorum, impedimentum accidat sacerdoti quo minus procedere ualeat, uidetur ergo quod panis sit mutatus in carnem,  uino in sanguinem non mutato. Quid ergo iudicabitis in hoc articulo faciendum? an alius sacerdos totum repetet a principio, et sic super panem iterabitur consecratio? an ab eo tantum loco incipiet, in quo sacerdos ille dimisit, et sic diuideretur mysterium unitatis? De hoc ita statutum legitur in concilio Toletano: Censuimus conuenire, ut cum a sacerdotibus missarum tempore mysteria consecrantur, si egritudinis cuiuslibet accidat euentus, quo ceptum nequeat consecrationis explere mysterium, sit liberum episcopo uel presbytero alteri, consecrationem exsequi cepti officii, ut precedentibus, libenter alii pro complemento succedant . Porro cum inter theologos de  tempore consecrationis sit diuersa sententia, quibusdam dicentibus, quod cum totum est dictum, totum est factum; aliis autem dicentibus, quod panis ante mutatur in corpus, et postea uinum mutatur in sanguinem. Plerique tutius procedentes affirmant, quod alius sacerdos consecrationem repetere debet atque perficere. Quoniam, ut tradit auctoritas  , non dicitur iteratum quod nescitur ante esse factum. uerum ne illa fiat iteratio, uel diuisio sacramenti, nec aliquis scrupulus erroris uel dubitationis remaneat, consultius et tutius iudicatur, ut illa talis oblatio studiosissime recondatur, et super aliam totum officium celebretur.



CAPUT XXIII. Queritur, utrum necessitate cogente, uel casu intercedente, sola panis materia possit in eucaristiam consecrari


Et si uinum inueniri non possit, uel aliquo casu defuerit, queritur utrum, necessitate cogente uel casu intercedente, sola panis materia possit in eucaristiam consecrari, sicut sub sola panis specie debet eucaristia reseruari? Sunt sane qui dicunt, quod cum uerbum et elementum efficiant sacramentum, nec forma uerborum nec materia rerum, quas Christus expressit, mutari potest siue dimidiari. Quia sicut uinum sine pane, sic panis sine uino minime consecratur, cum utrumque sit de substantia sacramenti, unde siue aqua pro uino  mittatur in calicem, siue hordeum pro frumento formetur in panem. Sicut neutrum per se, sic neutrum cum alio transsubstantiatur in carnem, aut mutatur in sanguinem. Nam si panis sine uino, uel uinum sine pane, mutari posset in carnem aut in sanguinem: in his regionibus, in quibus alterutrum inueniri non potest, licite posset alterum sine altero consecrari. Minus enim ignorantia quam necessitas, uel negligentia quam difficultas excusat. Alii uero dicunt, quod cum Christus prius conuertit panem in carnem, et postea uinum mutauit in sanguinem, sicut euangelice lectionis textus ostendit, et sine uino panem, et sine pane uinum consecrari contingit. Grauiter tamen offendit, qui negligenter  aut ignoranter alterutram speciem pretermittit: grauius qui scienter aut sponte, maxime si formam intendit mutare, uel heresim introducere.



CAPUT XXIu. Cautela quando sacerdos post consecrationem inuenit pretermissum uinum.

Quid ergo faciendum est sacerdoti, qui post consecrationem uinum comperiat pretermissum? Dicunt aliqui, quod uinum apponere debet, et super illud solummodo consecrationem repetere. Alii, quod, apposito uino, panem consecratum, sicut in die Parasceues, debet immittere, sicque sumere sacrificium. Ego uero semper in dubiis quod tutius est, iudico preferendum.



CAPUT XX De diuersis sacerdotibus super eamdem hostiam celebrantibus.


Cum autem interdum multi sacerdotes concelebrent, si forte non omnes simul consecratoria uerba pronuntient. Queritur, an ille solus conficiat, qui primus pronuntiat? Quid ergo ceteri faciunt, an iterant sacramentum? Poterit ergo contingere, quod ille non conficit qui celebrat principaliter, et ille conficiet, qui secundario celebrabit, et sic pia celebrantis intentio defraudabitur? Sane dici potest, et probabiliter responderi, quod siue prius, siue posterius proferant sacerdotes, referri debet eorum intentio, ad instans prolationis episcopi, cui  principaliter celebranti concelebrant, et tunc omnes simul consecrant, et conficiunt. Quanquam nonnulli consentiant, quod qui prius pronuntiat, ille consecrat: nec aliorum defraudatur intentio, quia actum est quod intenditur. Consueuerunt autem presbyteri cardinales Romanum circumstare pontificem, et cum eo pariter celebrare. Cumque consummatum est sacrificium de manu eius communionem recipere, significantes apostolos, qui cum Domino pariter discumbentes sacram de manu eius eucaristiam acceperunt, et in eo quod ipsi concelebrant, ostendunt apostolos tunc a Domino ritum huius sacrificii didicisse.



CAPUT XXuI De hora institutionis.

 Postquam cenatum est. Quartadecima luna primi mensis ad uesperam , Christus secundum legis typum pascha cum apostolis celebrauit, de quo cum dixisset: Desiderio desideraui hoc pascha manducare uobiscum antequam patiar . Cur hoc dixerit statim ostendit, ut scilicet ueteri pasche imponens finem, nouum Pasche substitueret sacramentum. Accipiens enim panem, benedixit ac fregit, deditque discipulis suis, dicens: Accipite et comedite, hoc est enim corpus meum quod pro uobis tradetur. Similiter et calicem, postquam cenauit, dicens: Bibite ex hoc omnes, hic est sanguis meus noui testamenti qui pro uobis et pro multis effundetur in remissionem peccatorum. Hoc facite in meam commemorationem  . Hac ergo constitutione formati celebramus iugiter per mysterium, quod semel offerebatur in pretium. Nam ubi ueritas uenit, figura cessauit, et signum est sublatum de medio, cum iam non erat res aliqua que futura significaretur, sed que presens perciperetur; mansit tamen figura, donec fuit in ueritate completum, quod in similitudine prius erat exhibitum. Ob id etiam Christus corpus et sanguinem suum post cenam dedit apostolis, ut hoc sacramentum uelut ultimum testatoris mandatum arctius memorie commendarent. Unde nouissimum condens heredibus testamentum: uos, inquit, estis qui mecum permansistis in tentationibus meis, et ego dispono uobis regnum, sicut Pater meus mihi disposuit,  ut edatis et bibatis super mensam meam in regno meo . Patet ergo cum primam acceperunt apostoli eucaristiam, non eos accepisse ieiunos. Non ideo tamen est calumniandum Ecclesie, quod a ieiunis semper accipitur. Placuit enim Spiritui sancto, ut in honorem tanti sacramenti prius in os Christiani Dominicum corpus intraret, sicut ubique mos iste seruatur  . Non enim quia post cibos Dominus dedit, ideo pransi uel cenati debent illud accipere, quemadmodum illi faciebant, quos arguit Apostolus, dicens: Conuenientibus uobis in unum iam non est Dominicam cenam manducare, unusquisque suam cenam presumit ad manducandum,  et alius quidem esurit, alius ebrius est . Saluator ergo prescriptis ex causis post cenam tradidit eucaristiam, quo autem deinde ordine sumeretur, disponendum apostolis reseruauit.



CAPUT XXuII. Quod corpus Christi totum est in pluribus locis simul.

Accipiens et hunc preclarum calicem.---Continens metonomice, ponitur pro contento. Nam et unus et idem et tunc et nunc et hic et alibi sacrificatur ab omnibus, totus in celo, et totus in altari, simul et sedet ad dextram Patris et manet sub specie sacramenti. Miraris quod uerbum Dei iuxta sacramenti uirtutem totum simul in diuersis locis existit. Et non miraris quod uerbum hominis iuxta uocis  naturam totum est simul in auribus diuersorum. Quid queris naturam in Christi corpore, cum preter naturam sit ipse natus de uirgine? Sic ergo Christus in diuersis locis est unus, sicut in diuersis partibus totus. Quod autem uinum in calice consecrauerit, patet ex eo quod ipse subiunxit: Non bibam amodo de hoc genimine uitis .



CAPUT XXuIII. Quare sanguis Christi dicatur nouum testamentum.

Hic est sanguis noui et eterni testamenti. uetus Testamentum quod hircorum fuit et uitulorum sanguine dedicatum, promittebat homini temporalia; Nouum autem quod fuit Christi sanguine consecratum, promittit eterna. Et ideo Testamentum illud fuit uetus et transitorium, hoc autem nouum est et  eternum. uel inde probatur eternum, id est perpetuum, unde nouum asseritur, id est ultimum. Nouissimum enim hominis testamentum immobile perseuerat, quia testatoris firmatur morte, iuxta quod docet Apostolus: Testamentum, inquit, in mortuis confirmatum est, alioquin nondum ualet, dum uiuit qui testatus est . Porro Testamentum dicitur non solum Scriptura, sed et promissio quemadmodum dicit Apostolus: Ideo noui testamenti mediator est, ut repromissionem accipiant, qui uocati sunt, eterne hereditatis . Et secundum hunc modum dicitur: Hic est sanguis meus noui et eterni testamenti , id est confirmator noue et eterne promissionis. Sicut Dominus ipse promittit:  Qui manducat carnem meam, et bibit meum sanguinem, habet uitam eternam . Unde nec primum Testamentum, ut inquit Apostolus, sine sanguine dedicatum est. Lecto enim uniuerso legis mandato, Moyses accipiens sanguinem hircorum et uitulorum, ipsum quoque librum et omnem populum aspersit, dicens: Hic est sanguis noui testamenti, quod mandauit ad uos Deus . Ecce quam proprie Moyses uerba predixit, quibus Christus usus est in cena.



CAPUT XXIX. Utrum aqua cum uino conuertatur in sanguinem.

Sed queritur, utrum aqua cum uino conuertatur in sanguinem? Si conuertitur ergo sacramentum, sanguis est, imo populi, nam aque multe sunt populi  multi , et ob hoc aqua uino miscetur, ut Christo populus adunetur. Nam de latere Christi exiuit sanguis et aqua . Si non conuertitur, ubi post consecrationem existit? et quomodo separatur a uino, cui fuerat in unum commista? Preterea non solum sanguinem exhibet sacerdos in hoc sacramento, si post consecrationem aqua pura permanserit, post unam ergo sumptionem iterum eodem die communicare non debet, ac si prius aquam bibisset. Nam idcirco sacerdos postquam profudit, eodem die iterum non sacrificat, quia uinum purum assumit. An forte sicut uinum mutatur in sacramentum redemptionis, sic et aqua transit in sacramentum ablutionis, que de latere Christi pariter effluxerunt. Quis hoc audeat diffinire? Illud  omnino nefas est opinari, quod quidam dicere presumpserunt, uidelicet aquam in flegma conuerti. Nam et de latere Christi non aquam, sed humorem aquaticum, id est flegma mentiuntur exiuisse, non attendentes quod de latere Christi duo precipua Ecclesie sacramenta fluxerunt, uidelicet et sacramentum redemptionis in sanguine, et sacramentum regenerationis in aqua. Non enim baptizamur in flegmate, sed in aqua, iuxta sententiam Euangelii: Nisi quis renatus fuerit ex aqua et Spiritu sancto, non intrabit in regnum Dei . Quibusdam uero non absurdum uidetur, quod aqua cum uino transit in sanguinem, ea uidelicet ratione, quod aqua per admistionem transit in uinum, et uinum per consecrationem transit in sanguinem. Quis enim  ambigat aquam in uinum transire, cum multo uino modicum infunditur aque? Alioquin tota uini substantia propter guttam aque mutatur, ut quoddam fiat ex illis confusum, quod nec sit aqua nec uinum. Sic ergo tota fontis uel fluminis aqua propter modicam uini stillam in confessionis speciem mutaretur, nec panis ille posset in eucaristiam consecrari, qui factus est de frumento, cui forte mistum fuerat unum granum hordei uel auene. Quid autem si plus apponatur aque quam uini, erit irritum sacramentum? Oportet quidem quod tantum uini ibi ponatur, quod aqua commistum saporem uini retineat. Licet autem diligenti studio uinum optimum sit querendum, ut sacrificium offeratur, uitium tamen uini  non maculat munditiam sacramenti. Quocirca siue uinum nouum, quod dicitur mustum, siue uinum acidum, quod appellatur acetum, in sacrificium offeratur, sacramentum conficitur et diuinitus consecratur.



CAPUT XXX. Utrum Christus resurgens sanguinem resumpsit quem effudit in cruce.

Iam et illud inquiratur, utrum Christus resurgens a mortuis, sanguinem illum resumpsit quem effudit in cruce. Si enim capillus de capite uestro non perit, quanto magis sanguis ille non periit qui fuit de ueritate nature. Quid ergo de circumcisione preputii uel umbilici precisione dicetur? an in resurrectione Christi similiter rediit, ad ueritatem humane  substantie? Creditur enim in Lateranensi basilica scilicet in Sancto sanctorum conseruari. Licet a quibusdam dicatur, quod preputium Christi fuit in Ierusalem delatum ab angelo, Carolo Magno qui sustulit illud et posuit Aquisgrani. Sed post a Carolo Caluo positum est in ecclesia Saluatoris apud Carosium. Melius est tamen Deo totum committere, quam aliud temere diffinire.



CAPUT XXXI. De uino post consecrationem admisto

Si uero post calicis consecrationem aliud uinum mittatur in calicem, illud quidem non transit in sanguinem, nec sanguini commiscetur sed accidentibus prioris uini commistum corpori, quod sub eis latet, undique circumfunditur, non madidans circumfusum.  Ipsa tamen accidentia unum appositum uidentur afficere, quod inde coniicitur, quia si aqua pura fuerit apposita, uini saporem assumit. Contingit accidentia permutare subiectum, sicut subiectum contingit accidentia permutare. Cedit quippe natura miraculo, et uirtus supra consuetudinem operatur. Quidam autem uoluerunt astruere, quod sicut aqua pura per aque benedicte contactum efficitur benedicta. Sic uinum per sacramenti contactum efficitur consecratum, et transit in sanguinem, quorum assertioni ratio minime suffragatur.



CAPUT XXXII. Utrum uinum sine aqua consecretur in sanguinem.

Queritur autem, an irritum sit quod geritur, si  forte pretermittitur aqua. Cautum est enim in Canone, quod non potest calix Domini aqua sola esse, neque uinum solum, nisi utrumque misceatur  . Et Cyprianus: »Calix Domini non est aqua sola, neque uinum solum, sicut neque corpus Domini potest esse farina sola, nisi fuerit utrumque adunatum, et panis unius compage solidatum.« Hoc quidam constanter affirmant, dicentes, quod sicut aqua sine uino consecrari non potest, sic uinum sine aqua transsubstantiari non potest, quia de latere Christi simul utrumque manauit . Alii uero concedunt, quod si quisquam non intendens heresim introducere, obliuione uel ignorantia pretermiserit aquam, ille quidem uehementer est corripiendus, et grauiter, non tamen fit irritum sacramentum.  Quod ergo predictum est, hoc est uerum uinum solum offerri non posse, determinari debet, quia recipit exceptionem, hoc modo: non potest nisi fiat simpliciter uel ignoranter; uel non potest, id est non debet, quia non dicitur posse fieri, quod de iure non fit; nam et Grecorum Ecclesia dicitur aquam non apponere sacramento. Ait enim Cyprianus  : »Si quis de antecessoribus nostris uel ignoranter uel simpliciter non obseruauerit, quod nos Dominus exemplo facere uel magisterio docuit, potest simplicitati eius indulgentia Domini uenia concedi, nobis uero non potest ignosci, qui nunc a Domino instructi sumus, ut calicem Domini cum  uino mistum, secundum quod Dominus obtulit, offeramus. Hinc ergo colligitur, quod uinum aqua mistum Christus in cena discipulis tradidit.«



CAPUT XXXIII. Utrum fermentatum transsubstantietur.

Queritur autem, utrum qui fermentatum sacrificat, sacrificium conficiat, presertim si negligenter uel ignoranter hoc faciat? Superius enim sufficienter ostensum est, quod Christus azymum consecrauit, cum sacramentum instituit. Sed adhuc multi sacrificant de fermentato, quibus tanquam uere catholicis Ecclesia Romana communicat. uerum hec questio melius soluenda differtur, ut alias competentius soluatur.



CAPUT XXXIu. Quare sub alia specie sumitur eueharistia.


Tribus autem ex causis sacramentum corporis et sanguinis sui Christus sub alia specie sumendum instituit, ad augendum meritum, ad fouendum sensum, ad uitandum ridiculum. Ad augendum meritum, quoniam aliud ibi cernitur, et aliud esse creditur, ut fides habeat meritum, cui humana ratio non prebet experimentum. Ad fouendum sensum, ne abhorreret animus, quod cerneret oculus, quia non consueuimus carnem crudam comedere, uel sanguinem humanum potare. Ad uitandum ridiculum, ne insultaret paganus, cum id ageret Christianus, ut ita ueritas adsit et ridiculum desit. Ad hoc ergo Christus sub specie principalis edulii sumendam  proposuit eucaristiam, ut sensus foueretur in uno, et fides edificaretur in altero. Fouetur enim sensus in uno, dum solita percipit; edificatur fides in altero, dum in eo quod uidet quale sit illud quod non uidet agnoscit. Proponitur autem species panis et uini, quatenus in sumptione corporis et sanguinis Christi doceatur esse perfecta refectio, plena quippe refectio cibus et potus est. Cibi autem et potus, panis et uini est principaliter substantia.



CAPUT XXXu. Quod sacramentum altaris simul est ueritas et figura.

Mysterium fidei. Ex his aliisque Scripture uerbis, quidam munimentum erroris ducere putauerunt dicentes,  in sacramento altaris ueritatem corporis et sanguinis Christi non esse, sed imaginem tantum et speciem et figuram, pro eo quod Scriptura memoret aliquoties id quod in altari suscipitur, esse sacramentum et mysterium et exemplum. Qui profecto laqueum erroris incurrunt, quia nec sacramenta Dei reuerenter suscipiunt, nec auctoritates Scripture conuenienter intelligunt, nescientes Scripturas neque uirtutem Dei . Quid enim, nunquid ideo sacramentum altaris ueritas non est, quia figura est? ergo nec mors Christi ueritas est, quia figura est. Et resurrectio Christi ueritas non est, quia figura est. Nam et mortem et resurrectionem  Christi figuram et imaginem et similitudinem esse manifeste declarat Apostolus dicens: Christus mortuus est pro delictis nostris, et resurrexit propter iustificationem nostram . Et Petrus apostolus: Christus passus est pro nobis, uobis relinquens exemplum, ut sequamini uestigia eius . Ergo mors Christi exemplum fuit, ut peccato moriamur, et resurrectio eius exemplum fuit, ut iustitie uiuamus. Nunquid ideo ueritas non fuit? ergo Christus uere mortuus non fuit, et uere non resurrexit; si mors eius uel resurreetio eius uera non fuit, absit! Nam propheta de ipso predixit: uere languores nostros ipse tulit, et dolores nostros ipse portauit . Altaris ergo sacramentum est et ueritas et figura.



CAPUT XXXuI. De sacramento et re sacramenti.


Tria quippe in hoc sacramento sunt discreta uidelicet forma uisibilis, ueritas corporis, et uirtus spiritualis. Forma panis uini, ueritas carnis et sanguinis, uirtus unitatis et caritatis. Primum oculo cernitur, secundum animo creditur, tertium corde percipitur. Primum est sacramentum, et non res; secundum est sacramentum et res; tertium est res et non sacramentum. Sed primum est sacramentum gemine rei, tertium uero res gemini sacramenti, secundum autem est sacramentum unius, et res alterius. Nam forma panis utramque carnem Christi significat, id est ueram et mysticam Sed ueram carnem et continet et significat; mysticam uero significat,  sed non continet. Sicut unus panis ex multis granis conficitur, et unum uinum ex diuersis acinis confluit: sic corpus Christi ex multis membris componitur, et unitas ecclesiastica ex diuersis consistit; in predestinatis, uocatis, iustificatis et glorificatis. Nam quos predestinauit hos et uocauit, et quos uocauit hos et iustificauit . Propter quod dicit Apostolus: Unus panis et unum corpus multi sumus . In cuius rei typo facta est arca Domini de lignis setim que sunt imputribilia, et albe spine simillima . uinum autem in quantum liquet et rubet, similitudinem sanguinis significat. In quantum calet, et redolet, proprietatem caritatis significat et ostendit. Nam uinum  et sanguinem operatur, et excitat caritatem, quia cor bibentis exhilarat et dilatat. Patet ergo quod substantia corporis et sanguinis Christi est sacramentum et res, sed alterius sacramenti res, et alterius rei sacramentum. Est enim res primi, quia significatur et continetur a primo, uidelicet a forma uisibili; et est sacramentum tertii, quia significat et efficit tertium, uidelicet unitatem ecclesiasticam. Illud ergo sane debet intelligi quod Dominus ait: Pauperes semper habetis uobiscum, me autem non semper habebitis . Ne uideretur esse contrarium illi, quod alibi dicit: Ecce ego uobiscum sum omnibus diebus usque ad consummationem seculi . Christum enim habemus nobiscum, sub diuini specie sacramenti, et non semper  habemus nobiscum in propria forma persone. Dicitur ergo mysterium fidei quoniam aliud ibi cernitur, et aliud creditur. Cernitur species panis et uini, et creditur ueritas carnis et sanguinis Domini. Quod autem hic dicitur mysterium fidei, alibi dicitur spiritus et uita. Spiritus enim est mysterium, secundum illud: Littera occidit, spiritus autem uiuificat . Fides est uita, secundum illud: Iustus ex fide uiuit . Hinc ergo Dominus ait: uerba que locutus sum uobis, spiritus et uita sunt .



CAPUT XXXuII. Quod species panis et uini duabus ex causis intelligitur sacramentum.

uerum cum consecratio perficiat sacramentum,  et post consecrationem non sit panis in altari aut uinum, quis panis est corporis, aut quod uinum est sanguinis sacramentum? Si dicatur quod panis qui fuit, uel uinum quod exstitit, profecto nec illud est corporis, nec illud est sanguinis sacramentum, quia panis transiuit in corpus, et uinum transiuit in sanguinem. Si uero dicatur, quod species que remansit, illa quidem nec consistit ex granis, nec confluit ex acinis, quoniam ex his non prouenit accidens, sed substantia. Quam ergo similitudinem assignabimus inter sacramentum rei, et rem sacramenti? Nam si sacramenta non haberent similitudinem rerum quarum sunt sacramenta, non dicerentur proprie sacramenta, sicut sacramentum baptismi, quod est ablutio carnis exterior, similitudinem  habet significati, quod est ablutio mentis interior. Sane sacramentum istud in hoc gerit similitudinem corporis, in quo panis similitudinem representat. Species ergo panis sacramentum est corporis, non solum ratione rei significate, uerum etiam ratione contente.



CAPUT XXXuIII. Utrum forma panis et uini, uel species accidentis et ueritas corporis diuisa sint sacramenta.

Sed queritur: utrum species panis et ueritas corporis unum sunt sacramentum, an diuersa sunt sacramenta? Scriptum est enim: »Perficiant in nobis tua, quesumus, sacramenta quod continent;« sed et alibi legitur: »Presta ut hoc tui corporis et sanguinis  sacramentum non sit nobis reatus ad penam,« preterea cum eamdem rem sanctam significent, uidetur quod sit idem sacramentum. Sed cum diuersa sint signa, uidetur quod diuersa sunt sacramenta. Sunt sane qui dicunt, quod forma panis et uini sunt unum sacramentum, non propter unum significatum, sed propter unum contentum. Species autem panis et ueritas corporis sunt unum sacramentum, non propter unum contentum, sed propter unum significatum. Hi debent concedere, quod sicut diuerse res propter idem significatum, idem sunt sacramentum, sic eadem res propter diuersa significata diuersa sunt sacramenta. Quibus obiicitur, quod si species panis et ueritas corporis idem sunt sacramentum, cum species panis sacramentum  sit corporis, ergo ueritas corporis idem est sacramentum, et ita sacramentum est sui. Non prouenit, quia species panis est quoddam sacramentum, quod est ueritas corporis, et est quoddam quod non est illa, quoniam est duo significata diuersa. Alii uero dicunt, quod siue sint diuersa significata, siue diuersa sint significantia, semper diuersa sunt sacramenta. Quos oportet concedere, quod in altari ad minus sunt quatuor sacramenta, uidelicet species panis, et species uini, ueritas carnis et ueritas sanguinis. Preterea cum panis et uini diuersa sint accidentia, ut sapor, odor, pondus et color, quantitas et figura, uidetur quod singula per se sint uaria sacramenta. Nam qua ratione potius unum, quam aliud dicendum est sacramentum? Sed  cuius rei sacramentum est odor aut sapor? Potest non incongrue responderi, quia omnia simul accepta, sunt unum eucaristie sacramentum, eo quod nullum sacramentum totum significet per se, sed omnia simul panis speciem representant, que corpus Christi continet, et significat.



CAPUT XXXIX De distinctione signorum, ubi ostenditur quod sacramentum actiue et passiue dicitur.

Signorum autem alia sunt naturalia, et alia positiua. Naturalia sunt, que secundum naturam significant. Quorum quedam sunt que per antecedens significat subsequens, ut rubore uespertino significatur serenitas matutina. Alia sunt que per consequens significant antecedens ut fumo uel cinere  significatur ignis. Positiua sunt illa que secundum impositionem significant, quorum alia sunt signum rei sacre, ut serpens eneus erectus in eremo . Alia sunt signa rei non sacre, ut arcus triumphalis erectus in biuio. Signorum rei sacre, alia sunt sacra, ut baptismus; alia non sacra, ut agnus paschalis. Sacra sunt signa Noui Testamenti, non sacra ueteris. Quamuis enim utraque sint signa rei sacre, id est rem sacram significantia, non tamen utraque sunt sacra signa, id est iustificantia; licet nonnulli dixerunt, legalia iustificasse. Hec est enim differentia inter legalia et inter euangelica sacramenta, quod illa significabant tantum et non iustificabant, hec autem significant et iustificant. uerum  quandoque large quandoque stricte sacramentum accipitur. Large secundum quod omne signum rei sacre, siue sit sacrum, dicitur sacramentum; unde signa legalia sacramenta dicuntur: stricte secundum quod sacrum solummodo signum dicitur sacramentum. Sacramentum autem et actiue et passiue dicitur, quasi sacrum signans, uel sacrum signatum. Nam nomine sacramenti quandoque signum rei, quandoque res signi uarie nuncupatur, secundum quod sacramentum accipitur pro re signi, sacramentum dicitur a sacro et secreto, quasi sacrum secretum. Species ergo panis dicitur sacramentum actiue, id est sacrum significans; unitas autem Ecclesie dicitur sacramentum passiue, id est sacrum signatum. Corpus Domini cum utroque modo dicitur sacramentum,  id est sacrum significans, et sacrum signatum.



CAPUT XL Quod sacramentum consistit in tribus, in rebus, factis et uerbis.

Sacramentum uero consistit in tribus, rebus, factis et uerbis, secundum proprietatem, similitudinem et interpretationem. Leo namque secundum proprietatem designat diabolum, unde: Aduersus uester diabolus tanquam leo rugiens circuit, querens quem deuoret . Seminare secundum similitudinem significat predicare, unde: Exiit qui seminat seminare semen suum et aliud cecidit in terram bonam, aliud supra petram, aliud inter spinas . Emmanuel secundum interpretationem  significat Christum, unde: uocabitur nomen eius Emmanuel, quod interpretatur Nobiscum Deus . Res ut aqua baptismi, uel aqua; factum ut signaculum crucis; uerbum ut inuocatio Trinitatis. Singula reperiuntur in hoc excellentissimo sacramento; res, id est corpus et sanguis; factum, id est esus et potus; uerbum, hoc est corpus meum, hic est sanguis meus .



CAPUT XLI. Quod sanguis Christi dupliciter intelligitur in remissionem peccatorum effusus.

Qui pro multis effundetur in remissionem peccatorum. Pro solis predestinatis effusus est, quantum ad efficientiam. Sed pro cunctis hominibus est effusus quantum ad sufficientiam. Effusio quippe sanguinis  iusti pro iniustis tam fuit diues ad pretium ut, si uniuersitas crederet in redemptionem, nullum omnino diaboli uincula retinerent. Peccatum autem duobus modis remittitur, quoad meritum culpe, et quoad debitum pene. Meritum culpe remittitur per sanguinis fidem, quia iustificamur a culpa; debitum pene remittitur per sanguinis pretium, quo redempti sumus a pena. Omnes enim quasi oues errauimus, unusquisque in uiam suam declinauit. Et Dominus posuit in eo iniquitates omnium nostrum. uulneratus est propter iniquitates nostras, attritus est propter scelera nostra, disciplina pacis nostre super eum, et liuore eius sanati sumus. uere languores nostros ipse portauit . Quia ergo iustus iniuste punitus,  iniusti iuste sunt liberati. Assumpsit enim penam in se pro omnibus, ut daret per se gratiam uniuersis.



CAPUT XLII. Quod sumptio eucaristie non est nimium differenda.

Hec quotiescunque feceritis. In perceptione corporis et sanguinis Christi, magna est nobis adhibenda discretio. Cauendum est enim, ne si nimium differatur, mortis periculum incurratur, Domino protestante: Nisi manducaueritis carnem Filii hominis, et biberitis eius sanguinem, non habebitis uitam in uobis . Si uero quis indigne suscipiat, iudicium damnationis incurrat, Apostolo testante: Qui manducat et bibit indigne, iudicium sibi manducat et  bibit . Ideoque iuxta uocem eiusdem Apostoli: Probet seipsum homo, et sic de pane illo edat et de calice bibat  Ingens itaque nobis uidetur uel indicitur bene uiuendi necessitas, ne corpus Domini uel indigne sumendo sumamus iudicium, uel sumere cessando nichilominus incurramus periculum. Necessario quippe sumendus est Agnus, ut a uastante angelo protegamur, nec exire possumus de Aegypto nisi celebrando phase paschalem agnum edamus . Dixerit ergo quispiam communicandum esse quotidie, dixerit alius quotidie communicandum non esse, fiat unusquisque quod pie crediderit faciendum. Non enim litigauerunt ad inuicem, nec alter alteri se preposuit Zacheus , et ille centurio cum alter eorum gaudens in  domo sua Christum recepit, et alter eorum dixit: Domine, non sum dignus ut intres sub tectum meum . Audi quid super hoc sentiat Augustinus: »Quotidie, inquit, eucaristiam recipere, nec laudo nec uitupero, omnibus diebus tamen Dominicis hortor. Si tamen mens in affectu peccandi est, grauari magis dico eucaristie perceptione, quam purificari. Et licet quis peccato mordeatur, si tamen peccandi de cetero non habeat uoluntatem, et satisfaciat lacrymis et orationibus securus accedat. Sed hoc de illo loquor, quem mortalia peccata non grauant; cautum est enim in canone, quod si non frequentius saltem ter in anno omnes communicent, quod nolunt ecclesiasticis carere luminibus: in Pascha, Pentecoste, et Natali.«



CAPUT XLIII. Quod sacramentum altaris est commemoratio mortis Christi.


In mei memoriam faciatis. In hoc sacramento nobis quotidie mortis Christi memoria renouatur, sicut Apostolus determinat, dicens: Quotiescunque manducaueritis panem hunc, et biberitis calicem, mortem Domini annuntiabitis donec ueniat . Propter quod ipse dicebat apostolis: Hoc facite in meam commemorationem . Hanc ultimam sui memoriam Dominus nobis dereliquit, quemadmodum si quis peregre proficiscens aliquod pignus ei quem diligit derelinquat, ut quoties tunc illud aspexerit, ipsius debeat amicitias memorari, quoniam is si perfecte dilexerit, absque magno fletu  uel desiderio nequit illud aspicere. Ideoque hoc Saluator instituit sacramentum, ut quia uenerat eius hora qua de mundo transiret ad Patrem, quia uerum erat quod dicebat apostolis: Quo ego uado, uos non potestis uenire . Nam et Petro dicenti: Domine, quo uadis? Respondit: Quo ego uado, me sequi non potes . Competentem illis hereditatem proscribens, uisibilem sui memoriam commendarat. Hoc, inquit, facite in meam commemorationem. Non enim solum Scripturarum commemorationem ad hoc sufficere iudicabat, qui letargicum uenerat egrotum sanare. Quanta namque pars nostri capit illud quod in Euangelio optimis unguentis fragrat, antidotum uerbum, quod erat in  principio apud Deum, per quem omnia facta sunt quodque caro factum est, et habitauit in nobis . Nam illud quidem ruminare, medela salubris est, super mel et fauum , dulcis faucibus anime diligentis. Sed tantus cibus ualde paucorum, et solius mentis pabulum, quo tunc anima plenissime satiabitur, cum uerbum ipsum in eterna felicitate gustabit. At ille qui corpus assumpsit et animam, ut sanaret et animam et corpus, pigmenta sua prouida caritatis arte composuit, quibus letargicam mentem egroti renouata quotidie sue salutis commemoratione percelleret, et edentulam, id est sine dentibus plebem  hoc dulcissimo confecto liquamine in panis et uini sacramento  consuefacere sorbillare.



CAPUT XLIu. De diuersis causis institutionis

Sapientia Dei, qua per uisibilia manifestat, uolens euidenter ostendere quod ipsa cibus est animarum quod carnem assumptam proposuit in edulium, ut per cibum humanitatis inuitaret ad gustum diuinitatis, de quo dicit Psalmista: Gustate et uidete quoniam suauis est Dominus . Totum ergo Christus se exhibet nobis in cibum, ut sicut diuinitate nos reficit, quam spiritualiter gustamus corde, ita nos humanitate reficiat, quam corporaliter ore comedimus, ut ita de uisibilibus ad inuisibilia, de temporalibus ad eterna, de terrenis ad celestia, de humanis ad diuina nos transferat.  Ego sum, inquit, panis uiuus qui de celo descendit ; ecce cibus diuinitatis. Et panis quem ego dabo, caro mea est; ecce cibus humanitatis. Panis igitur angelorum factus est cibus hominum , secundum illud propheticum: Panem angelorum manducauit homo . Quatenus qui secundum animam cibum diuinitatis accipimus, etiam secundum carnem cibum humanitatis sumamus, quoniam sicut anima rationalis et caro unus est homo, ita Deus et homo unus est Christus. Et quia homo per gustum mortem incurrit, per gustum quoque uitam acquirit, quatenus unde mors oriebatur inde uita resurgeret. Dictum est quippe de illo: Quacunque die comederis, morte morieris . Dicitur autem de isto: Si quis  manducauerit ex hoc pane, uiuet in eternum . Cibus ille mortalis pependit in ligno scientie boni et mali; cibus iste uitalis pependit in ligno uite, quod est in medio paradisi. Illud fuit lignum inobedientie ad quod homo manus extendit, ut fieret sicut Deus, iuxta quod illi serpens promiserat: Eritis sicut dii, scientes bonum et malum ; istud autem lignum est obedientie, in quo Deus manus extendit, et factus est homo, iuxta quod dicit Apostolus: Exinaniuit semetipsum, formam serui accipiens in similitudinem hominum factus, et habitu inuentus ut homo; factus obediens usque ad mortem, mortem autem crucis . Ut ergo suam erga nos caritatem ostenderet, et  nostram erga se caritatem accenderet, qui dedit se pro nobis in pretium, ipse tribuit se nobis in cibum, ac per pretium se dedit pro nobis in mortem et per cibum se tribuit nobis ad uitam, ut mortem nostram sua morte perimeret, et uitam nostram sua uita nutriret. Panis iste si digne manducatur, impinguat: et calix iste si digne bibitur, inebriat, non corpus sed cor, non uentrem sed mentem. Unde: Poculum tuum inebrians quam preclarum est . Per huius ergo sacramenti uirtutem, uniuerse uirtutes augentur, et omnium gratiarum fructus exuberant. Is enim in hoc sacramento sumitur totus et integer, qui est fons et origo totius uirtutis et gratie. Per crucis mysterium eripuit nos a potestate peccati. Per eucaristie  sacramentum liberat nos a uoluntate peccandi; nam eucaristia si digne sumatur, a malo liberat, et confirmat in bono, uenialia delet et cauet mortalia. Unde cum premittimus in oratione Dominica: Panem nostrum epiousion, id est supersubstantialem, da nobis hodie, statim adiungimus: Et dimitte nobis debita nostra, et ne nos inducas in tentationem. Sed libera nos a malo. Amen . Quia per panem istum celestem liberamur a malis preteritis, presentibus, futuris. Dedit ergo nobis hoc sacramentum salutis, ut quia nos quotidie peccamus, et ipse iam mori non potest; per hoc sacramentum, quod in memoria mortis eius accipimus, remissionem peccatorum quotidie consequamur. Nom enim solum lauit nos a peccatis  nostris in sanguine suo, quando sanguinem suum fudit pro nobis in crucis patibulo, uerum etiam quotidie nos lauat a peccatis nostris in sanguine suo, quando eius sanguinem nos accipimus in calicis poculo. Ascensurus ergo Christus ad Patrem quia promisit apostolis eorumque sequacibus, uobiscum ero cunctis diebus usque ad consummationem seculi , uoluit remanere cum illis non solum par inhabitantem gratiam, nec per diuinam tantum essentiam, uerum etiam per corporalem presentiam. Et ideo istud sacramentum instituit, in quo presens est nobiscum, sub alia quidem forma, sed in propria uere substantia. Congruum erat enim, ut Deus qui hominem quem  plasmauit, fecit ad imaginem et similitudinem suam, expressius insigniret. Disposuit ergo celestis altitudo consilii, sicut tres sunt persone in unitate substantie, Pater, uerbum et Spiritus, ita tres essent substantie in unitate persone, diuinitas,  corpus et anima. Cum ergo Christus secundum naturam diuinam tribus modis in rebus existeret, localiter in celo, personaliter in uerbo, sacramentaliter in altari. Sicut enim secundum diuinitatem totus essentialiter est in omnibus rebus, ita secundum humanitatem totus sacramentaliter est in pluribus locis. Huius sacramenti uirtute possibile fit, ut qui de terra sunt, in celum ascendant. Ait ipse enim Saluator: Nemo ascendit in celum, nisi qui de celo descendit Filius hominis, qui est in celo . Unum et idem est Filius Dei, qui de celo descendit, Filius hominis qui ascendit in celum Christus iehsu, cui tanquam suo capiti cuncta membra corporis annectuntur, omnes qui per fidem huius sacramenti seruant  unitatem Spiritus in uinculo pacis . Et sicut unum corpus, una persona, unus Christus cum suis membris in celum ascendit, dicitque gratulabundus gloriosam Deo representans Ecclesiam: Hoc nunc os ex ossibus meis, et caro de carne mea , et ostendens secum illa in unam conuenisse personam. Erunt, inquit, duo in carne una . Hoc autem, ut inquit Apostolus, magnum sacramentum est in Christo et in Ecclesia , quod Eucaristia simul efficit et figurat, secundum quod Dominus ait: Qui manducat meam carnem et bibit meum sanguinem, in me manet et ego in eo . Per id ergo quod suscipit ipse de nostro, accipimus ipsi de suo, tam insolubili nexu coniungimur, ut qui est  unum cum Patre per ineffabilem unitatem, fiat unum nobiscum per admirabilem unionem, ac per hoc, ipso communiter mediante, cum Patre unum efficimur. Pater sancte, inquit, serua eos in nomine tuo, quos dedisti mihi, ut sint unum sicut nos. Non pro eis autem rogo tantum, sed et pro illis qui credituri sunt per uerbum eorum in me, ut et ipsi, in nobis unum sint, et mundus credat quia tu me misisti . Rogat unitas pro unione, uerbum cum Patre unum est in natura, homo cum uerbo unum est in persona, membra sunt unum cum capite. Primum est in iustitia, postmodum autem in gloria, quoniam qui adheret Deo, unus Spiritus est cum eo . Ut ergo iustitia unum sint, cognoscat mundus quia tu me misisti,  ut autem et gloria unum sint, uolo ut ibi ego sum, et illi sint mecum, ut uideant claritatem quam dedisti mihi, quia dilexisti me ante constitutionem mundi .



LIBER QUINTUS.



CAPUT PRIMUM. De signis que tertio loco fiunt super oblatam et calicem.


Unde et memores. Quia Dominus ipse preceperat,  ut in sui memoriam hoc faceremus. Idcirco tria ibi commemoranda proposuit Ecclesia, scilicet eius beatam passionem, nec non ab inferis resurrectionem, sed et in celos gloriosam ascensionem.  Quorum primum, id est passio, excitat caritatem; secundum, id est resurrectio corroborat fidem; tertium, id est ascensio letificat spem. Quid enim magis in nobis caritatem accendit, quam quod proprio Filio suo non pepercit Deus, sed pro nobis omnibus tradidit illum?  Christus autem pro nobis factus est obediens usque ad mortem, mortem autem crucis . Quid in nobis magis fidem confirmat, quam quod Christus resurrexit a mortuis primitie dormientium? Quoniam quidem per hominem mors, et per hominem resurrectio mortuorum. Sicut et in Adam omnes moriuntur, ita et in Christo omnes uiuificabuntur . Quid magis in nobis amplificat spem, quam quod Christus ascendens in altum captiuam duxit captiuitatem,  dedit dona hominibus , ut ubi est ipse illic sit et minister ipsius? Quia uero dicit Ecclesia, memorem se Dominice passionis, statim acerbiorem speciem illius passionis commemorat, recolens in quinque crucibus quinque plagas. Deinde per partes Dominice passionis prosequitur sicut subsequens expositio declarabit. Abhinc igitur usque dum corporale desuper calicem remouetur, Domini passio memoratur. Nam ubi dicit sacerdos: Hostiam puram, hostiam sanctam, hostiam immaculatam, panem sanctum uite eterne, et calicem salutis perpetue. Quinarium crucis signaculum imprimit super oblatam et calicem, significans illa uiuentis petre foramina, in quibus residet immaculata  columba fructuose nidificans. Cum inter predicta crucis quinque signacula, quinque dilecti sui plagas, uidelicet duas manuum, totidem pedum, et unam lateris, fida tenet et contemplatur memoria. Tres autem sacerdos communiter facit super oblatam et calicem, quoniam in tribus uerbis utrumque pariter intelligitur. Nunquam enim in crucis signaculo panis separatur a calice, nisi cum separatim nominatur in canone. uerum erecta pars crucis solummodo super panem, transuersa uero usque super calicem debet protendi, quoniam erecta pars crucis corpus Christi sustinuit, et brachia transuersa distendit.



CAPUT II. Quare post consecrationem signa super eucaristiam fiunt.


Hinc oritur questio non pretereunda silentio; cum enim plene et perfecte sit consecratio celebrata,  Quare super eucaristiam benedictam et plenissime consecratam adhuc benedictionis signum imprimitur, aut aliud uerbum consecrationis, profertur. Imo talia quedam subiunguntur in canone, que uidentur innuere, que nondum sit transsubstantiatio consummata. Ego super hac questione uellem potius doceri quam docere. magisque referre quam proferre sententiam. uerum quia nichil, a maioribus aliquid  dictum super hac re potui reperire, dicam salua fide quod sentio sine preiudicio sententie melioris. In canone siquidem aliud uerba significant, et aliud signa pretendunt. uerba namque principaliter spectant ad eucaristiam consecrandam, signa uero principaliter ad historiam recolendam. Nam uerbis utimur ad consecrandum panem et uinum in corpus et sanguinem Iesu Christi; signis utimur ad recolendum ea que per hebdomadam ante pascha gesta sunt circa Christum. Patet ergo quantum ad ordinem eucaristie consecrande, quod capitulum istud: Qui pridie quam pateretur, in fine canonis subiici debuisset, quoniam in eo consecratio consummatur. Sed quoniam impedisset ordinem historie recolende, quia quod fuit gestum in  medio, poneretur in fine, prouidus canonis ordinator, ut ordinem seruaret historie, quasi quadam necessitate compulsus, capitulum istud: Qui pridie quam pateretur, quasi cor canonis, in medio collocauit, ut que sequuntur intelligantur precedere, secundum illam figuram, qua sepe fit, ut que narratione succedunt, intellectu precedunt. uel potius, ut tam littere quam historie suus ordo seruetur. Dicatur itaque, quod signa pertinent ad historiam recolendam. Sed uerba non pertinent ad eucaristiam consecrandam, imo pertinent ad eucaristiam consecratam hoc modo: Nos tui serui, uidelicet sacerdotes, et plebs tua sancta, scilicet populus Christianus,  offerimus  preclare maiestati tue, id est pre ceteris clare. Nam si iusti fulgebunt sicut sol in regno Patris eorum , quanto clarius diuina prefulget maiestas. De tuis donis, id est de frugibus segetum, quantum ad panem qui consecratus est in carnem. Ac datis, id est de frugibus arborum, quantum ad uinum quod est consecratum in sanguinem. De his, inquam, et illis offerimus hostiam puram, hostiam sanctam, hostiam immaculatam, id est eucaristiam, immunem ab omni culpa uel peccato originali, ueniali, et criminali; uel puram quantum ad cogitationem; et sanctam, quantum ad locutionem; immaculatam, quantum ad operationem, quia peccatum non fecit, nec est inuentus  dolus in ore eius . Hoc est, panem sanctum, id est sanctificantem; datorem uite eterne, quantum ad stolam carnis; et calicem salutis perpetue, quantum ad stolam anime. Secundum illud: Ego sum panis uiuus qui de celo descendi. Si quis manducauerit ex hoc pane uiuet in eternum . Supra que propitio, Domine, nobis tuo sereno uultu, id est placabili respectu, digneris respicere. Non quod uultus eius mutetur aliquando: sed tunc Deus illuminat suum uultum super nos, et serenat, cum misericordiam suam super nos exhibet et declarat. Secundum illud Psalmiste: Illuminet uultum suum super nos et misereatur nostri .



CAPUT III. De figuris Noui Testamenti que precesserunt in ueteri Testamento.


Sicuti accepta habere dignatus est munera Abel . . . . Aduerbium istud sicuti similitudinem innuit, non exprimit quantitatem. Multo quippe acceptius est hoc sacrificium, quam quod obtulit Abel, quod obtulit Abraham, quod obtulit Melchisedech. uidetur enim amplius res quam umbra, ueritas quam figura. Ipsam ergo similitudinem magis quam quantitatem debemus attendere. Similes ergo offerendo sumus Abel, si recte quidem offerentes, recte nichilominus diuidamus, quod quia Cain non egit, peccauit . Sua namque recte, cui debebat, obtulit Deo, sed retinuit sibi seipsum,  et cor suum auferens Deo, male diuisit. Abel autem acceptum Deo iustus in corde obtulit holocaustum, quia non se sibi retinuit, sed Deo se totum subdidit et impendit. Et ideo respexit Deus ad Abel et ad munera eius. Ad Cain autem et ad eius munera non respexit . Prius respexit ad Abel, et postea respexit ad munera, quia non offerens placuit a muneribus, sed munera placuerunt ab offerente. Similiter Abraham egregia fide totum se prius offerebat Altissimo, et propterea cum sua duceret offerenda, placidas hostias offerebat, quod ut nos scientes imitaremur, patrios ab illo Deus exegit affectus. Tolle, inquit, filium tuum unigenitum quem diligis Isaac, et offer illum in holocaustum  super unum montium quem dixero tibi , statimque promptum et obedientem inuenit, imo nobis ostendit. Melchisedech quoque, nisi se prius acceptum Deo sacrificium obtulisset, futurorum causas minime preuidisset, quarum intuitu mysticum panis et uini primus obtulit sacrificium. Erat enim Dei sacerdos Altissimi . Nos ergo assistentes ad offerendum, si recte diuidimus prius, nos ipsos in sacrificium offeramus, arietinam propter uiam, feritatem taurinam, hircinamque luxuriam iugulantes. Iuxta quod in Psalmo cantauimus: Holocausta medullata offeram tibi cum incenso arietum, offeram tibi boues cum hircis . Ac deinde sicut munus Abel, sicut sacrificium Abrahe, sicut hostiam Melchisedech, uota  nostra Dominus acceptabit. uerum non solum offerentibus, sed etiam in ipsis oblationibus debemus similitudinem intueri. Nam illa uetera sacrificia, hoc nouum sacrificium figurabant. Quid enim per munus Abel offerentis de primogenitis gregis nisi Christus exprimitur primogenitus in multis fratribus . Quia sicut Abel inuidiose fuit interfectus a fratre, sic ipse malitiose fuit occisus a populo Iudeorum. Nam secundum Apocalypsim Ioannis: Ipse est Agnus qui occisus est ab origine mundi . Quid per sacrificium Abrahe dilectum et unicum filium offerentis, nisi passio Domini designatur? De quo dicit Apostolus: Dilecto Filio suo non pepercit Deus, sed pro nobis omnibus tradidit illum . Hic est, inquit, Filius meus dilectus in quo mihi bene  complacui . Oblatio uero Melchisedech tam proprie nouum sacrificium presignauit, ut inde predictum sit: Tu es sacerdos in eternum secundum ordinem Melchisedech . Qui per omnia, secundum Apostolum, assimilatus Filio Dei, manet sacerdos in perpetuumu . Abel dicitur puer, non tam a pueritia, quam a puritate, secundum illud: Ecce puer meus electus quem elegi, posui super ipsum spiritum meum . Abraham dicitur patriarcha, non tam Isrelitice plebis quam populi Christiani: illius per carnem, huiusque per fidem, secundum illud: Non ultra uocabitur nomen tuum Abram, sed appellaberis Abraham, quia patrem multarum gentium constitui te . Melchisedech interpretatus est rex iustitie, deinde  rex Salem, id est pacis propter illud quod legitur: Orietur in diebus eius iustitia et abundantia pacis donec auferatur luna . Sanctum sacrificium, immaculatam hostiam, hoc addidit in canone Leo papa.



CAPUT Iu De signis que quarto loco fiunt super oblatam et calicem.

Supplices te rogamus . . . . . Dicto hymno, post cenam exiit iehsu in montem Oliueti trans torrentem Cedron et progressus pusillum procidit in faciem suam orans et dicens: Pater, si fieri potest, transfer hunc calicem a me. Sed et secundo et tertio abiit, et orauit, eumdem sermonem dicens. Et factus in agonia prolixius orabat, et factus est sudor  eius sicut gutte sanguinis decurrentis in terram, tunc uenit ad discipulos suos, dicens: Surgite, eamus, ecce appropinquat qui me tradet. Traditor autem dedit eis signum, dicens: Quem osculatus fuero, ipse est, tenete eum. Et confestim accedens, osculatus est eum . iehsu igitur quia procidit orans et dicens: Pater si fieri potest, sacerdos inclinans orat, dicens: Supplices te rogamus . . . per osculum altaris representans osculum proditoris. Quia uero factus in agonia prolixius orabat tertio dicens sermonem eumdem, sacerdos facit tres cruces, primam et secundam distincte super oblatam et calicem dicendo: Sacrosanctum Filii tui corpus et sanguinem, tertio signando seipsum in faciem, cum dicit: Omni benedictione celesti et gratia  repleamur. Forte propter sudorem corporis crucem imprimens super corpus, et propter guttas sanguinis crucem imprimens super sanguinem, et quia procidit in faciem suam orans, imprimit sibi crucem in facie. uel potius per duas cruces, quas facit sacerdos super corpus et sanguinem, designantur uincula et flagella. uincula, quibus ligatum est corpus; flagella, quibus illisus est sanguis eius. Nam de uinculis legitur: Ministri Iudeorum comprehenderunt Iesum, et ligauerunt, et uincientes duxerunt et tradiderunt Pilato . De flagellis legitur: Apprehendit Pilatus Iesum, et flagellauit ; cuius liuore sanati sumus. Per tertiam uero crucem quam sacerdos sibi in faciem facit, recolitur illud, qui exspuebant in faciem eius, et  alapas in faciem ei dabant, et uelantes faciem eius, dicebant: Prophetiza nobis, Christe, quis est qui te percussit? .



CAPUT u. De ministerio angelorum qui semper in sacrificio presentes existunt.

Iube hec perferri per manus . . . . . Tante sunt profunditatis hec uerba, ut intellectus humanus uix ea sufficiat penetrare. Nam et B. Gregorius tanti sacramenti dignus interpres quodam in loco de illis tanquam de re ineffabili pene ineffabiliter loquens. »Quis, inquit, fidelium habere dubium possit in ipsa immolationis hora ad sacerdotis uocem celos aperiri, et in Iesu Christi mysterio angelorum choros adesse, summis ima sociari, id est  terrene celestibus iungi, unum quid ex inuisibilibus et uisibilibus fieri  .« Idem alibi dicit: »Uno eodemque tempore ac momento et in celo rapitur ministerio angelorum consociandum corpori Christi, et ante oculos sacerdotis in altari uidetur. Saluo tamen occulto celestis oraculi sacramento, possunt hec uerba licet simplicius, tamen securius sic intelligi: Iube hec, uota fidelium uidelicet et preces, perferri per manus sancti angeli, hoc est per ministerium angelorum, secundum illud quod ait angelus ad Tobiam: Quando orabas cum lacrymis, ergo obtuli orationem tuam Domino . In sublime altare tuum, hoc est in conspectum diuine maiestatis tue. Porro sicut beatus Augustinus determinat, non dicitur  angelus orationes nostras offerre Deo, quasi tunc primo Deus nouerit quid uelimus, quia Deus omnia nouit antequam fiant, sed quia necesse habet rationalis creatura temporales causas ad eternitatem referre, siue petendo quid erga se fiat, siue consulendo quid faciat, ut quod, Deo iubente, implendum esse cognouerit, hoc nobis uel euidenter uel latenter reportet. Hinc etiam euidenter apparet, quod angeli semper in sacrificio presentes existunt uel assistunt. Multiplex autem altare legitur in Scripturis, superius et inferius, interius et exterius. Quodlibet autem est duplex. Nam altare superius est Dei Trinitas, de quo legitur: Non ascendas ad altare meum per gradus . Est et altare superius triumphans Ecclesia, de qua dicitur:  Tunc imponent super altare tuum uitulos . Altare inferius est Ecclesia militans, de quo dicitur: Si altare lapideum feceris mihi, non edificabis illud de sectis lapidibus . Est et altare inferius mensa templi, de qua dicitur: Constituite diem solemnem in condensis, usque ad cornu altaris . Altare interius est cor mundum, de quo precipitur: Ignis in altari meo semper ardebit . Est et altare interius fides incarnationis, de qua iubetur: Altare de terra facietis mihi . Altare exterius, ara crucis, hoc est altare holocausti, super quod cremabatur sacrificium uespertinum. Est et altare exterius ecclesiastica  sacramenta, de quibus scriptum est: Altaria tua, Domine uirtutum . Que uero sint illa que petit in sublime altare perferri, determinat subdens: Ut quotquot . . . . .

Memento, Domine. Orat pia mater Ecclesia, non solum pro uiuis, sed etiam pro defunctis, et eos sacre oblationis intercessione commendat, certissime credens, quod sanguis ille pretiosus, qui pro multis effusus est in remissionem peccatorum, non solum ad salutem uiuentium, uerum etiam ad absolutionem ualeat defunctorum, qui cum signo fidei procedunt ad Dominum. Non quod ibi sit fides aut spes, ubi species est et res. Nam fides euacuatur, caritas autem nunquam excidit , sed signum fidei pro charactere Christianitatis accipitur,  quo fideles ab infidelibus discernuntur, secundum illud: Audiui numerum signatorum, centum quadraginta quatuor millia signati ex omni tribu filiorum Isrel . Et dormiunt in somno pacis, secundum illud: In pace in idipsum dormiam et requiescam . Frequenter enim sacra Scriptura defunctos dormientes appellat, pro eo quod sicut dormientes euigilant, ita defuncti resurgent. Propter quod dicit Apostolus: Nolo uos ignorare de dormientibus; ut non contristemini sicut et ceteri qui spem non habent . Et Dominus inquit in Euangelio: Lazarus amicus noster dormit . Ipsis, Domine, et omnibus in Christo quiescentibus. In hoc loco sacerdos, quorum  maluerit, defunctorum debet agere memoriam specialem. Locum refrigerii, in quo non est ardor penarum; lucis, in quo non est obscuritas tenebrarum; et pacis, in quo non est conflictus penarum. Nam absterget Deus omnem lacrymam ab oculis sanctorum . Sed delectabuntur in multitudine pacis, complacebunt coram Domino in lumine uiuentium .

Nobis quoque peccatoribus. Nam si dixerimus quia peccatum non habemus, nosipsos seducimus, et ueritas in nobis non est . Licet enim omni tempore nos debemus ex corde recognoscere peccatores, precipue cum pro remissione peccatorum sacrosanctum mysterium celebratur. De multitudine miserationum tuarum sperantibus, iuxta quod inquit  Psalmista: Secundum multitudinem miserationum tuarum, Domine, dele iniquitatem meam . Una tantum est Dei misericordia, non aliud quidem quod ipse misericors. Sed multi sunt eius affectus qui miserationes dicuntur. Unde: Reminiscere miserationum tuarum, Domine, et misericordiarum tuarum que a seculo sunt . Porro cum ipse Deus sit omnia in omnibus , salus et premium et gloria singulorum. Salus, inquit, populi ego sum . Quid est quod dicitur: Partem aliquam et societatem donare digneris: tanquam non omnes sint unum eumdem denarium accepturi? Sane licet unum et idem sit premium singulorum,  uidelicet ipse Deus, in cuius cognitione salus eterna consistit, secundum illud quod ipse dicit in Euangelio: Hec est uita eterna, quod cognoscant te uerum Deum et quem misisti Iesum Christum . Tamen secundum differentiam meritorum, alii plus, alii minus diuina uisione fruuntur. Nam stella differt a stella in claritate ; propter quod ipse Dominus ait: In domo Patris mei mansiones multe sunt . Sicut unus est sol, cuius lumine participant uniuersi, alii plus, alii minus, secundum differentiam intuentium.



CAPUT uI. De secunda commemoratione sanctorum.

Cum Ioanne, Stephano, Matthia, Barnaba . . . In hac secunda commemoratione sanctorum ex magna  parte supplentur, qui de primitiuis sanctis deesse uidebantur in prima. Sed qualiter Ioannes repetitur, et Stephanus sociatus Ioanni premittitur Matthie ac Barnabe? Sane Ioannes in prima commemoratione disponitur, et cum aliis numeratur propter dignitatem apostolatus. In hac autem commemoratione repetitur et cum Stephano sociatur, propter priuilegium celibatus. uirgines enim sunt, et sequuntur Agnum quocunque ierit , et propterea ceteris premittuntur. uirginitas enim Ioannis inde maxime commendatur, quia Christus in cruce matrem discipulo uirginem, uirgini commendauit. Ex illa hora accepit eam discipulus in suum . Stephani uero uirginitas ex eo  maxime commendatur, quia ipse est qui ab apostolis deputatus est ad ministerium uiduarum, et in hoc quod feminis est prepositus testimonium meruerit sincerissime castitatis . Posset autem non Euangelista, sed Baptista Ioannes intelligi, nisi premitteretur, cum tuis sanctis apostolis ac martyribus. Unde coniicitur, quod apostoli tantum ac martyres subnotentur, quamuis Ioannes Baptista merito inter martyres possit numerari. Non estimator meriti, quia non secundum exigentiam meritorum retribuis, sed minus puniendo, uel magis remunerando, quam quisque meruerit. Unde: Non secundum peccata nostra facias nobis , Et alibi: Mensuram bonam, confertam et coagitatam et supereffluentem dabunt in sinum uestrum .



CAPUT uII. De signis que quinto loco fiunt super corpus et sanguinem, et in latere calicis.


Per quem hec omnia, Domine, semper bona creas. Nam per eum omnia facta sunt, et sine ipso factum est nichil . Et uidit Deus cuncta que fecerat, et erant ualde bona . Creas ergo condendo naturam, et sanctificas consecrando materiam, uiuificas transsubstantiando creaturam, et benedicis accumulando gratiam. Est autem simplex pronominis demonstratio, sicut tempus uerbi confusum. Nam presens confusum presentis non tenet usum. Hec enim omnia, id est panem et uinum et aquam semper bona creas, secundum causas primordiales, et sanctificas secundum causas sacramentales,  uiuificas ut transeant in carnem et sanguinem, et benedicis ut conferant caritatem et unitatem. Per ipsum tanquam per mediatorem, cum ipso tanquam cum equali, in ipso tanquam in consubstantiali. In Patre quippe notatur auctoritas, in Filio equalitas, in Spiritu sancto communitas. Auctoritas in Patre propter principium, equalitas in Filio propter medium, communitas in Spiritu sancto propter consortium. Tertia et sexta hora crucifixus est Dominus; hora tertia linguis Iudeorum, quod narrat Marcus . Hora sexta manibus gentilium, quod narrat Ioannes . Et circa horam nonam, inclinato capite, tradidit spiritum . Ad recolendam uero crucifixionem, que hora tertia facta est linguis Iudeorum ter clamantium:  Crucifige, crucifige eum , et rursus: Tolle, tolle, crucifige eum , sacerdos facit tres cruces super oblatam et calicem, cum dicit: Sanctificas, uiuificas, et benedicis. Ad recolendam uero crucifixionem, que post interuallum trium horarum facta est manibus gentilium , sacerdos iterum facit tres cruces cum hostia super calicem dicendo: Per ipsum, et cum ipso, et in ipso. Postmodum autem ad designandam diuisionem carnis et anime Domini morientis facit duas cruces in ore calicis cum dicit: Tibi Deo Patri omnipotenti, in unitate Spiritus sancti. Cum enim in Christo tres sunt unite substantie, uidelicet diuinitas, corpus et anima: due tantum, id est  corpus et anima, fuerunt in morte diuise. Nam diuinitas a neutra est diuisa et separata, propterea non tribus crucibus, sed duabus mors Domini designatur.



CAPUT uIII. De extensione manuum Saluatoris in cruce.

Sacerdos igitur super mensam altaris manus extendit, quia Christus super aram crucis manus expandit, secundum illud propheticum: Expandit manus meas ad populum non credentem mihi , subtilius tamen atque profundius hoc possumus figurare.



CAPUT IX. De tribus cruciatibus quos Christus sustinuit.

Tres quippe cruces significant tres cruciatus,  quos Christus in cruce sustinuit, uidelicet passionem, propassionem et compassionem. Passionem in corpore, propassionem in mente, compassionem in corde. De passione corporis ait Dominus per prophetam: O uos omnes, qui transitis per uiam, attendite et uidete, si est dolor sicut dolor meus . Foderunt manus meas et pedes meos, et dinumerauerunt omnia ossa mea . De propassione mentis Dominus inquit apostolis: Tristis est anima usque ad mortem. Cepit iehsu pauere et tedere, cepit contristari et mestus esse . Ex compassione cordis pro crucifixoribus orauit ad Patrem: Pater, inquit, ignosce illis quia nesciunt quid faciunt . Si enim cognouissent, nunquam Dominum glorie crucifixissent  . Ideo uero sacerdos facit has tres cruces cum hostia super calicem, quia Christus sustinuit huiusmodi cruciatus in corpore super patibulum; per calicem enim passio designatur, secundum illud quod ipse Dominus ait: Domine Pater, si fieri potest, transeat a me calix iste .



CAPUT X. De aqua et sanguine que de latere Christi fluxerunt.

Due uero cruces, quas facit sacerdos in latere calicis, designant duo sacramenta que de latere Domini profluxerunt, uidelicet aqua regenerationis, et sanguis redemptionis, iuxta testimonium Ioannis dicentis: Unus militum lancea latus eius aperuit, et  continuo exiuit sanguis et aqua .



CAPUT XI. De scissione ueli.

Corporale desuper calicem remouetur, quia uelum templi scissum est a summo usque deorsum . Imo quod de illo scriptum fuerat, hactenus clausum erat, sicut dicitur de quibusdam. Et illud uerbum erat absconditum ab eis, ubi consummatum, etiam reuelatum est. Nam lignum missum in Marath, aquas dulcorauit amaras .



CAPUT XII. De sepultura Christi et sacrificii exaltatione.

Tunc accedit diaconus et exaltat aliquantulum  sacrificium de altari, quod tam ipse quam sacerdos deponit. Quia uenit Ioseph de Arimathia, uenit et Nicodemus, et impetratum a Pilato corpus Iesu deponentes sepelierunt. Et quia ille aduoluit saxum magnum ad ostium monumenti , diaconus super os calicis corporale reponit.



CAPUT XIII. Ostenditur quare diaconus mensam altaris et armum pontificis osculatur.

Quia uero in pace factus est locus eius , diaconus osculatur mensam altaris. Et quia factus est principatus super humerum eius , diaconus armum pontificis osculatur, ut in utraque significet Christum, et quieuisse post mortem, et  uicisse post mortem, iuxta quod ipse predixit in Psalmo: In pace in idipsum dormiam et requiescam ; et alibi: O mors, ero mors tua, morsus tuus ero, inferne!  Christus enim per mortem triumphauit de morte. Nam quia factus est obediens usque ad mortem, mortem autem crucis, idcirco Deus exaltauit illum . Hoc ipsum figurauit quod Christus sibi crucem super humerum baiulauit.



CAPUT XIu. Epilogus de numero et ratione signorum que fiunt super oblatam et calicem.

Sacrificium itaque septem uicibus signatur in Canone. Prima uice ter, ubi dicit: Hec dona, hec  munera, hec sancta sacrificia illibata. Propter ternam Christi traditionem, que facta est a Deo, a Iuda, a Iudeo. Secunda uice quinquies, ubi dicitur: Quam oblationem tu Deus digneris facere benedictam, ascriptam, ratam, ut fiat corpus et sanguis; propter quinque personas, uenditoris, uenditi et emptorum, uidelicet sacerdotum et Scribarum, et Phariseorum. Tertia uice bis, ubi dicitur: Accipiens iehsu panem, benedixit ac fregit, deditque discipulis . Similiter et hunc preclarum calicem. Item tibi gratias agens benedixit: propter benedictionem panis qui transsubstantiatur in carnem, et uinum quod transsubstantiatur in sanguinem. Quarta uice quinquies, ubi dicitur: Hostiam puram, hostiam sanctam, hostiam immaculatam,  panem sanctum uite eterne, et calicem salutis perpetue; propter quinque diuersas plagas, duas manuum, totidemque pedum, et unam lateris. Quinta uice bis, ubi dicitur: Sacrosanctum Filii tui corpus et sanguinem; propter uincula quibus ligatum est corpus, et flagella quibus allisus est sanguis. Sexta uice ter, ubi dicitur: Sanctificas, uiuificas et benedicis; propter crucifixionem que facta est hora tertia linguis Iudeorum, ter clamantium: Crucifige eum . Septima uice quinquies, ubi dicitur: Per ipsum, et cum ipso, et in ipso est tibi Deo Patri omnipotenti, in unitate Spiritus sancti. Ter super calicem, propter tres cruciatus quos Christus sustinuit, passionis, propassionis et compassionis; et bis in latere calicis, propter aquam et sanguinem,  que de latere Christi fluxerunt. Inter has septem uices sacrificium signatur uicibus duabus bis, et duabus uicibus ter, et duabus uicibus quinquies, septima bis et ter, simul omnibus quinquies quinque, que sunt simul uiginti quinque, qui numerus per se ductus semper in seipsum reducitur, si ducatur in infinitum. Quantumlibet enim multiplicetur eucaristie sacramentum, semper est idem sacrificium. In hoc etiam sacramento quinque sensus corporis exercentur, uisus, auditus, odoratus, gustus et tactus; circa colorem, saporem, odorem, fractionem et sumptionem. Si tamen caro procedat in spiritum, quia spiritus est qui uiuificat, caro non prodest quidquam . Unde quinque sensus  anime spirituales exuberent, uisus intelligentie, auditus obedientie, odoratus discretionis, gustus delectationis et tactus operis. De quibus reperitur in Euangelio: Domine, quinque talenta tradidisti mihi, ecce alia quinque superlucratus sum . Sed et binarius et ternarius bene congruunt sacramento. Binarius, propter carnem et sanguinem; ternarius, propter panem et uinum et aquam. Binarius, propter duplicem modum edendi, sacramentalem sub specie panis, et spiritualem in fide cordis; ternarius propter tria que sunt in hoc sacramento discreta, uidelicet forma uisibilis, ueritas corporis, et uirtus spiritualis. Forma panis et uini, ueritas carnis et sanguinis, et uirtus unitatis et caritatis, ut ita ternarius per binarium, id est fides  Trinitatis per dilectionem Dei et proximi operetur  .



CAPUT Xu. De uocis expressione et pectoris tunsione.

Non solum autem crucis impressio, uerum etiam uocis expressio, que gesta sunt iuxta crucem, insinuat; cum enim ad id uentum est: Nobis quoque peccatoribus famulis tuis, sacerdos paululum expressa uoce percusso pectore silentium interrumpit, representans contritionem et confessionem latronis, in illo passionis Dominice articulo increpantis alterum et dicentis: Nos digna factis recipimus, hic uero nichil mali gessit; et dicebat ad Iesum: Domine, memento mei dum ueneris in regnum tuum, propter quod dixit illi iehsu: Amen dico tibi, hodie mecum eris in paradiso . uel per exaltationem  uocis et percussionem pectoris exprimitur illud quod centurio et qui cum eo erant, uisis his que fiebant, timuerunt ualde, dicentes: uere Filius Dei erat iste . Et omnis turba que simul aderant ad spectaculum istud percutientes pectora sua reuertebantur . Quia iehsu uero clamans uoce magna, tradidit spiritum, leuat sacerdos uocem dicendo: Per omnia secula seculorum. Et quia mulieres lamentabantur flentes Dominum, chorus quasi lamentando respondit: Amen; representans fideles qui Dominum trito corde lamentabantur ac lugebant, uel quondam Abel inuidi fratris furore parentes eius lamentabantur occisum . iehsu ergo uoce magna clamauit: Pater  in manus tuas commendo spiritum meum , et sacerdos eleuata uoce pronuntiat: Pater noster, qui es in celis.



CAPUT XuI. De oratione Dominica, ubi agitur de dignitate orationis, et ad quid ualeat.

Hec oratio multis ex causis, ceteris orationibus antecellit, auctoritate doctoris, breuitate sermonis, sufficientia petitionum et fecunditate mysteriorum. Auctoritate doctoris, que fuit ipsius ore prolata. Os enim Domini locutum est . Breuitate sermonis, quia facile dicitur et profertur; cum, inquit, oratis nolite multum loqui, sicut ethnici faciunt . Sufficientia petitionum, quoniam utriusque uite continet necessaria; pietas enim promissionem  habet uite que nunc est et future . Fecunditate mysteriorum, quoniam immensa continet sacramenta: Pertransibunt enim plurimi, et multiplex erit scientia . Scit autem Dominus, quid uelimus, sed uult nos orare uocaliter pro excitanda deuotione; quia quod facit flatus carboni, hoc facit pronuntiatio deuotioni. Unde: Ad ipsum ore clamaui, et exaltaui sub lingua mea . Pro aliorum instructione, ut cortina cortinam trahat, et qui audit, dicat: ueni ; unde: Lux uestra luceat coram hominibus . Pro lingue obsequio, ut quod lingua peccamus, satisfaciamus lingua; unde: Sicut exhibuistis membra  uestra seruire iniquitati ad iniquitatem, ita exhibeatis ea seruire iustitie in sanctificationem . Pro rei petende obtentione, quia facilius obtinetur quod instantius postulatur; unde: Petite et accipietis, pulsate et aperietur uobis . Pro impetrate rei custodia, quia quod sepius requiritur, diligentius custoditur; unde: Tene quod habes, ne alius accipiat coronam tuam . Oratur autem et pro bonis adipiscendis, et pro malis uitandis. Pro bonis temporalibus, spiritualibus et eternis; pro malis preteritis, presentibus et futuris. De bonis eternis: Adueniat regnum tuum; de spiritualibus: Fiat uoluntas tua, sicut in in celo et in terra; de temporalibus: Panem nostrum quotidianum da nobis hodie. Aeterna petuntur in  premium, spiritualia petuntur in meritum; temporalia petuntur in sustentaculum. De malis preteritis: Dimitte nobis debita nostra; de presentibus: Libera nos a malo; de futuris: Ne nos inducas in tentationem. Preterita sunt dolenda, presentia sunt uincenda, futura sunt precauenda.



CAPUT XuII. De numero et ordine petitionum.

Septem sunt petitiones orationis Dominice preter captationem beneuolentie, quarum tres prime spectant ad patriam, tres ultime ad uiam. Media uero pertinet ad utramque. Porro tres prime succedunt ordine temporis, sed precedunt ordine dignitatis; tres ultime succedunt ordine dignitatis, sed precedunt ordine temporis. Dominus autem in  oratione secutus est ordinem dignitatis qui est artificialis, ut de maioribus ad minora descendat. Doctores in expositione sequuntur ordinem temporis, qui est naturalis, ut de minoribus ad maiora condescendant, uel de temporalibus ad eterna.



CAPUT XuIII. De adaptatione septem petitionum et septem donorum.

Fit autem hic adaptatio septem petitionum et septem donorum, septem uirtutum, et septem beatitudinum, contra septem uitia capitalia. Nam dona petitionibus, uirtutes donis, et beatitudines uirtutibus obtinentur. Septem dona sunt ista: Sapientia, intellectus, consilium, fortitudo, scientia, pietas et timor, de quibus inquit propheta: Requiescet super  eum Spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Septem autem uirtutes sunt hec: Paupertas spiritus, mansuetudo, luctus, esuries iustitie, misericordia, munditia cordis et pax. Septem autem beatitudines iste sunt: Regnum celorum, possessio terre, consolatio, saturitas, misericordie consecutio, uisio Dei, et filiatio Dei. De quibus coniunctim ait Dominus: Beati pauperes spiritu, quoniam ipsorum est regnum celorum. Beati mites quoniam ipsi possidebunt terram. Beati qui lugent, quoniam ipsi consolabuntur. Beati qui esuriunt et sitiunt  iustitiam, quoniam ipsi saturabuntur. Beati misericordes, quoniam misericordiam consequentur. Beati mundo corde, quoniam Deum uidebunt. Beati pacifici, quoniam filii Dei uocabuntur . Hec autem sunt septem uitia principalia: Inanis gloria, ira, inuidia, acedia, auaritia, gula, luxuria. Que significata fuerunt in septem populis qui terram Isrel promissam tenebant, uidelicet; Hetheus, Gergezus, Amorrheus, Chananeus, Pherezeus, Heueus, et Iebuseus . Homo igitur est egrotus, et Deus medicus, uitia sunt languores, et petitiones sunt planctus, dona sunt antidota, et uirtutes sunt sanitates, beatitudines uero sunt felicitates et gaudia.



CAPUT XIX. De captatione beneuolentie.

 Pater noster qui es in celis. Deus generaliter et specialiter et singulariter dicitur Pater. Deus est Pater generaliter omnium per creationem, specialiter iustorum per adoptionem, singulariter Christi per generationem. Per creationem ut ibi: Flecto genua mea ad Dominum Patrem omnipotentem, a quo omnis paternitas in celo et in terra nominatur . Per adoptionem ut ibi: Si uos, cum sitis mali, nostis bona data dare filiis uestris, quanto magis Pater uester de celo dabit spiritum bonum petentibus se?  Per generationem ut ibi: Nemo nouit Filium nisi Pater, neque Patrem nisi Filius, et cui uoluerit Filius reuelare . Per hoc quod dicit: Pater noster qui es in celis, dehortatur  nos a duobus: a superbia, ne dicamus: Pater mi, representantes proprium quod est commune; ab indignitate, ne reddamur indigni tanto Patri qui consistit in celis. Deus igitur solius Christi Pater est per naturam, cui soli licet competenter dicere: Pater mi. Fidelium autem Pater per gratiam, quibus competit dicere: Pater noster. Ille dicit: Pater mi, si possibile est, transfer hunc calicem a me ; isti dicunt: Pater noster qui es in celis, sanctificetur nomen tuum. Hinc ipsemet dicit: uado ad Patrem  meum et Patrem uestrum; meum per naturam, uestrum per gratiam. Hortatur etiam nos ad duo, ad seruandam gratiam adoptionis, cum dicit: Pater; et unionem fraternitatis, cum ait: noster. Beneuolentia uero captatur a tribus, a persona  cognitoris, petitoris et assessoris. Cognitor enim est Deus, petitor homo, assessor est angelus. A persona cognitoris cum ait: Pater; petitoris, cum ait: Noster; assessoris cum ait: Qui es in celis. id est in angelis uel in sanctis, de quibus habetur: Celi enarrant gloriam Dei . Unde nobis spes tribuitur, ut sanctos nos faciat uel in celis, id est in secreto maiestatis diuine per quod datur fiducia obtinendi donum occultum, quod nec oculus uidit, nec auris audiuit, nec in cor hominis ascendit . Dat ergo fiduciam impetrandi bonum. Non dicit: Domine, cui seruitur in timore, sed Pater cui seruitur amore, quasi diceret: Pater es, uis quia in celis est, potes ergo nos liberare a malo



CAPUT XX. De triplici malo a quo petimus liberari.


Triplex est malum a quo petimus liberari, innatum, additum et inflictum. Primum contrahimus, secundum committimus, tertium sustinemus. Primum est originale, secundum actuale, tertium penale. Malum autem uitamus per spiritum timoris; nam, ut inquit Scriptura: Timor Domini peccatum expellit . Porro triplex est timor quo cessamus a malo, seruilis, initialis et filialis. Timore seruili cessamus a malo formidine pene; filiali timore cessamus a malo amore iustitie; initiali timore cessamus a malo, partim formidine pene partim amore iustitie. Seruilis timor est incipientium, initialis est proficientium, filialis est perficientium.  Quasi dicetur: Da nobis spiritum timoris et paupertatem spiritus, ut per spiritum timoris uitemus mala, per paupertatem spiritus abdicemus bona; quatenus, exclusis uitiis et contemptis terrenis, habemus eterna scilicet regnum celorum, quod Lucifer et primi parentes per inanem gloriam amiserunt, a qua nos retrahunt timor, spiritus paupertas et ueritas. Duo uero sunt bona que paupertate spiritus abdicamus, interiora uidelicet et exteriora. Interiora, de illis corde non presumendo; exteriora, cor illis non apponendo, secundum illud: Diuitie si affluant, nolite cor apponere . Illis ergo compressis, ne presumamus, uel istis despectis ne deficiamus, regnum celorum consequimur, secundum  illud: Beati pauperes spiritu, quoniam ipsorum est regnum celorum ; quod demones et homines per inanem gloriam amiserunt. Illi Dei similitudinem, isti Dei scientiam inaniter apponendo, Lucifer enim dixit: Ascendam in celum, et ponam sedem meam ad aquilonem, et ero similis Altissimo . Primis autem parentibus dictum est: Eritis sicut dii scientes bonum et malum .



CAPUT XXI. De diuersis tentationibus, in quas petimus non induci.

Ne nos inducas in tentationem. Tentat Deus, tentat homo, tentat diabolus. Deus tentat ut probet, homo tentat ut sciat, diabolus tentat ut fallat. De primo legitur: Tentauit Deus Abraham ; de secundo dicitur: Tenta nos, obsecro, diebus decem  ; de tertio legitur: Cur tentauit Satanas cor tuum . Porro duobus modis tentamur, interius et exterius. Interius per delectationem, exterius per suggestionem. uerum interior tentatio parum efficit, et exterior multum proficit, si non consentiatur, sed resistatur. Scriptum est enim: Tentatio uos non apprehendat nisi humana ; rursus: Beatus uir qui suffert tentationem, quoniam cum probatus fuerit, accipiet coronam uite . Cum ergo citra consensum tentamur, ducimur in tentationem: cum consentimus, in tentationem inducimur, sicut piscis ante capturam in rete ducitur. Cum autem inducitur, capitur et tenetur, tunc impletur quod Iacobus apostolus ait: Unusquisque tentatur a concupiscentia sua abstractus et  tilectus, deinde cum concupiscentia conceperit, parit peccatum: peccatum uero cum consummatum fuerit, generat mortem . Porro cum idem apostolus dicat, quia Deus est intentator malorum , quid est quod petimus, ne Deus nos in tentationem inducat? Sed Deus quodammodo tentat, et Deus quodammodo non tentat. Tentat ut probet, secundum illud: Proba me Deus, et tenta cor meum ; non tentat ut fallat, secundum illud: Deus neminem tentat . Petimus ergo ne Deus nos in tentationem inducat, id est ne permittat induci, sicut dicitur: Quia non est malum in ciuitate quod Dominus non faciat, id est fieri non permittat . Scriptum est enim: Fidelis est Deus, qui non patietur uos tentari supra id quod potestis .  Quasi: Da nobis spiritum pietatis, et mansuetudinem spiritus, ut per spiritum pietatis uincamus tentationem, exercendo nos ad pietatem. Et per mansuetudinem spiritus uincamus iram, non reddendo malum pro malo, ut ita possideamus terram uiuentium, quam per spiritum pietatis et mansuetudinis obtinebimus. Nam pietas promissionem habet uite que nunc est, et future , et: Beati mites, quoniam ipsi possidebunt terram . Unde Psalmista: Mansueti possidebunt terram, et delectabuntur in multitudine pacis .



CAPUT XXII. De tribus debitis, que petimus nobis dimitti.

Debita dicuntur peccata, que nos debitores pene constituunt. Non enim hic agitur de debitis pecuniarum,  sed de debitis offensarum. Tria uero sunt debita que petimus nobis dimitti, uidelicet peccatum in Deum, peccatum in proximum, et peccatum in nosipsos. Unde: Peccauimus cum patribus nostris, in Deum; iniuste egimus, in proximum; iniquitatem fecimus, in nosipsos . Sed quia peccamus in Deum, idcirco petimus ut ipse dimittat nobis debita nostra; quia peccamus in proximos, ideo petimus, ut dimittat nobis sicut et nos dimittimus debitoribus nostris. Hoc pacto et ea cautione nobis debita dimittuntur, si nos debitoribus dimittimus, alioquin etiam dimissa reuocantur in debitum, secundum illud: Serue nequam, omne debitum dimisi tibi, quoniam rogasti me: nonne ergo oportuit et te misereri conseruo tuo, sicut et ego tui misertus  sum? Et iratus dominus eius, tradidit eum tortoribus, quoadusque redderet uniuersum debitum. Sic est Pater meus celestis faciet uobis, si non dimiseritis unusquique fratri suo de cordibus suis. . Ut ergo Dominus euidenter ostenderet quod nullus totius orationis fructus est, nisi debitoribus dimittamus, in fine subiunxit ad omnia: Si dimiseritis hominibus peccata eorum, dimittet uobis Pater uester celestis delicta uestra . His ergo qui debitoribus non dimittunt, hec oratio non uidetur prodesse, quinimo uidetur obesse. Nam qui sic petit sibi dimitti, sicut debitoribus suis ipse dimittit, profecto si non dimittit ipse debitoribus suis, uidetur petere, ut sibi non dimittatur.  Quid ergo debet illi dimittere, qui nec satisfacere uult, nec ueniam postulare? Sane distinguendum est inter perfectum et imperfectum. Is qui uiam perfectionis arripuit, debet etiam non petenti ueniam omnimodis indulgere; qui uero nondum perfectionis uotum assumpsit, tenetur quidem rancorem cordis deponere, sed non tenetur satisfactionem debitam condonare. Quanquam omnes teneamur uniuersaliter diligere inimicos nostros, et benefacere his qui oderunt nos, et orare pro persequentibus et calumniantibus nos . Quia uero sunt culpe, in quibus culpa est relaxare uindictam. Et si peccatum in nos teneamur dimittere, peccatum tamen in Deum et peccatum in proximum debemus punire. Quisquis ergo laborat odio, uel inuidia, grauatur  magis hac oratione, quam adiuuetur, nisi forte iam propositum habeat dimittendi. uerumtamen non in sua quisque, sed in totius Ecclesie persona uidetur orare; unde non dicit: Dimitte mihi debita mea, sicut ego dimitto debitoribus meis, sed dicit: Dimitte nobis debita nostra, sicut et nos dimittimus debitoribus nostris. Quidam tamen etiam uolunt intelligi, dimitte nobis . . . , id est sic dimitte nobis debita nostra, ut et nos dimittamus debitoribus nostris, quasi da nobis donum et scientiam, et luctum, et uirtutem, quatenus tam nostra quam aliena peccata cognoscamus et defleamus, ut nobis debita nostra dimittas, et ita consolationem habebimus aduersus inuidiam, que facit hominem de alieno bono tabescere. Per scientiam enim et  luctum in presenti remissionem accipimus, et in futuro consolationem habebimus, iuxta quod legitur: A delicto meo munda me, quoniam iniquitatem meam ego cognosco ; et: Beati qui lugent, quoniam ipsi consolabuntur . Luctus autem distinguitur in irriguum superius et inferius, que Caleb Axe filie sue dedit in dotem . Inferius pro peccatis tam nostris quam alienis; unde: Quis infirmatur, et ego non infirmor? quis scandalizatur, et ego non uror?  Superius pro incolatu uite presentis, et desiderio uite celestis; unde: Cupio dissolui, et esse cum Christo . Sed heu mihi quia incolatus meus prolongatus est .



CAPUT XXIII. De quinque panibus quos petimus nobis dari.


Panem nostrum . . . Quinque panes sunt nobis necessarii, quatuor in uia, et quintus in patria. Corporalis, spiritualis, doctrinalis, sacramentalis et eternalis. Corporalis uero ad sustentationem, spiritualis ad informationem, doctrinalis ad eruditionem, sacramentalis ad expiationem, eternalis ad fruitionem. De primo: Non in solo pane uiuit homo ; de secundo: Amice, commoda mihi tres panes ; de tertio: uenite, comedite panem meum ; de quarto: Qui panem Domini manducat indigne, reus erit corporis Domini ; de quinto: Ego sum panis uiuus qui de celo descendi . Cum enim homo fuerit liberatus  a malo, cum uicerit tentationes, cum fuerint dimissa peccata, necessarius est ei spiritus fortitudinis, ne premium exspectando deficiat. Et ideo dicit: Panem nostrum quotidianum da nobis, id est nobis quotidie necessarium. Alioquin quod nostrum esset, nobis dari non posset, nisi prius desineret esse nostrum. Da nobis hodie, quasi dicat: Da nobis spiritum fortitudinis, qui multiplici pane roboret animam ne deficiamus in presenti, esuriendo iustitiam, per quam expellentes acediam plena iustitia saturabimur in futuro, secundum illud: Beati qui esuriunt et sitiunt iustitiam, quoniam ipsi saturabuntur . Mattheus dicit: Panem nostrum supersubstantialem, quod duobus modis potest intelligi. uel ut una sit dictio, uel ut due sint dictiones,  quasi dicamus: Panem da nobis supersubstantialem, id est Christum, qui est supersubstantialis; id est super omnes substantias, qui panis est in altari. uel ita: Da nobis panem nostrum, id est Christum, qui proprius cibus est fidelium et hoc super panem, id est super preter panem substantialem, id est necessarium ad sustentationem, quasi dicat: Da nobis nostrum panem, mentis et corporis. Lucas dicit: Panem nostrum quotidianum, quod tam de corporali quam de sacramentali pane potest intelligi, uidelicet de uiatico. Grecus habet epiousion, quod interpretatur supersubstantialem. Hebreus uero sogolla, quod interpretatur egregium, uel peculiarem, ob hoc forte Lucas uidens Mattheum sogolla dixisse, quod sonat peculiarem, dixit, quotidianum. Grecus autem  interpres Matthei, quia uidit eum dixisse sogolla, quod sonat egregium, dicit epiousion, id est supersubstantialem.



CAPUT XXIu De uoluntate Dei, quam in terra sicut in celo fieri postulamus.

Fiat uoluntas tua. uoluntas Dei dupliciter intelligitur, et beneplacitum Dei eternum, et signum beneplaciti temporale. Beneplacitum Dei semper impletur; unde: uoluntati eius quis resistet?  Et: Omnia quecunque uoluit Dominus fecit in celo et in terra . Signa beneplaciti quinque sunt: Preceptio, prohibitio, promissio, consilium et operatio. Unde: Magna opera Domini, exquisita  in omnes uoluntates eius . Hec non semper implentur, sed ut impleantur oratur: Fiat uoluntas tua, id est opere compleatur, quod precipis, quod consulis, quod suades; quia non sufficit uoluntas ubi adest facultas. Sicut in celo et in terra, id est sicut in angelis, ita in hominibus; uel sicut in perfectis, ita et in conuersis; uel sicut in Christo, ita et in Ecclesia, uel sicut in mente, ita pariter et in carne, ut caro non concupiscat aduersus spiritum, secundum illud: Cor meum est caro mea exsultauerunt in Deum uiuum . Quasi dicat: Da nobis spiritum consilii, ut faciamus uoluntatem tuam, maxime misericordiam que perimit auaritiam, quatenus misericordiam consequamur, secundum illud: Beati misericordes, quoniam ipsi  misericordiam consequentur . Sicut enim auaritia consistit in acquirendo et retinendo, ita misericordia consistit in dando et dimittendo. Huius petitionis et aliarum duarum impletio inchoatur in uia, et consummatur in patria. Ibi nichil uelle poterimus, nisi quod Deum uelle sciemus, tunc diligemus Deum ex toto corde, et ex tota mente, et ex tota anima . Ex corde, id est intellectu, diligemus Filium; ex toto, id est sine errore. Ex mente, id est memoria, diligemus Patrem, tota, id est sine obliuione. Ex anima, id est uoluntate, diligemus Spiritum sanctum; tota, id est sine contrarietate; Patrem potentiam, Filium sapientiam, Spiritum sanctum benignitatem.



CAPUT XXu. De regno Dei, quod petimus aduenire.


Adueniat regnum tuum. Regnum Dei dicitur militans Ecclesia, quia regitur, et triumphans Ecclesia, quia regnat. Item regnum Dei dicitur et gratia fidei et gloria speciei. Rursus regnum Dei dicitur intellectus Scripture et locus patrie. De regno militantis Ecclesie scriptum est: Exibunt angeli messores, et colligent de regno eius omnia scandala . De regno triumphantis Ecclesie reperitur: uenient et recumbent cum Abraham, Isaac et Iacob in regno celorum . De regno fidei dicit Scriptura: Regnum Dei intra uos est . De regno speciei Dominus ait: Percipite regnum quod uobis paratum est ab origine mundi . De regno Scripture legitur: Auferetur a uobis regnum Dei,  et dabitur genti facienti fructus eius , De regno patrie reperitur: Fulgebunt iusti sicut sol in regno Patris eorum . Sed et ipse Christus dicitur regnum Dei secundum illud: Si ego in digito Dei eiicio demonia, perfecto peruenit in uos regnum Dei . Adueniat igitur regnum tuum, id est ueniat regnum ad regnum, militans ad triumphans; regnum tuum adueniat, id est ad uidendum te ueniat, ut regnum fidei ad regnum transeat speciei, quoniam hec est uita eterna, ut cognoscant te solum uerum Deum, et quem misisti Iesum Christum , quasi diceret: Da nobis spiritum intellectus, quo mundati corde, intelligamus te in presenti regnare per fidem, ut in futuro te  uideamus regnantem in nobis per speciem ; quod est contra gulam, de qua dicit propheta: Quia uinum et ebrietas aufert cor . Tunc cognoscemus sicut et cogniti sumus uidentes non per speculum in enigmate; sed tunc facie ad faciem uidebimus Deum deorum in Sion .



CAPUT XXuI. De sanctificatione nominis.

Sanctificetur nomen tuum. Nomen Patris quatuor sanctificatur modis in filiis, duobus in uia, et duobus in patria. In uia per efficientiam et perseuerantiam; in patria per consummationem et ostensionem. In uia namque nomen Patris sanctificatur in filiis, quando sanctificationis effectum operatur in eis, uel quando sanctificatio quam acceperunt in nomine  Patris perseuerat in illis. In patria uero nomen Patris sanctificatur in filiis, quia sancitur et confirmatur in eis, ut nunquam possint a filiationis gratia separari. Hic est enim quasi mobile nomen Patris in filiis, nam et Iudas quandoque fuit filius, quandoque non fuit; pro qua possibilitate manendi dixit Apostolus: Castigo corpus meum et in seruitutem redigo, ne forte cum aliis predicauero, ipse reprobus efficiar . Ibique nomen Patris sanctificatur in filiis, quia tales ibi sunt filii, in quibus Spiritus sanctus apparet, tunc erunt manifesti qui nunc sunt occulti, secundum illud: Nos insensati uitam illorum estimabamus insaniam, et finem illorum sine honore; ecce quomodo computati sunt inter filios Dei, et inter sanctos sors illorum  est . Quasi dicat: Da nobis spiritum sapientie, prout dicitur a sapore, id est iucunditatem eternam, ut gustemus quam suauis est Dominus , generantem in nobis pacem, id est motuum interiorum quietem, ut caro non concupiscat aduersus spiritum , quia non est pax ossibus a facie peccatorum , ut ita sanctificetur nomen tuum, id est Pater in filiis, quatenus in presenti difficile, in futuro nequaquam a filiationis gratia separentur. Quod est manifeste contra luxuriam, qua qui laborat non iucundatur in Deo, id est pacem Dei non habet; filius Dei non est, sed iumento assimilatur, quia quasi iumentum in stercore suo computrescit .



CAPUT XXXuII. De duplici ordine.


uerum duplex est ordo notandus in oratione Dominica, unus in descendendo, qui concordat cum donis; et alter in ascendendo, qui concordat uel conuenit cum uirtutibus. Dona namque de summis ad ima descendunt. Unde: Requiescet super eum spiritus sapientie et intellectus . Homo quidem multis malis circumdatus, primo  petit ut liberetur a malo; quia uero tentatio est uita hominis super terram , liberatus a malo, petit ut in tentationem non inducatur. Et quia dum in hac uita consistit, semper est in aliquo peccato: Nam si dixerimus quod peccatum non habemus, nos ipsos seducimus, et ueritas in nobis non est : ideo petit ut debita dimittantur. Cum autem fuerit liberatus a malo, cum uicerit tentationes, cum debita fuerint dimissa, quia per se stare non potest, ne diu exspectando deficiat, petit ut sibi panis quotidianus donetur. Deinde cum fuerit liberatus a malis et roboratus in bonis, petit ut fiat uoluntas Dei, sicut in celo et in terra. Que quoniam in hac uita perfecte fieri non potest, mox petit ut regnum adueniat, in quo nomen Patris sanctificetur in filiis,  ut nunquam de cetero possint a sanctificatione separari. Amen. Hebreus unum ex his tribus ponit in fine, Amen Salem, que sonant, uere, semper, pacem. Beatus Gregorius orationem Dominicam post canonem super hostiam censuit recitari.



CAPUT XXuIII. De silentio post Orationem Dominicam.

Quod hinc sequitur secrete, silentium innuit Dominice sepulture, mediante Sabbato, quo Dominus in sepulcro quieuit. Unde Luca testante: Mulieres que parauerant unguenta, Sabbato quidem siluerunt secundum mandatum . Sed qui in sepulcro secundum carnem quieuit, secundum animam descendit ad inferos, ut fortior superueniens fortem  spoliaret armatum . Tunc ergo momordit infernum, ut educeret suos uinctos de lacu, in quo non erat aqua . Liberans eos a malis preteritis, presentibus et futuris. Et dans eis pacem perpetuam, in qua sunt semper et a peccato liberi, et a perturbatione securi. Hec oratio: Libera nos . . . dicitur embolismus, et est expositio nouissime petitionis orationis Dominice.



LIBER SEXTUS.



CAPUT PRIMUM. De resumptione patene, quam sacerdos accipiens osculatur.


Post passionis tristitiam, ad resurrectionis gaudium peruenitur, secundum illud quod legitur: Ad uesperum demorabitur fletus, et ad matutinum letitia . Subdiaconus quidem et diaconus representant patenam, quam sacerdos accipiens osculatur, et cum ea signum crucis sibi facit in facie. Hi tam numero quam obsequio sanctas illas mulieres significant, de quibus narrat euangelista Mattheus: Quod uespere Sabbati que lucescit in prima Sabbati uenit Maria Magdalena et altera Maria uidere sepulcrum . Presentantes patenam, id est cor patens latitudine caritatis in obsequium  sepulture. Iuxta quod legitur: Quia mulieres emerunt aromata, ut uenientes ungerent Iesum, et ualde mane una sabbatorum ueniunt ad monumentum, orto iam sole. Et dicebant ad inuicem: Quis reuoluet nobis lapidem ab ostio monumenti? . Hanc ergo patenam, id est cor amplum latitudine caritatis sacerdos accipit, id est Christus acceptat; quia uero crucifixus ardenti desiderio querebatur, iuxta quod angelus inquit mulieribus: Scio quod Iesum queritis crucifixum . idcirco crux eius cum patena signatur in facie sacerdotis, statimque sacerdos osculatur patenam, ostendens quod Christus confestim impleuerit desiderium mulierum, mox enim occurrit illis dicens: Auete. Que procidentes tenuerunt pedes et eius, adorauerunt  , haud dubium quin pedes fuerint osculate.



CAPUT II. De fractione hostie, cuius particulam sacerdos mittit in calicem.

Tunc sacerdos frangit hostiam in tres partes, et duabus extra calicem reseruatis, cum alia signum crucis ter efficit, supra calicem, de cuius ore diaconus remouerat corporale, et alta uoce dicendo: Pax Domini sit semper uobiscum, particulam hostie dimittit in calicem. Frangit igitur sacerdos hostiam, ut in fractione panis Dominum cognoscamus, sicut illi duo discipuli Domini cognouerunt, quibus ipso die resurrectionis iehsu apparuit in Emmaus transeuntibus . Commistio panis et uini designat  unionem carnis et anime, que in resurrectione Christi denuo sunt unite. Nam, ut predictum est, panis ad carnem, et uinum refertur ad animam. Et ideo ter signum crucis producitur cum hostia super calicem, quia uirtus Trinitatis animam crucifixi reducit ad carnem, ne derelinqueret animam eius in inferno, nec daret carnem eius uidere corruptionem. Iuxta quod ipse dicit in Psalmo: Ego dormiui et somnum cepi et exsurrexi, quoniam Dominus suscepit me . Ideo tres cruces fiunt cum hostia super os calicis, quia tres mulieres querebant crucifixum ad ostium monumenti. Unde: Quid queritis uiuentem cum mortuis?  Os ergo calicis in hoc loco significat ostium monumenti, de quo diaconus remouet corporale,  designans quod angelus Domini reuoluit lapidem ab ostio monumenti. Illud sane debet intelligi, quod dicit sacerdos, cum hostiam mittit in calicem: Fiat, inquit, commistio corporis et sanguinis Domini. Quod utique referendum est ad species panis et uini, quibus continetur corpus et sanguis.



CAPUT III. Quid significent partes ille que fiunt de sacrificio.

Quid autem ille partes significent, Sergius papa determinat, dicens: »Triforme est corpus Christi.« Pars oblata in calicem missa, corpus Christi quod iam resurrexit, monstrat. Pars comesta, ambulans adhuc super terram. Pars in altari usque ad finem remanens, corpus iacens in sepulcro, quia usque ad  finem seculi sanctorum corpora in sepulcro erunt. Potest et aliter hoc mysterium explanari. Est enim corpus Christi uniuersalis Ecclesia, scilicet caput cum membris, iuxta quod dicit Apostolus: Unus panis et unum corpus multi sumus . Et inueniuntur in isto corpore quasi tres partes, ex quibus totum corpus consistit. Una pars est ipsum caput uidelicet Christus, qui et caput est et pars corporis. Altera pars sunt illi, quorum corpora requiescunt in tumulis, et anime regnant cum Christo. Et sunt quasi simul he due partes uidelicet caput et hec pars corporis altera, sicut scriptum est: Ubicunque fuerit corpus, illuc congregabuntur et aquile . Propterea in altari due partes seorsum extra calicem reseruantur, quasi  extra passionem, que per calicem designatur. Christus enim resurgens a mortuis, iam non moritur, mors illi ultra non dominabitur . Et qui cum ipso sunt sancti, non esurient amplius, neque sitient, neque cadet super illos sol, neque ullus estus, quoniam priora transierunt . Tertia pars in calicem ponitur, significans eos qui adhuc in passione consistunt, donec de hac uita migrantes, ad caput suum transeant, nec moriantur amplius, neque ullatenus patiantur.



CAPUT Iu. De Agnus Dei.

Non solum autem per signa, sed etiam per uerba resurrectionis gaudium intimatur. Sacerdos enim  alta uoce pronuntians: Pax Domini sit semper uobiscum, insinuat quod die illo una Sabbatorum uenit iehsu et stetit in medio discipulorum suorum, et dixit eis: Pax uobis. Quia uero iehsu statim ut salutauit apostolos, dedit eis potestatem remittendi peccata: Quorum, inquit, remiseritis peccata, remittuntur eis; et quorum retinueritis, retenta sunt . Idcirco chorus clamat ad ipsum et postulat: Agnus Dei qui tollis peccata mundi, miserere nobis. Lauit enim nos a peccatis nostris in sanguine suo. Agnus Grece dicitur ab quod est pium, Latine ab agnoscendo; quoniam in magno grege solo balatu matrem agnoscit. Christus autem in ara crucis, et patrem agnouit et matrem. Patrem obedientia, matrem cura. Ibique pius obtulit se, pro  nobis. Et ob hoc in altaris immolatione ter dicitur Agnus Dei, quasi, agne qui agnouisti Patrem miserere nobis, pie qui redemisti mundum da nobis pacem. Porro secundum consuetudinem antiquam schole cantorum, quam adhuc ipsi conseruant, et in pluribus seruatur Ecclesiis, ut in Lateranensii nullatenus uariatur, sed tribus uicibus uniformiter dicitur miserere nobis, propter tria genera peccatorum, que petimus nobis remitti, cogitationis, locutionis et actionis: cogitationis in corde, locutionis in ore, actionis in opere; uel propter tres ordines fidelium in Ecclesia, qui sunt Ne, Daniel et Iob, quos Ezechiel uidit in uisione saluandos . Et secundum parabolam euangelicam duo sunt  in lecto, duo sunt in agro, et duo in mola, quorum unus assumetur, et alter relinquetur . Postmodum autem multis et uariis aduersitatibus et terroribus Ecclesie ingruentibus, cepit ad Dominum clamare de tribulatione, dona nobis pacem. Et ut clamor eius facilius audiretur, in ipsa duxi immolationis hora clamandum. Hec tamen uarietas non discrepat a consuetudine ueteris Testamenti, ubi cum secundo reperitur, Parce, Domine, parce populo tuo, tertio uariatur, et ne des hereditatem tuam in opprobrium . Dicamus ergo miserere nobis, quantum ad animam. Item miserere nobis, quantum ad carnem; dona nobis pacem, propter utramque; ut habeamus pacem pectoris spiritualem, et pacem corporis temporalem. Sergius autem  papa statuit. ut inter communicandum Agnus Dei a clero cantetur.



CAPUT u. Dc osculo pacis.

Posquam Dominus salutauit apostolos, iterum dixit: Pax uobis , ostendens quod non solum debemus habere pacem in ore, uerum etiam pacem debemus habere in pectore, ne simus de illis qui loquuntur pacem cum proximo suo, mala autem in cordibus eorum . Ideo cum hoc dixisset apostolis, insufflauit et ait: Accipite Spiritum sanctum . Ad quod utique designandum sacerdos prebet osculum oris ministro, qui reuerenter inclinans, pectus osculatur ipsius, et patenam extendit, ut per pacis osculum attendatur caritas,  quam patenam supra diximus designare. Quia ergo caritas Dei diffunditur in cordibus nostris per Spiritum sanctum, qui datus est nobis , ideo pacis osculum per uniuersos fideles diffunditur in Ecclesia. Nam et Apostolus  admonet salutare nos inuicem in osculo sancto. In primitiua quidem Ecclesia singulis diebus qui celebrationi missarum intererant, communicare solebant, sed crescente multitudine fidelium, traditur institutum, ut tantum diebus communicarent Dominicis. Postmodum autem quia nec hoc potuit obseruari, tertia secuta est institutio, ut ter saltem in anno quilibet Christianus debeat accipere Eucaristiam, hoc inuento remedio, ut singulis diebus  osculum pacis daretur pro mysterio unitatis. Quia uero per immolationem hostie salutaris dimissis peccatis reconciliamur Altissimo, recte pacis osculum decreuit Ecclesia, cum pro peccatis immolatur Hostia salutaris. Innocentius autem papa primus aliam causam assignat  . »Pacem, inquit, asseris ante consecrata mysteria quosdam populis imperare, uel sibi sacerdotes inter se tradere, cum post omnia que aperire non debeo, pax necessario sit indicenda, per quam constet populum ad omnia que mysteriis aguntur atque in Ecclesia celebrantur prebuisse consensum, ac finita esse pacis concludentis signaculo demonstrentur.



CAPUT uI. De diuersis osculis que dantur in missa.

 Osculum in sacra Scriptura significat unionem, caritatem, pacem et reuerentiam. De osculo unionis sponsa dicit in Canticis: Osculetur me osculo oris sui . De osculo caritatis Isaac inquit ad filium suum: Accede ad me et da mihi osculum, fili mi . De osculo pacis dicit Apostolus in Epistolis: Salutate uos inuicem in osculo sancto . De osculo reuerentie inquit Dominus ad Simonem: Osculum mihi non dedisti. Hec autem ex quo intrauit, non cessauit osculari pedes meos . Ad designandum ergo tres uniones in Christo, sacerdos ter osculatur altare, uidelicet unionem diuinitatis ad animam. diuinitatis ad carnem,  et carnis ad animam, uel unionem qua unita est Christo humana natura, sancta Ecclesia, et fidelis anima. Ad significandum triplicem pacem, temporalem, spiritualem et eternalem, episcopus solemniter celebrans ter osculatur ministrum, uel ministros semel, et secundo diaconum, et tertio sacerdotem. Ad notandum quoque duorum testamentorum concordiam, episcopus duabus uicibus codicem osculatur, quia rota continetur in medio rote, et duo cherubim sese respiciunt uersis uultibus in propitiatorium . Ad notandum caritatem, sacerdos osculatur patenam, que designat cor patens ad altitudinem caritatis. Unde: Nonne cor nostrum ardens erat in nobis, dum loqueretur in uia?  In signum reuerentie diaconus et subdiaconus  pedes et manus summi pontificis osculantur, pedes subdiaconus osculatur, post lectam epistolam, et diaconus ante legendum euangelium manum osculatur, offerens ampullam cum aqua, calicem cum uino. Et subdiaconus offerens patenam cum hostia, thuribulum cum incenso, uterque uero de manu pontificis accipiens eucaristiam. Illud quoque uacare non creditur a mysterio quod summus pontifex a ministro septem modis accipit osculum: ad os, ad pectus, ad humerum, ad manus, ad brachia, ad pedes, ad genua, expressum mysterium, sed alias exprimendum.



CAPUT uII. Quare episcopus subdiaconum et diaconum communicat.


Tunc episcopus communicat cum ministris insinuans quod Christus post resurrectionem manducauit cum discipulis. Nam conuescens precepit eis ab Hierosolymis ne discederent . Quod autem unam partem accipiens, reliquas ministris impendit, illud insinuat, quod Lucas euangelista commemorat, quia iehsu accipiens panem manducauit coram suis discipulis, sumensque reliquias dedit illis. Et quoniam, eodem euangelista testante, iehsu accepit panem, ac fregit et porrigebat illis, quorum cor ardens erat in eis ; idcirco pontifex integram Eucaristie medietatem accipiens super patenam, frangit in partes, et eas porrigit ministris comedendas.



CAPUT uIII. De ablutione manuum post Eucaristie sumptionem


Post sumptum Eucaristie sacrificium sacerdos abluit et perfundit manus, ne quid incaute remaneat ex contactu diuinissimi sacramenti, non quod quidquam immundum ex contactu sacramenti contraxerit, sed ut suam potius indignitatem commemoret, qui se iudicauit tantis sacramentis celebrandis indignum; secundum quod Dominus ait: Cum omnia bona feceritis, dicite: Serui inutiles sumus . Indignum quidem existeret, ut manus, que corpus incorruptibile tractauerunt, corpus corruptibile contingant, donec studiose lauentur. Ablutionis  autem aqua debet in locum mundum diffundi honeste, ut altitudo sacramenti reuerentius honoretur. Trina uero sacerdotis ablutio, que fit in principio, in medio, in fine, designat mundationem cogitationis, locutionis et actionis. uel purgationem originalis peccati, criminalis et uenialis. Siue quod agitur per ignorantiam, negligentiam et industriam, ad quorum emundationem offertur sacrificium salutare. Hec tamen ablutio potest referri ad ablutionem baptismi, cuius formam Christus post resurrectionem instituit. Euntes, inquit, docete omnes gentes, baptizantes eos in nomine Patris, et Filii, et Spiritus sancti. Qui crediderit et baptizatus fuerit, saluus erit .



CAPUT IX. Quod Romanus pontifex alium in communicando morem obseruat.


Ut autem in perceptione corporis et sanguinis Christi nulla possit fallacia suboriri, sed in utroque perceptionis ueritas euidenter appareat, summus pontifex non statim particulam hostie dimittit in calicem, sed eam post trinum crucis signaculum in patenam reponit, et post osculum pacis ad sedem ascendens, ibi consistens, uniuersis cernentibus partem maiorem suscipit oblate de patena, quam ei diaconus representat, ipsamque uidentibus diuidens, unamque particulam sumens, aliam mittit in calicem, quem tenet coram ipso subdiaconus, de quo sanguinem haurit cum calamo. Deinde particulam unam cum osculo tradit diacono, aliamque subdiacono  sine osculo, quem ad altare ministrantem ei calicem diaconus osculatur. Et tunc subdiaconus particulam dimissam in calice sumit cum sanguine. Huius rei causam, non allegoricam, sed historicam a nonnullis audiui, quam quia nunquam in authentico scripto potui reperire, melius reticendam censui quam temere asserendam. Et licet non omnium, que a maioribus introducta sunt, ratio reddi possit, reor, tamen quod in his profunda lateant sacramenta. Romanus pontifex ideo non communicat ubi frangit, sed ad altare frangit et ad sedem communicat. Quia Christus in Emmaus coram duobus discipulis fregit; in Hierusalem coram undecim apostolis manducauit. In Emmaus fregisse legitur  , sed manducasse non legitur; in Hierusalem non legitur fregisse, sed legitur comedisse Ministri representant pontifici oblatam et calicem, quia discipuli obtulerunt Christo partem piscis assi, et fauum mellis. Pars piscis assi corpus Domini crucifixi, qui fuit in ara crucis assatus, fauus mellis sanguis Christi, super mel et fauum dulcis faucibus anime diligentis. Ad notandum uero distinctionem inter sacros ordines, et non sacros, diaconus et qui superioris sunt ordinis, cum percipiunt Eucaristiam, osculum suscipiunt ab episcopo. Acolythus et qui sunt inferiorum ordinum non suscipiunt. Subdiaconus uero, quia character huiusmodi quondam inter non sacros, nunc autem inter sacros ordines reputatur, in perceptione corporis non suscipit  osculum a pontifice, sed in perceptione sanguinis suscipit a diacono, ut qui non in sacris sunt amplius honorentur. Quamuis in hoc et mystica possit assignari ratio.



CAPUT X. De postcommunione.

Antiphona que post communionem concinitur, apostolorum gaudium de Christi resurrectione significat. Secundum illud quod legitur: Quod gauisi sunt discipuli uiso Domino, et pre gaudio mirabantur . Quod autem reciprocando cantatur, insinuat, quod discipuli resurrectionis gaudium sibi mutuo nuntiabant. Unde duo discipuli cum inuenissent undecim congregatos, et eos qui cum ipsis erant, dicentes: Quia resurrexit Dominus  uere, et apparuit Simoni, et ipsi narrabant que gesta erant in uia, et quomodo cognouerunt eum in fractione panis . Hec est ergo dies quam fecit Dominus, exsultemus et letemur in ea. 



CAPUT XI. De oratione nouissima.

Peracto altaris mysterio, pontifex cum ministris ad altare procedit, et altare deosculans, eleuatis manibus, ultimam orationem exsequitur, benedictionem illam significans quam Christus ascensurus in celum legitur dixisse discipulis suis. Nam, ut Lucas commemorat, eduxit eos foras in Bethaniam, et eleuatis manibus, benedixit eis. Et factum est cum benedixisset illis, recessit ab eis, et ferebatur  in celum . Unde post salutationem nouissimam, quam sacerdos facit ad populum, diaconus alta uoce pronuntiat: Ite missa est, representans illud quod dictum est ad apostolos: Hic iehsu qui assumptus est a uobis in celum . Chorus autem qui Deo gratias gratulando respondet, imitatur apostolos qui adorantes regressi sunt in Hierusalem cum gaudio magno, et erant semper in templo laudantes, et benedicentes Deum. . Et ad hoc respicit quod in diebus profestis dicitur: Benedicamus Domino; Deo gratias, statimque hymnus et psalmi illi dicuntur: Benedicite et Laudate. Notandum uero quod Christus post resurrectionem bis legitur salutasse discipulos dicens: Pax uobis,  in signum duplicis pacis, uidelicet temporis et eternitatis, que secundum prophetam est pax super pacem , de qua Dominus inquit apostolis: Pacem relinquo uobis, pacem meam do uobis . Hanc duplicem pacem, per duplex osculum sacerdos insinuat, cum prius osculatur ministrum, et postea altare.



CAPUT XII. Unde dicitur missa.

Missa dicitur et ministerium et mysterium, id est officium quod profertur et sacrificium quod offertur. Officium uero diuiditur in missam catechumenorum et fidelium missam. Missa catechumenorum est ab introitu usque post offertorium. Et dicitur missa ab emittendo, quia tempore quo sacerdos incipit eucaristiam  consecrare, catechumeni foras de ecclesia emittuntur. Perlecto siquidem euangelio, diaconus clamare solebat: Si quis catechumenus adest, exeat foras. Catechumeni sacris mysteriis interesse non debent, que non nisi baptizatis fidelibus committuntur. Sicut de quibusdam, qui catechumenorum, et nondum renatorum typum gerebant. Scriptum est enim: Ipse autem iehsu non credebat se illis . Missa fidelium est ab offertorio usque postcommunionem. Et dicitur missa a dimittendo, quia tunc ad propria fidelis quisque dimittitur. Constitutum est enim in Aurelianensi concilio ut cum ad celebrandas missas in Dei nomine conuenitur, populus non ante discedat, quam misse solemnitas compleatur  . Totum autem officium dicitur missa,  quasi transmissio, eo quod populus fidelis per ministerium sacerdotis  preces et supplicationes et uota transmittat Altissimo. Ipsum sacrificium, id est hostia missa uocatur, quasi transmissa. Primum nobis a Patre ut esset nobiscum, postea Patri a nobis, ut intercedat pro nobis ad ipsum. Primum nobis a Patre per incarnationem, postea Patri a nobis per passionem. Et in sacramento primum nobis a Patre per sanctificationem, postea Patri a nobis per oblationem. Hec est sola sufficiens et idonea missio seu legatio ad soluendas inter Deum et homines inimicitias et offensas. Cum ergo diaconus ait: Ite, missa est, idem est ac si diceret, redite ad propria, quia oblata est hostia salutaris.



CAPUT XIII. Quare sacerdos pontificis humerum osculatur.


Oratione finita sacerdos qui assistit episcopo mensam altaris et armum pontificis dextrum osculatur, ostendens hunc esse illum pontificem, qui secundum legem figurate dextrum armum separare debet de hostiis salutaribus uel pacificis . Sane per humerum exprimitur principatus,  secundum illud propheticum: Et factus est principatus super humerum eius . Principatum uero Saluatoris expressit uox angelica, prophetica et legalis. Angelus enim inquit ad uirginem: Dabit ei Dominus sedem Dauid patris eius, et regnabit in domo Iacob in eternum, et regni eius non erit finis . Propheta dicit in Psalmis: Sedes tua in seculum seculi, uirga recta et uirga regni tui, propterea unxit te Deus oleo letitie pre consortibus tuis . Moyses inquit in lege: Letamini simul celi cum eo, et adorent eum omnes angeli Dei . Ad quod designandum, tres humerum pontificis in signum reuerentie osculantur: primicerius in principio, diaconus in medio, sacerdos in fine.



CAPUT XIu. De benedictione nouissima.


Ultima benedictio quam facit episcopus super populum, missionem Spiritus sancti significat, quem de celo misit Dominus in apostolos, iuxta quod eis ipse promisit: Accipietis, inquit, uirtutem superuenientis Spiritus sancti in uos . Hec benedictio per uerbum oris et signum crucis exprimitur. Quoniam illa missio per sonum eris et linguam ignis innotuit, iuxta quod legitur: Factus est repente de celo sonus tanquam aduenientis spiritus uehementis. Et apparuerunt illis dispertite lingue tanquam ignis . . . . .  Licet autem Spiritus sanctus specialiter missus fuerit in apostolos, quia tamen indiuisa  sunt opera Trinitatis, missionem illam tota fuit Trinitas operata. Ideoque benedictionem istam facit episcopus in nomine Trinitatis, auctoritate Psalmiste dicentis: Benedicat nos Deus Deus noster, et benedicat nos Deus . Benedictionis formam legis expressit auctoritas, Domino dicente per Moysen: Inuocabis nomen meum super filios Isrel, et ego Dominus benedicam .



LIBELLI CONCLUSIO.


 Nemo cum expositionem istam audierit, hoc sacrificium sufficienter estimet expositum. Ne forte cum opus humanum extulerit, diuinum extenuet sacramentum. In hoc enim officio tot et tanta sunt inuoluta mysteria, ut nemo, nisi per unctionem edoctus, ea sufficiat explicare. Quis enim nouit ordinem celi, et ponet rationes eius in terra?  Nam perscrutator maiestatis opprimetur a gloria . Ego quippe non preualens lippientibus oculis solem in rota conspicere, tanti mysterii maiestatem, quasi per speculum in enigmate , mihi uisus sum intueri, nec penetrans ad interiora cenaculi, sed pre foribus assidens in uestibulo, feci diligenter ut potui, non sufficienter ut  uolui. Presertim eum ex officio, tot causarum sim impeditus incursibus, tot negotiorum nexibus irretitus, ut infra breue temporis spatium, nec ad meditandum otium nec ad dictandum quiuerim nancisci quietem. Et quidem minor in singulis, diuisus ad singula uix potui meditata dictare, nedum meditando concipere. Quocirca non solum benignum imploro lectorem, uerum etiam desidero liberum correctorem. Hanc solam apud homines huius opusculi mercedem exspectans, ut apud misericordem iudicem pro meis peccatis deuotas orationes effundant, qui perfecte cognoscit qua cordis intentione tractatum istum exegerim etsi non multis, saltem aliquibus, aut etiam mihi soli uel in modico  profuturum. Quia uero canonem misse particulatim exposui, ne quid additum uel subtractum seu transpositum uideatur, ut legentibus ipsius expositionis  plenior pateat intellectus, totum continue censui subscribendum


 Finito libro, sit laus et gloria Christo.





INNOCENTII III PAPAE DE BEATISSIMA uIRGINE MARIA ET FILIO EIUS IESU CHRISTO ENCOMIUM.

 uirgo Dei genitrix uirga est, flos filius eius. Presumo pauca, et pauca loqui de uirgine uirga, et filio flore. Mira floris summitas et inattingibilis uirge proceritas. Hec est uirga recta, uirga erecta, procera, fragilis, gracilis, flexibilis, frondosa, florigera, fructifera. Recta per iustitiam, erecta per deuotionem, procera per longanimitatem, fragilis per abiectionem sui, gracilis per humilitatem, flexibilis per mansuetudinem, frondosa per sanctissimam conuersationem, florigera per uirginalem conceptionem, per partum uite eterne fructifera. Recta per fidem, erecta per spem, procera per caritatem, fragilis per pudorem, gracilis per despectionem mundi, flexibilis per compassionem proximi, frondosa per bonorum operum exsecutionem, florigera  per gloriam uirginitatis, fructifera per prerogatiuam fecunditatis. Miranda fecunditatis prerogatiua, quod talis talem, taliter genuit. Gracilis uirgo ante partum, et uirgo post partum. Qualiter, angelo annuntiante, Spiritu sancto operante, uirtute Altissimi obumbrante . Qualem, Sanctum sanctorum, unicum matris uirginis, unigenitum Dei Patris, Deum et Dominum maiestatis. O quam bene, quam recte flos dicitur, que ex uirginali uirga perducitur, in quo semper sunt que miremur! Est  enim tenuis, tener et leuis, lenis et pulcher, flagrans et utilis. Quid enim flore isto tenuius cum astringitur, quid tenerius cum atteritur, quid lenius cum attrectat, quid leuius cum portatur, quid speciosius cum aspicitur, quid flagrantius cum adoratur, quid utilius cum effectus attenditur . Filius uirginis et flos tenuis ad indignationem, tener ad miserationem, lenis per mansuetudinem, leuis dominatione, pulcher moderatione, flagrans repromissione, utilis remuneratione. Est ergo tenuis flagellis, tener misericordiis, lenis in donis, leuis in preceptis, pulcher exemplis, flagrans promissis, fructuosus in premiis. Hic flos factus est nobis medicina, in ipso potus et esca, ex eo mel et cera. Medicina in redemptione, potus et esca in iustificatione,  mel et cera in glorificatione. Ex hac medicina sempiterna sanitas incorruptionis, ex hac medicina esca refectionis interne satietatis, ex hac medicina potus ebrietatis spiritualis, eterne fecunditatis, de illius cera splendor summe claritatis, in eius melle dulcedo perpetue felicitatis. Flos est nobis Christus in humanitate, fructus in diuinitate: flos in terris, fructus in celis; flos in redemptione, fructus in glorificatione. Quem ipse nobis largire dignetur. Amen.





INNOCENTII III PAPAE DE uITA ET PASSIONE DOMINI NOSTRI IESU CHRISTI, ORATIONES TRES EFFICACISSIMAE: Qui contrite et deuote eas legentibus plurimas contulit remissiones et indulgentias.



ORATIO I.


Domine Iesu Christe, Fili Dei uiui, qui pro redemptione nostra nasci, et circumcidi uoluisti, et a Iudeis reprobari, a Iuda osculo tradi, capi et ligari, et cum uinculis Anne, Caiphe, Herodi, Pilato offerri, et coram eis illudi, colaphis, alapis flagellis et arundine cedi, facie uelari, et sputo conspui, spinis coronari, a falsis quoque testibus accusari,  iudicari, et ut agnus innocens tuam crucem ferendo ad uictimam duci, clauis perforari, felle et aceto potari, atque in cruce morte turpissima condemnari, ac lancea uulnerari. Tu per has sacratissimas penas ab omnibus peccatis et penis nos libera, et per sanctam crucem tuam illuc perduc nos miseros peccatores, quo perduxisti tecum crucifixum latronem sero penitentem. Qui uiuis, etc.



ORATIO II.


Auxilientur nobis, pie Domine Iesu Christe, omnes passiones tue, et defendant nos ab omni dolore et tristitia, ab omni periculo et miseria, ab omni peccato et cordis immunditia, ab omni scandalo et infamia, a morbis malis anime et corporis, et a morte subitanea et improuisa, et ab omni persecutione inimicorum uisibilium et inuisibilium, scimus enim quod in quacunque hora uel die passionis tue memoriam habuerimus, salui erimus: ideo de immensa tua pietate confisi te deprecamur, piissime Saluator, per benignissimas sacratissimasque passiones tuas, ut benigno nos protegas auxilio, et continua pietate ab omni malo nos conserues. Qui uiuis, etc.



ORATIO III.


Domine Deus de Deo, lumen de lumine, qui humanum genus ex precepto Patris patibulo crucis proprio sanguine redimere dignatus es, te suppliciter exoramus, ut non secundum peccata nostra facias nobis, sed secundum misericordiam tuam saluos fac nos indignos famulos tuos: tu quoque exsurge in adiutorium nostrum, et esto nobis turris fortitudinis, et clypeus inexpugnabilis iustitie, a facie tam corporalis, quam incorporalis inimici, atque ab omni peccato et pena misericorditer nos libera, et ab omni aduersitate corporis et anime clementer nos defende. Qui uiuis, etc.





INNOCENTII III PAPAE Orationes tres de omnibus sanctis, pro defensione et tranquillitate catholice et orthodoxe Ecclesie.



ORATIO I.


A cunctis nos, quesumus, Domine, mentis et corporis defende periculis, et intercedente beata et gloriosa uirgine Dei genitrice Maria: cum beatis apostolis tuis Petro et Paulo, atque beato N. et omnibus sanctis, salutem nobis tribue benignus et pacem, ut destructis aduersitatibus et erroribus uniuersis, Ecclesia tua secura tibi seruiat libertate. Per eumdem Christum Dominum nostrum. Amen.



ORATIO II.

Exaudi nos, salutaris noster, ut per unigeniti Filii tui sacratissime passionis uirtutem a cunctis nos mentis et corporis hostibus tuearis, gratiam  tribuens in presenti, et gloriam in futuro. Per eumdem Christum Dominum nostrum. Amen.



ORATIO III.

Mundet et muniat nos, quesumus, Domine, unigeniti Filii tui pretiosissimus sanguis effusus et tibi oblatus in cruce, et intercedente beata uirgine Dei genitrice Maria, cum beatis apostolis tuis Petro et Paulo, atque beato N. et omnibus sanctis, a cunctis nos reddas et peruersitatibus expiatos, et aduersitatibus expeditos. Per eumdem Dominum nostrum Iesum Christum Filium tuum, qui tecum uiuit et regnat in unitate Spiritus sancti Deus, per omnia secula seculorum. Amen.





INNOCENTII III PAPAE HYMNUS De Christo et beatissima uirgine Maria dignissima Matre eius: Ad quem certas et magnas contulit remissiones et indulgentias.



    Aue mundi spes Maria,
Aue mitis, aue pia,
Aue caritate plena.

   uirgo dulcis et serena
Sancta parens Iesu Christi
Electa sola fuisti.

   Esse mater sine uiro,
Et lactare modo miro.
Angelorum imperatrix,

   Peccatorum consolatrix,
Consolare me lugentem,
In peccatis iam fetentem,

    Me defende peccatorem,
Et ne tuum des honorem
Alieno et crudeli,

   Precor te regina celi,
Me habeto excusatum,
Apud Christum tuum natum:

   Cuius iram pertimesco,
Et furorem expauesco
Nam peccaui illi soli.

   O Maria uirgo, noli
Esse mihi aliena,
Omni gratia tu plena.

    Esto custos cordis mei,
Signa me timore Dei,
Confer uite sanitatem,

   Da et morum honestatem,
Da peccata me uitare,
Et quod iustum est amare.

   O dulcedo uirginalis,
Nunquam fuit, nec est talis
Inter natas mulierum.

   Omnium Creator rerum
Te elegit genitricem,
Qui Mariam peccatricem

   Emundauit a reatu.
Ipse tuo me precatu,
A peccatis cunctis tergat,

    Ne infernus me demergat.
Eia rosa sine spina,
Peccatorum medicina,

   Pro me Deum interpella,
Ut me saluet a procella
Huius mundi tam immundi:

   Cuius flnctus furibundi
Omni parte me impingunt,
Et peccati zona stringunt.

   Christe Fili summi Patris
Per amorem tue matris,
Cuius uenter te portauit,

   Et te dulci lacte pauit:
Te per ipsam oro supplex,
 Quia tu es salus duplex,

   Rerum dator mundanarum,
Atque salus animarum.
Te nunc precor licet reus:

   Miserere mei, Deus,
Miserere, miserator:
 Quia uere sum peccator.

   Tu peccata dele mea,
Et cor mundum in me crea:
Da spem firmam, fidem rectam

   Charitatem da perfectam.
O Iesu da finem bonum,
Quod est super omne donum,

   Ut in corde sic compungar,
Tibi Christe quod coniungar
Fac me digne manducare.

   Corpus tuum salutare
Ira tua non me grauet,
Sanguis tuus sic me lauet,

   In sensibus et in corde
A peccatis et a sorde,
 Ut dum instat hora mortis,

   Angelus tunc astet fortis.
A te mihi datus custos,
Qui me locet inter iustos.

   Mors si carnem meam frangat,
Mors secunda non me tangat,
Licet caro computrescat,
   Spiritus in te quiescat,
Ut resurgens te uisurus,
Semper tecum sim mansurus.
u\. Audi nos, pia mater Christi.
R\. Nam te Filius nichil negans honorat.


ORATIO.

Interueniat pro nobis quesumus, Domine Iesu  Christe, apud tuam clementiam, gloriosissima uirgo Maria dignissima mater tua, cuius sanctissimam animam in hora passionis et mortis tue doloris gladius pertransiuit: Qui uiuis et regnas cum Deo Patre in unitate Spiritus sancti Deus, Per omnia secula seculorum. Amen.





INNOCENTII III ROMANI PONTIFICIS DE QUADRIPARTITA SPECIE NUPTIARUM LIBER.




Incipit prologus libri De quadripartita specie nuptiarum [1 1Kb] domini Innocentii pape tertii ad Benedictum presbyterum.

Gaudeo, [2 1Kb] dilectissime frater in Domino, quod studiosum intelligo circa sacrarum intelligentiam Scripturarum; hoc enim studium decet Domini Sacerdotem, cui datum est ex officio regni Dei noscere mysteria. Propter quod in ueteri Sacerdotio noui preferente figuram [3 1Kb] logion inter cetera, pontificale pectus ornabat, quod quadrangulum erat, et duplex. Quia nimirum ratio Sacerdotis, quam et loco presignat, et nomine, debet discernere inter quatuor: Inter uerum, et falsum, ne deuiet in credendis: et inter bonum, et malum, ne deuiet in agendis. Debet etiam discernere pro duobus; pro Sacerdote uidelicet, et populo: ne si cecus [4 1Kb] cecum duxerit, ambo precipitentur in foueam. Erat ergo quadrangulum propter quadrifarium intellectum, quem Sacerdos in Scriptura debet habere. Erat et duplex propter geminum testamentum, quod Sacerdoti non expedit ignorare. Quadrangulum propter Nouum, quod in quatuor Euangeliis continetur. Duplex est propter uetus, quod in duabus tabulis exaratur. Quis autem possit uitare quod nescit? aut quis possit agere quod ignorat? Scriptum est enim: [5 1Kb] Nescierunt, neque intellexerunt, in tenebris ambulant. Noluit [6 1Kb] intelligere, ut bene ageret: iniquitatem meditatus est in cubili suo. Ipsi uero [7 1Kb] non cognouerunt uias meas, quibus iuraui in ira mea; si introibunt in requiem meam. Tu scientiam [8 1Kb] repulisti, et ego te repellam, ne sacerdotio fungaris mihi. Propterea [9 1Kb] populus meus captiuus ductus est in Aegyptum, quia non habuerunt scientiam. Nobiles eius interierunt fame, et multitudo eius siti exaruit. [10 1Kb] Defecerunt ab esca oues, quia non erant in presepio oues. Cum ergo labia Sacerdotis debeant custodire scientiam, quia legem de ore eius exquirunt, tu cupiens esse quod diceris, in lege Domini iugiter meditaris; et quod tuo non preuales argumento percipere, alieno satagis documento uidere: malens esse ueritatis discipulus, quam magister erroris.In rationali quippe iudicii, de quo fecimus mentionem, Urim, et Thummim id est manifestatio, et ueritas, posita fuisse leguntur; quia in pectore Sacerdotis manifesta debet esse cognitio ueritatis. Huius itaque studii feruore succensus sepe cum multa precum instantia postulasti, quatenus de Nuptiis sponsi, et sponse compendiosum tibi tractatum exigerem: in quo carnalium, et spiritualium nuptiarum similitudines assignarem, et precipue Psalmum quadragesimum quartum exponerem, in quo de Nuptiis sponsi, et sponse multimoda laude tractatur. Ego uero non meo, sed tuo satisfaciens desiderio, prebeo, quod optasti; sciens opus non respondere materie, nec edificium fundamento. Feci tamen utcunque, non quod uolui, sed quod ualui multis impeditus angustiis, quas ipse mecum ex magna parte portasti.


Explicit prologus.



INCIPIT LIBER DE QUADRIPARTITA SPECIE NUPTIARUM.


 Sacra docente Scriptura, didicimus quatuor esse species Nuptiarum iuxta quatuor theologicos intellectus: Historicum, Allegoricum, Tropologicum, et Anagogicum. Primum inter uirum, et legitimam feminam. Secundum inter Christum, et sanctam Ecclesiam. Tertium inter Deum, et iustam animam. Quartum inter uerbum, et humanam naturam. De primis nuptiis Protoplastus euigilans prophetauit: [11 1Kb] Propter hoc relinquet homo patrem suum, et matrem, et adherebit uxori sue: et erunt duo in carne una. De secundis nuptiis Angelus in Apocalypsi loquitur ad Ioannem: [12 1Kb] ueni, et ostendam tibi sponsam, uxorem Agni. De tertiis nuptiis ait Dominus per Prophetam Oseam: [13 1Kb] Sponsabo te mihi in iustitia, et iudicio, et in misericordia, et miserationibus.  De quartis nuptiis sponsa dicit in Canticis: [14 1Kb] Egredimini, filie Sion, et uidete Regem Salomonem in diademate, quo coronauit eum mater sua in die desponsationis sue: quasi dicat: O filie Sion, id est Iudei fragiles, et carnales, egredimini de tenebris infidelitatis, et ignorantie, et uidete non oculis corporis, sed oculis cordis, id est credite, Regem Salomonem, id est Christum uerum pacificum, qui fecit [15 1Kb] utraque unum, in diademate, quo coronauit eum mater sua, id est in illa gratia singulari, qua concepit eum uirgo Maria sine pruritu carnis, sine feruore libidinis, sine labe peccati, sanctum, mundum et immaculatum: iuxta quod Angelus inquit ad uirginem: [16 1Kb] Spiritus Sanctus superueniet in te, et uirtus Altissimi obumbrabit tibi: ideoque  quod nascetur ex te Sanctum, uocabitur Filius Dei. In die desponsationis, id est Incarnationis sue, quando [17 1Kb] uerbum caro factum est, et naturam desponsauit humanam.



De quadripartita specie Nuptiarum.

In hac quadripartita specie Nuptiarum quoddam, et admiratione pariter et ueneratione dignissimum reperimus; et quod per primam efficitur, ut sint duo in una carne, per secundam efficitur, ut sint duo in uno corpore: per tertiam efficitur, ut sint duo in uno spiritu; per quartam efficitur, ut sint duo in una persona. De prima namque testatur auctoritas: [18 1Kb] Erunt duo in carne una; propter quam unionem ueritas intulit: [19 1Kb] Itaque iam non sunt duo, sed una caro. De secunda dicit Apostolus: [20 1Kb]  Omnia membra corporis cum sint multa, unum corpus sunt. Ita et nos [21 1Kb] unum corpus sumus in Christo;  propter quam unionem idem Apostolus subdit: [22 1Kb] Etenim omnes nos in unum corpus baptizati sumus. De tertia uero dicit idem Apostolus: [23 1Kb] Qui adheret Domino, unus spiritus est, et unus spiritus est cum eo, propter quam unionem Ioannes Apostolus: [24 1Kb] Qui manet in caritate, in Deo manet, et Deus in eo. De quarta, fides Catholica confitetur, quod: [25 1Kb] sicut anima rationalis, et caro unus est homo: ita Deus, et homo unus est Christus; propter quam ineffabilem unionem Euangelista testatur, quia [26 1Kb] uerbum caro factum est, et habitauit in nobis. Primam ergo unionem recte Carnalem: secundam Sacramentalem: tertiam spiritualem: et quartam dixerimus Personalem. Carnalem, ut diximus, inter uirum, et mulierem legitimam: Sacramentalem  inter Christum, et sanctam Ecclesiam: spiritualem inter Deum, et iustam animam: personalem inter uerbum, et humanam naturam.



De causa coniugii inter uerbum, et humanam naturam.

Ut enim inter Deum, et hominem inimicitiarum destructo pariete, pacis reformaretur integritas, nuptiale fedus inter uerbum et humanam naturam per Incarnationis mysterium est contractum. Nam uerbum [27 1Kb] caro factum est, et habitauit in nobis. Antequam uerbum caro fieret, procul habitabat a nobis; ubi uero factum est uerbum caro, habitauit in nobis. Iuxta quod alibi legitur [28 1Kb] : Inhabitabo in eis, et inambulabo inter eos, et ero illorum Deus, et ipsi erunt mihi populus. Quia uero nec in angelis,  nec in hominibus parem, aut similem poterat inuenire, secundum illud quod legitur [29 1Kb] : Quis in nubibus equabitur Domino? aut quis similis erit Deo inter filios Dei? exinaniuit se [30 1Kb] formam serui accipiens, in similitudinem hominum factus, et habitu inuentus ut homo. [31 1Kb] Paulo minus ab angelis minoratus est, quando non solum seruilem formam accepit, uerum et passibilem naturam assumpsit.



De Sponsalibus.

[32 1Kb] Non enim Angelos, sed semen Abrahe apprehendit, cum quo longe prius de matrimonio contrahendo conuenerat dicens [33 1Kb] : In semine tuo benedicentur omnes gentes. Non dicit in seminibus, quasi in multis, sed quasi in uno semine tuo, [34 1Kb] qui est Christus; quasi dicat, de semine tuo carnem accipiam,  propter quam dabitur non solum Iudeis, sed omnibus gentibus benedictio.



De Iuramento.


Eamdem ipsi regi Dauid de coniugio consummando iurauit, secundum Dauidicum dictum: [35 1Kb] Iurauit Dominus Dauid ueritatem, et non frustrabitur eam: de fructu uentris tui ponam super sedem tuam. Propter quod Angelus inquit ad uirginem [36 1Kb] : Dabit ei Dominus Deus sedem Dauid patris eius, et regnabit in domo Iacob in eternum. Nam et Isaias Propheta predixerat [37 1Kb] : Super solium Dauid, et super regnum eius sedebit.



De Familia.

Quia ergo filius regis erat, decebat, ut acciperet coniugem de semine regio: Est enim Rex [38 1Kb] regum, et Dominus dominantium. De cuius nuptiis epithalamicum canticum Psalmista composuit [39 1Kb] :  Eructauit cor meum  uerbum bonum; dico ego opera mea regi.



De Genere.

Et quoniam erat de Patre sine matre, decebat ut acciperet coniugem de matre sine patre; secundum illud Propheticum: [40 1Kb] Egredietur uirga de radice Iesse, et flos de radice eius ascendet. Et iterum: Ecce uirgo [41 1Kb] concipiet, et pariet filium, et uocabitur nomen eius Emmanuel.



De Dote.

uerum quia Domini [42 1Kb] est terra, et plenitudo eius, orbis terrarum, et uniuersi qui habitant in eo, et ipse [43 1Kb] bonorum nostrorum non indiget, dos ei nec dari poterat, nec debebat.



De Donatione.

 Sed ipse sicut immensus donationem propter nuptias fecit eximiam. Postula, inquit [44 1Kb] , a me, et dabo tibi Gentes hereditatem tuam, et possessionem tuam terminos terre. Omnia [45 1Kb] subiecisti sub pedibus eius, oues, et boues uniuersas, insuper et pecora campi.



De Forma.

Ut autem, qui splendor est glorie, gloriosam sibi desponsaret, et splendidam, eam quidem, et lauit, et unxit: lauit ab omni labe peccati, ut esset sine ruga prorsus, et macula; quatenus eam immunem a culpa susciperet. Ascendit enim [46 1Kb] Dominus nubem leuem, id est assumpsit carnem a peccatis immunem; et intrauit Aegyptum, id est uenit in mundum. Et unxit [47 1Kb] oleo letitie pre consortibus tuis, ut esset  spectabilis forma pre filiis hominum: propter ueritatem, et mansuetudinem, et iustitiam. Spiritus [48 1Kb] , inquit, Domini super me, propter quod unxit me, euangelizare pauperibus misit me.



De Tempore.

Tempus autem plenitudinis, et annum benignitatis elegit, in quo: Misit [49 1Kb] Deus Filium suum natum de muliere, factum sub lege, ut eos, qui sub lege erant, redimeret. Nam Lex [50 1Kb] per Moysen data est, gratia, et ueritas per Iesum Christum facta est.



De Paranympho.


In hoc uero nuptiali commercio paranymphus fuit Angelus Gabriel, qui missus ad uirginem, eam suauiter salutauit: [51 1Kb] Aue, inquit, gratia plena: Dominus tecum. Statimque thalamum preparans uirginalem, adiunxit: [52 1Kb] Spiritus Sanctus superueniet in te, et uirtus Altissimi obumbrabit tibi. Quo per consensum uirginis preparato: [53 1Kb] Ecce, inquit, ancilla Domini, fiat mihi secundum uerbum tuum, protinus inter uerbum et humanam naturam sacrosanctum coniugium est contractum. Quia: uerbum caro factum est, et habitauit in nobis [54 1Kb] . Beata, [55 1Kb] que credidit, quoniam omnia completa sunt ei.



De Testibus.

Ne uero coniugium esset omnino clandestinum,  quatuor adfuerunt persone; Pater, et Mater, Sacerdos, et Paranymphus: quos utique Deum Patrem et uirginem Matrem, Spiritum Sanctum et Gabrielem Angelum intelligimus. Sed Pater et Spiritus Sanctus interius inuisibiliter adfuerunt; Mater et Angelus exterius uisibiliter astiterunt.



Contra Maleficum.

Pauci quidem, et tales, quos nullus suspicaretur, ad hoc conuenere commercium, quatenus Incarnationis mysterium Diabolo celaretur, ne quid inuidus, et malignus contra salutem machinaretur humanam. Inuidia [56 1Kb] namque diaboli mors introiuit in orbem terrarum.



De Effectu.

Plene tamen ex omni parte rationalis spiritus interfuit,  et diuinus, angelicus, et humanus; quia per Incarnationis mysterium non solum inter Deum, et hominem, uerum et inter Angelum et hominem esset concordia reformata: cum secundum Apostolum: [57 1Kb] Et que in Celis, et que in terris sunt, restaurauerit. Et ob hoc illa celestis militie multitudo psallebat: [58 1Kb] Gloria in excelsis Deo, et in terra pax hominibus bone uoluntatis.



De Loco.

Locum ergo celebrandis nuptiis, thalamum uirginis deputauit, secundum illud propheticum: [59 1Kb] In sole posuit tabernaculum suum, et ipse tanquam sponsus procedens de thalamo suo.



De Annulo.

 In hoc thalamo Dei Filius humanam naturam et annulo desponsauit, et osculo. Nam si Spiritus Sanctus per digitum designatur, secundum illud quod legitur: [60 1Kb] Digitus Dei est hic. Et alibi: [61 1Kb] Si ergo in digito Dei eiicio demonia, filii uestri in quo eiiciunt? Recte per annulum digiti, donum Spiritus Sancti debet intelligi.



De Subarrhatione.

Tunc ergo Dei uerbum humanam naturam annulo subarrhauit, cum eam donis Spiritus Sancti sine  mensura repleuit, secundum illud propheticum: [61* 1Kb] Requiescet super eum spiritus sapientie, et intellectus, spiritus consilii et fortitudinis, spiritus scientie et pietatis, et repleuit eum spiritus timoris Domini.



De Ornatu.

His illam uirtutibus uelut pretiosis monilibus adornauit. Quasi sponsum, inquit, [62 1Kb] decorauit me corona, et quasi sponsam ornauit monilibus suis: In eo quippe secundum Apostolum: [62* 1Kb] Omnes thesauri sapientie, et scientie sunt absconditi.



De Corona.

De hac corona Propheta dicit in Psalterio: [63 1Kb] Gloria, et honore coronasti eum, Domine, et constituisti eum super opera manuum tuarum: Hec est  illa magnificentia singularitatis, uel potius illa magnificentie singularitas, de qua dicit Apostolus: [64 1Kb] Dedit illi nomen, quod est super omne nomen, ut in nomine Iesu omne genu flectatur, celestium, terrestrium, et infernorum. uocabitur, inquit Propheta, [65 1Kb] nomen eius, admirabilis, consiliarius, Deus fortis, pater futuri seculi, princeps pacis.



De Osculo.

Tunc et osculum ei dedit, cum eam sibi copulauit personaliter, iuxta quod ipsa petit desideranter in Canticis: [66 1Kb] Osculetur me osculo oris sui. Sane duo labia coniunguntur in osculo; quia due nature uniuntur in Christo, Diuinitas, et humanitas, ut idem ipse sit Deus de Deo, ante secula genitus [63 1Kb] , et homo de homine in seculo natus.



De Traditione.


Humanam ergo naturam, quam in utero uirginis desponsauit, ad dexteram Patris traduxit, quando secundum humanitatem assumptam [67 1Kb] ascendit in Celum, et [68 1Kb] sedet a dextris Dei, tanto melior Angelis effectus, quanto differentius pre illis nomen hereditauit.



De Nuptiis.

Cum quibus interim nuptias celebrat in excelsis a quibus ad iudicium reuerteretur: sicut ipse dicit in Euangelio [69 1Kb] : Et uos similes hominibus expectantibus Dominum suum, quando reuertatur a nuptiis.



De Modo.

In hoc diuino coniugio non est unio duarum personarum  in una natura, sed unio duarum naturarum in una persona. Quia non persona personam assumpsit, sed natura naturam: nec natura personam accepit, sed persona naturam. Persona uero naturam assumpsit, sed in personam, non in naturam. Talis enim fuit illa susceptio, ut propter ineffabilem unionem et sponsus uocetur, et sponsa, sicut Propheta ipse testatur: [70 1Kb] Quasi sponsum decorauit me corona, et quasi sponsam ornauit me monilibus. Quia uero res est ineffabilis, de qua loquimur: inde nec ipse Ioannes fuit dianus [71 1Kb] soluere calceamenti corrigiam. Ne  deficiamus [72 1Kb] scrutantes scrutinio: quia perscrutator [73 1Kb] maiestatis opprimetur a gloria; et maxime ne quis ex uerbis falsum pro uero concipiat, planius et plenius de Sacramentali, et spirituali coniugio prosequamur.



De duplici Institutione Coniugii.

Porro Sacramentales nuptie contrahuntur ad similitudinem carnalium nuptiarum. Sacramentum ergo coniugii duplicem institutionem legitur habuisse: unam ante peccatum, et alteram post peccatum. Ante peccatum enim institutum est ad officium, ut propagaretur natura: post peccatum institutum est ad remedium, ut cohiberetur offensa: ut natura propagaretur in prole, ut offensa cohiberetur in fornicatione. De prima institutione, que facta  est ad officium, Scriptura Diuina testatur: [74 1Kb] Crescite, et multiplicamini, et replete terram. De secunda institutione, que facta est ad remedium, Apostolica testatur auctoritas: [75 1Kb] Unusquisque habeat uxorem suam propter fornicationem, non utique committendam, sed euitandam: nam [76 1Kb] Fornicatores, et adulteri regnum Dei non possidebunt. Quod autem in carnali coniugio secundum naturam, hoc in sacramentali, et spirituali coniugio secundum gratiam inuenimus. Christus enim sanctam sibi coniugauit Ecclesiam et ad propagationis officium, ut per Sacramentum regenerationis multiplicetur in filiis, et ad fornicationis remedium, et per cultum religionis reuocetur ab Idolis. Prius quippe quam Ecclesia sacramentaliter Christo copulata fuisset,  passim cum Idolis mechabatur: sicut improperabat ei Dominus per Prophetam: [77 1Kb] Fornicata es post gentes, inter quas polluta es in Idolis earum. Et alibi: [78 1Kb] Iudicate matrem uestram, iudicate: quoniam ipsa non uxor mea, et ego non uir eius. Auferat fornicationes suas a facie sua, et adulteria sua de medio uberum suorum.



De cognatione Spirituali

Ut uero Christus Sacramentaliter sibi copulauit Ecclesiam, desiit cum Idolis fornicari: ueluti per Prophetam ei Dominus pollicetur: [79 1Kb] Sponsabo te in eternum,. . . . . et sponsabo te mihi in fide, et scies, quia ego Dominus. In die illo [80 1Kb] uocabis me: uir meus; et non uocabis me ultra, Baalim. Et auferam  nomina Baalim de ore tuo, et non recordaberis ultra nominis corum.



De Propagatione Spirituali.

Ex tunc cepit Ecclesia multos ubique filios generare: quod preuidens, et predicens Isaias Propheta descripsit: [81 1Kb] Leua, inquit, in circuitu oculos tuos, et uide: omnes isti congregati sunt, uenerunt tibi. Filii tui de longe uenient, et filie tue de latere surgent. Tunc uidebis, et afflues, et mirabitur, et dilatabitur cor tuum, quando conuersa fuerit ad te multitudo maris, fortitudo gentium uenerit tibi.  Sancta quippe mater Ecclesia, noua semper prole fecunda concipit, parit, et nutrit. Concipit, catechizando quos instruit. Parit, baptizando quos abluit. Nutrit, commmunicando quos reficit. Eos autem ex aqua, et Spiritu Sancto uiro suo Christo regenerat; qui [82 1Kb] non ex sanguinibus, neque ex uoluntate uiri, sed [83 1Kb] ex Deo nati sunt. Quia quod natum est ex spiritu, spiritus est.



De Spirituali Fornicatione.

His quoque de causis inter Deum et animam coniugium spirituale contrahitur: ut anima scilicet et cohibeatur a uitiis, et propagetur in meritis. Nam si iuxta Prophetam Idololatria est fornicatio, et secundum Apostolum auaritia est idololatria, constat itaque quod auaritia est fornicatio: dicit enim Apostolus:  [84 1Kb] Auaritia est Idolorum seruitus. Rursus Samuele testante probatur, quod [85 1Kb] quasi peccatum ariolandi est, repugnare, et quasi scelus idololatrie, nolle acquiescere. Quisquis ergo repugnat, et mandatis non acquiescit Diuinis, quasi peccatum ariolandi, et idololatrie scelus committit. Sicut enim mulier cum adulteratur carnaliter, proprio uiro despecto, se subiicit alieno; sic anima cum preuaricatur mortaliter, uero Deo contempto, se supponit Diabolo. Non est enim [86 1Kb] conuentio lucis ad tenebras, neque Christi ad Belial. Sicut ergo propter amorem uiri femina cohibetur ab adulterio, sic propter amorem Dei anima cohibetur a uitio.



De Spirituali Prole.

 Cuius amorem cum in corde conceperit, perfectos filios in opere parit, iuxta uerbum Psalmiste dicentis: [87 1Kb] Uxor tua sicut uitis abundans in lateribus domus tue. Filii tui sicut nouelle oliuarum, in circuitu mense tue. Quasi dicat: Uxor tua, id est fidelis anima, sicut uitis abundat, id est iucundos operum fructus abunde producit; in lateribus domus tue, id est in sinceritate cordis, et ueritate; ut sinceritas formet intentionem, et ueritas finem: quatenus opera ex sincera intentione ad uerum finem procedant. Domus Dei, cor purum intelligitur, iuxta quod alibi dicit: [88 1Kb] Perambulabam in innocentia cordis mei, in medio domus mee. Cuius duo sunt latera, sinceritas intentionis, et ueritas finis; ut opera fiant: Non [89 1Kb] in fermento malitie, et nequitie;  sed in azymis sinceritatis, et ueritatis. Filii tui, id est opera bona, que tu gignis ex anima, sunt sicut nouelle oliuarum, id est uiret oleo caritatis intentio. In circuitu mense tue, id est circa doctrinam Sacre Scripture, quam alibi mensam appellat. Unde: [90 1Kb] Parasti in conspectu meo mensam. Docet, ut anima sicut uitis abundet exercendo iustitiam; et sicut oliua fructificet exercendo misericordiam. Unde Samaritanus [91 1Kb] appropians uulnerato, superinfundit uinum et oleum. Isti sunt  Filii, qui fecunditatem afferunt, sed uirginitatem non auferunt. Imo uirginitatem anima non seruaret, nisi tales filios procrearet, quia maledicta [92 1Kb] sterilis, que non parit. Quod bene significatum est in coniugio Ioseph et Marie, quoniam antequam [93 1Kb] conuenirent inuenta est in utero habens de Spiritu Sancto. Antequam conuenirent inuenta est: Ecce uirginitas in unitate. In utero habens: Ecce fecunditas.



De consensu animorum, et commistione corporum.

Ceterum duo sunt in coniugio: consensus animorum, et commistio corporum. Quorum alterum significat caritatem, que consistit in spiritu inter Deum et iustam animam: reliquum designat conformitatem, que consistit in carne inter Christum  et sanctam Ecclesiam. Magnum quidem Sacramentum, quod est in carne; sed plane maius quod est in spiritu. Nam spiritus [94 1Kb] est, qui uiuificat: caro autem non prodest quidquam.



De Charitate sponse ad sponsum.

Ad spirituale coniugium, quod per animi caritatem contrahitur inter Deum et iustam animam spectat illud, quod sponsa de sponso dicit in Cantico: [95 1Kb] Introduxit me rex in cellam uinariam, et ordinauit in me caritatem. Fulcite me floribus, stipate me malis, quia amore langueo. Loquitur hic uel anima, uel Ecclesia. Sed anima dicit: Introduxit me rex in cellam uinariam, id est in sanctam Ecclesiam, que dicitur cella uinaria, quia uinum letificans Spiritus Sancti continet gratiam, de qua legitur:  [96 1Kb] uinum letificat cor hominis. uel dicit Ecclesia: Introduxit me rex in cellam uinariam, id est in Sacram Scripturam, que dicitur cella uinaria, quia uinum nouum, id est doctrinam continet Euangelicam, de qua legitur: [97 1Kb] Nemo mittit uinum nouum in utres ueteres. Et ordinauit in me caritatem, id est docuit me regulam diligendi.



De Ordine Charitatis.

Rectus ordo caritatis hic est: ut homo primo loco diligat Deum; secundo se ipsum; tertio proximum. Et in se diligat magis quod maius est, id est animam; et minus, quod minus est, id est corpus. Inter proximos autem diligat primo parentes, deinde domesticos, ad ultimum inimicos: et forte  magis bonos debet in caritate preferre. Deum autem debet diligere propter se, proximum, propter Deum. Sed bonum in [98 1Kb] Deo, malum ad Deum. Quantum autem ex ordinata caritate profecerit, consequenter ostendit. Fulcite me floribus, stipate malis, quia amore langueo. Loquitur adolescentulis, et exprimit magnitudinem caritatis, quando dicit: Ego amore langueo; id est pre magnitudine caritatis infirmor, non in Deo, sed in mundo; non in spiritu, sed in carne, non in celestibus, sed in terrenis  Cupiens [99 1Kb] dissolui, et esse cum Christo. Quem enim perfecta caritas imbuit in terrenis prorsus cecidit, secundum illud: [100 1Kb] Fortis est ut mors dilectio, dura sicut infernus emulatio . . . . Aque multe, id est populi, non potuerunt exstinguere caritatem. Et ideo, uos adolescentule, Fulcite me floribus, id est recreate me uestris uirtutibus. Stipate me malis, id est sustentate me uestris operibus. Per flores enim, et mala opera designantur et uirtutes. Nam anima floret in uirtutibus, et fructificat in operibus. Multum enim recreatur perfectus, cum uidet proficere imperfectum: propter quod dicebat Apostolus: [1 1Kb] uos estis gloria nostra, et gaudium.



De Charitate sponsi ad sponsam.

Quanta uero caritate Christus amet Ecclesiam,  ostendit Apostolus dicens: [2 1Kb] uiri, diligite uxores uestras, sicut Christus dilexit Ecclesiam, et tradidit semetipsum pro ea. Maiorem ergo [3 1Kb] caritatem nemo habet, quam ut ponat quis animam suam pro amicis suis. Sic Deus [4 1Kb] dilexit mundum, ut Filium suum unigenitum daret pro mundo. Qui proprio [5 1Kb] Filio suo non pepercit, sed pro nobis omnibus tradidit illum.



De Conformitate nature inter sponsum et sponsam.

Ad sacramentale ergo coniugium, quod per nature conformitatem contrahitur inter Christum, et sanctam Ecclesiam, spectat illud, quod inquit Adam: [6 1Kb] Hoc nunc os ex ossibus meis, et caro de carne mea . . . . Propter hoc relinquet homo patrem, et adherebit uxori sue; et erunt duo in carne una.  Nam: Cum, Christus, [7 1Kb] in forma Dei esset, non rapinam arbitratus est esse se equalem Deo: sed semetipsum exinaniuit, formam serui accipiens, in similitudinem hominum factus, et habitu inuentus ut homo. Ut recte iam sponsus dicere possit de sponsa: Hoc nunc os ex ossibus meis, et caro de carne mea. uerbum enim [8 1Kb] caro factum est, et habitauit in nobis.



Quomodo Christus dereliquit patrem, et matrem, et adhesit Ecclesie.

Propter hoc ergo, id est propter dilectionem Ecclesie, Christus homo, de quo dicit Psalmographus: [9 1Kb] Homo factus est in ea; et ipse fundauit eam Altissimus, dereliquit patrem, id est: Exinaniuit [10 1Kb]  se, formam serui accipiens, non deserendo naturam diuinam, sed assumendo naturam humanam; quia non secundum Diuinitatem, sed secundum humanitatem apparuit. Et reliquit matrem suam, id est deseruit Synagogam, de qua secundum carnem ortus est. In cuius figuram iehsu dereliquit [11 1Kb] Iudeam, et abiit in regionem iuxta desertum, in ciuitatem, et ibi morabatur cum discipulis suis. Et adhesit uxori sue, id est Ecclesie se coniunxit, ut sit: Unum ouile, et unus pastor [12 1Kb] . Et ita duo, scilicet  Ecclesia et Christus, sunt in carne una, id est in una carnis natura. Quia: uerbum caro factum est, et habitauit in nobis.



De tribus bonis Coniugii.

Tria uero sunt principalia bona coniugii. Fides, Proles, et Sacramentum. Fides ad castitatem. Proles ad fecunditatem: Sacramentum ad stabilitatem refertur. Hec in sacramentali coniugio sacramentaliter inuenimus.



De Fide.

Tanta namque fidei puritate Christo copulatur Ecclesia, ut inter eos nunquam coniugii castitas uioletur. Unde Salomon in Parobolis laudes Ecclesie prosequitur dicens: [13 1Kb] Confidit in ea cor uiri sui. Cor uiri confidit in illa, quam credit castam, quam  credit pudicam, quam credit honestam; de qua nichil suspicatur iniquum, nichil sinistrum, nichil aduersum. Ne quis autem existimet, quod per fallaciam mulieris in hac sua fide fallatur, diligenter attendat, quod super hoc ueritas dicat in Euangelio: [14 1Kb] Cognosco oues meas, et cognoscunt me mee. [15 1Kb] Alienum non sequuntur, sed fugiunt ab eo, quia non nouerunt uocem alienorum. Ecclesia siquidem, que per oues, et earum innocentiam designatur, non sequitur alienum, non extraneum, non adulterum, sed suum, scilicet proprium uirum, sed dilectum, quem diligentissime querit, et inuenit, ubi pascit, et accubat in meridie, ne iuxta quod inquit in Canticis: [16 1Kb] Incipiat uagari post greges sodalium. Ut enim inuiolatam Christo fidem seruaret Ecclesia, pro fide  nominis eius uniuersa pertulit genera tormentorum, ne Christo deserto Idolis adhereret. Sancti enim [17 1Kb] ludibria et uerbera experti, insuper et uincula, et carceres, lapidati sunt, interfecti sunt, tentati sunt, in occisione gladii mortui sunt, etc.



De Prole.

Quanto ergo satagat desiderio prolem Ecclesia de Christo suscipere, Doctor Ecclesie manifeste declarat, inter cetera dicens: [18 1Kb] Filioli mei, quos iterum parturio, donec formetur Christus in uobis. Nam et Lia [19 1Kb] quondam datis mandragoris, mercede conduxit Iacob, ut ad illam intraret, de quo concepit, et peperit. Christus quoque suscipiende prolis affectum per Isaiam exprimit dicens: [20 1Kb] Nunquid ego,  qui alios parere facio, ipse non pariam, dicit Dominus? Si ego, qui generationem ceteris tribuo, sterilis ero? Propheta quoque dicit in Psalterio [21 1Kb] : Qui habitare facit sterilem in domo, matrem filiorum letantem. Eamdem et sterilem, et matrem filiorum appellat: sed prius sterilem, antequam Christo copulata fuisset; postea uero matrem filiorum letantem: secundum illud Propheticum: [22 1Kb] Lauda sterilis, que non paris: exulta, que non parturis, quia multi filii deserte magis, quam eius, que habet uirum.  Multiplicabo [23 1Kb] semen tuum sicut arenam, que est in littore maris. Eos autem, quos amantissime suscipit, religiosissime nutrit, ne contingat de natis Ecclesie, quod accidit de filiis Synagoge, de quibus ipse conqueritur apud Prophetam: Filios, inquit, [24 1Kb] nutriui, et exaltaui, ipsi autem spreuerunt me. Ecclesia uero, quos genuit, doctrinis instituit salutaribus, et moribus informat honestis. Cibat eos [25 1Kb] pane uite, et intellectus, et potat eos aqua sapientie salutaris. uenite, inquit, [26 1Kb] panem comedite mecum, et bibite uinum meum, quod miscui uobis. Relinquite infantiam, et uiuite, et ambulate in uiis prudentie. Dat et panem celestem et calicem salutarem, de quo si quis gustauerit, [27 1Kb] uiuet in eternum; omne delectamentum [28 1Kb] in se habentem, et omnem  saporis suauitatem. Hic est panis uiuus, [29 1Kb] qui de celo descendit; quem filiis suis tradidit Ecclesia.



De Sacramento.

Sacramentum autem inter Christum, et Ecclesiam inseparabilem perseuerat; sicut sponsa de sponso dicit in Cantico: [30 1Kb] Inueni quem diligit anima mea: tenui eum, nec dimittam, donec introducam illum in domum matris mee. Christus quoque cum dixisset Apostolis: [31 1Kb] Nunquid et uos uultis abire? Petrus pro tota respondit Ecclesia: Domine uerba uite eterne habes: et ad quem ibimus? Ad hoc inseparabile Sacramentum pertinere dignoscitur, quod Christus loquens Apostolis Catholice promittit Ecclesie: [32 1Kb] Ecce ego uobiscum sum omnibus diebus, usque ad consummationem seculi. Hec, que dicta  sunt de tribus bonis coniugii iuxta sacramentale coniugium, facile possunt ad spiritale coniugium retorqueri.



De Coniugalis uinculi firmitate.

Porro fides, et proles in ordinato coniugio semper adherent. Nam interdum castitas uiolatur, et fecunditas impeditur. Sacramentum autem ita stabile perseuerat, ut sine ipso esse non possit coniugium. Manet autem semper uinculum inter uiuentes coniugale, ut etiam causa fornicationis interuenienti diuortio coniugalis uinculi firmitas non soluatur; Domino testante, qui ait [33 1Kb] Quicumque dimiserit uxorem suam, nisi ob fornicationem et aliam duxerit, mechatur; et qui dimissam duxerit, mechatur.  Apostolus uero [34 1Kb] necessariam ueritatem secuturus adiunxit: similiter qui ab uxore discesserit. Similiter quasi de coniugio Christi recedens, et fide; et uir si discesserit ab uxore.



De Spirituali Coniugio.

Sic et Apostata perdita [35 1Kb] Sacramentum fidei non amittit, quod lauacro regenerationis accepit; redderetur enim redeunti sibi, si discederet ab admisso, Habet hoc qui recesserit ad cumulum supplicii, non ad meritum premii. Sicut ergo per fornicationem  uxor a uiro dimittitur; sic propter apostasiam anima separatur a Christo.



De Spirituali reconciliatione.

Potest tamen reconciliari, si redeat, et uiri flagitet pietatem, ipso attestante, qui ait [36 1Kb] : Conuertimini ad me, et ego conuertar ad uos. Alioquin mittens [37 1Kb] manum ad aratrum, et respiciens retro cum uxore Lot [38 1Kb] in salis statuam conuertetur



Quid impediat, aut dirimat Coniugium.

Licet autem quelibet criminalis offensa spirituale coniugium, quod est inter Deum et animam, et impediat contrahendum, et dirimat iam contractum, quia caritas non patitur habitare cum uitio, unde nemo potest Deo seruire [39 1Kb] et mammone: sacramentale tamen coniugium, quod inter Christum est, et Ecclesiam,  sola forte uel contrahendum impedit, uel contractum impedit, uel dirimit infidelitas. Nam qui ficte baptizatur, ut Simon, [40 1Kb] etsi fidei suscipiat sacramentum, quia tamen non accipit, a Christo dissentit; et ideo coniugium cum ipso non contrahit. Quis enim dixerit, quod sine consensu coniugium contrahatur? Quisquis autem, ut Iulianus Apostata, etsi sacramentum fidei non amittat, quia tamen fidem sacramenti dimittit, de Christi coniugio, quasi fornicando, recedit. Omnis ergo, qui mysterium Incarnationis uerbi non credit, ad coniugium sacramentale non creditur pertinere, quod per Incarnationis mysterium inter Christum. et Ecclesiam est contractum.



Quod Sacramentale Coniugium nunquam dirimatur.

 Porro cum anima per apostasiam separatur a Christo, non desinit esse uxor; cum femina, que propter mechiam separatur a uiro, uxor esse non desinat, etsi alteri copuletur. Nam sicut in illa perdurat uinculum matrimonii, sic in ista permanet Sacramentum baptismi. Et sicut illa contraxit coniugium per consensum: sic ista per fidem; cessante tamen in illa consensu, coniugium non dissoluitur.



Cur in ista, fide cessante, Coniugium non dissoluatur?

An forte quelibet anima Christiana non solum iusta, sed apostata coniux est Christi, licet adultera, quia uiro suo fidem non seruat, quam seruare  tenetur, propter debitum Sacramenti, quod etiam in apostata perseuerat: alioquin non esset adultera si coniux ipsa non esset? Sit ita, si nichil est quod melius ualeat responderi.



Questio.

Illud autem uidetur obsistere, quod in Osee Propheta Dominus protestatur: [41 1Kb] Iudicate matrem uestram, iudicate: quoniam ipsa non uxor mea, et ego non uir eius; auferat fornicationes suas a facie sua, et adulteria sua de medio uberum suorum. Ecce  propter fornicationem, et adulterium dicit dissolutum esse coniugium, ut nec ipse sit uir, nec ipsa sit uxor.



Solutio.

Sane spirituale coniugium, quod per animi caritatem Deus cum Synagoga contraxit, illud utique fuit per idololatriam dissolutum, per quam anima moritur, quia separatur a Deo. Nam sicut corpus uiuit ex anima, sic anima uiuit ex Deo. Apostolo uero docente [42 1Kb] didicimus, quod altero coniugatorum defuncto, reliquus a coniugii lege solutus est. Sacramentale uero coniugium dissolui non potest, quia nondum Christus per nature conformitatem contraxerat cum Ecclesia, quia uerbum nondum fuerat incarnatum.



Utrum paruulus baptizatus contrahat Sacramentale coniugium?


Si uero queratur de paruulo, qui non credit, utrum Christo per Sacramentum fidei desponsetur, forsitan respondebitur, quod sicut in fide baptizatur Ecclesie, sic per fidem Ecclesie desponsatur. Nam sicut in adulto fides Sacramenti sine Sacramento fidei potest peccata delere, sic in paruulo Sacramentum fidei sine fide Sacramenti peccatum potest dimittere. Quid enim si supplet gratia, quod negat natura? Tametsi uerum sit, in carnali coniugio, quod per alienum consensum nemo matrimonialiter obligatur.



Questio Utrum Christus dicendus sit bigamus


Cum autem secundum Apostolum [43 1Kb] oporteat Episcopum esse unius uxoris uirum, id est monogamum: quomodo Christus, qui est Pontifex [44 1Kb] futurorum bonorum, sacerdos in eternum secundum ordinem Melchisedech, [45 1Kb] repudiata Synagoga, superduxit Ecclesiam? Sane licet Christus ad tempus deseruit Synagogam: quoniam ut ipse meminit per Prophetam: [46 1Kb] Denudauit fornicationes suas, et discooperuit ignominiam suam, et recessit ab ea; postea tamen illam resumpsit in primitiuis fidelibus, quia, solus ex Iudeis est, [47 1Kb] cui non superduxit Ecclesiam, sed inseruit tanquam oleastrum oliue: iuxta quod ei dixit Apostolus: [48 1Kb] Quod si aliqui ex ramis fracti sunt, tu cum oleaster esses, insertus es  in illis, et factus est socius radicis, et pinguedinis oliue . . . . . Cecitas [49 1Kb] enim ex parte cecidit in Isrel, donec plenitudo Gentium intraret, et sic omnis Isrel, saluus fieret. ueritas quoque cum in Euangelio premisisset: [50 1Kb] Animam meam pono pro ouibus meis; consequenter adiunxit [51 1Kb] : Et alias oues habeo, que non sunt ex hoc ouili: et illas oportet me adducere, et uocem meam audient, et erit unum ouile, et unus pastor: id est unus pastor, unus sponsus, et una  sponsa. Lapis [52 1Kb] angularis, qui fecit [53 1Kb] utraque unum. Nam: [54 1Kb] Et qui preibant, et qui sequebantur, clamabant dicentes: Hosanna filio Dauid: Benedictus, qui uenit in nomine Domini. Sed et secundum aliam speciem nuptiarum Christus in plenitudine temporis sibi coniugauit Ecclesiam, quam olim sibi desponsauerat Synagogam. Nam ut essent [55 1Kb] duo in carne una, uerbum [56 1Kb] caro factum est, et habitauit in nobis; ut dicere ualeat: Hoc [57 1Kb] nunc os ex ossibus meis, et caro de carne mea. Secundum hanc speciem Christus est unicus unice. Una est, inquit, [58 1Kb] columba mea; quam numquam repudiabit, nec aliam superducet, quia pepigit [59 1Kb] cum ea testamentum eternum in sanguine suo: uobiscum, inquit, [60 1Kb] ero omnibus diebus, usque ad consummationem seculi.  In qua uero natura Christus est sponsus Ecclesie, in ea unctus est oleo letitie [61 1Kb] pre consortibus suis; ut esset Pontifex, et Sacerdos secundum ordinem Melchisedech, Christus ergo secundum illud, quod est Pontifex, non est bigamus, sed monogamus.



Alia questio de eodem.

Illud autem mouere non debet, quod in multis auctoribus Scripturarum multe describuntur Ecclesie. Paulus enim Apostolus ait [62 1Kb] : Preter illa, que extrinsecus sunt, instantia mea quotidiana, sollicitudo omnium Ecclesiarum. Et Ioannes Apostolus scribit septem Ecclesiis, que sunt in Asia [63 1Kb] : Quod uides, inquit, scribe in libro, et mitte septem Ecclesiis, Ephesum, et Smyrnam, et Pergamum, et Thyatiram, et Sardis, et Philadelphiam, et Laodician.  Sicut autem multa sunt membra corporis, ex quibus unum corpus efficitur; ita multe sunt Ecclesie particulares, de quibus una consistit Ecclesia, que Catholica dicitur, id est uniuersalis, uno Christi Spiritu uiuificata per totum, sicut et corpus humanum una per totum anima uegetatur. Quod bene significauit Salomon ubi ait [64 1Kb] : Sapientia edificauit sibi domum, excidit columnas septem. Christus est Dei uirtus, et Dei sapientia, qui edificauit sibi domum, id est Ecclesiam, de qua dicit Propheta [65 1Kb] : O Isrel, quam magna est domus Dei! Et excidit columnas septem; id est distinxit in ea septem dona, uel septem ordines Sanctorum [66 1Kb] : unitatem enim Ecclesie Dominus in Euangelio commendauit:  [67 1Kb] Tu es, inquit, Petrus, et super hanc petram edificabo Ecclesiam meam. Et Propheta dicit in Psalterio [68 1Kb] : Exaltent eum in Ecclesia plebis: et in cathedra seniorum laudent eum



Item alia questio de eodem.

uerum quid adhuc respondebitur: Cum omnis anima iusta Christo sit desponsata per fidem, et copulata per caritatem; tot ergo sunt Christi sponse, quot sunt anime iuste? Quod ergo pertinet ad  similitudinis sacramentum, primam legem coniugii factam in Paradiso, quam Christus in Euangelio confirmauit: Erunt. inquit [69 1Kb] , non multi sed duo in carne una; id est in uno carnali coniugio. Propter hoc relinquet homo patrem, et matrem, et adherebit non uxoribus, sed uxori. Sacramentum autem hoc magnum est, non inter Deum, et animam, sed, ut inquit Apostolus, [70 1Kb] in Christo, et in Ecclesia.

Quanquam omnes anime iuste sint una sponsa, et una uirgo propter unitatem Spiritus [71 1Kb] , quam in uinculo pacis obseruant. Aemulor, inquit, [72 1Kb] uos Dei emulatione: despondit enim uos uni uiro uirginem castam exhibere Christo. Pluraliter ait uos, et singulariter ait uirginem; quia omnes in Christo sunt una uirgo, propter unum integritatis spiritum, et uirginitatis  auctorem. Nam [73 1Kb] diuisiones gratiarum sunt . . . . Unus autem Spiritus, diuidens singulis prout uult.



De personis legitimis.

Sunt autem nonnulle persone, que carnale coniugium inter se contrahere prohibentur. Et quidem ante legem fuerunt paucissime: sub lege plures: Propter hoc [74 1Kb] relinquet homo patrem, et matrem; id est propter copulam coniugalem, nec filia patrem, nec filius matrem accipiet. Christus autem in coniugem accipit et matrem, et filiam, et sororem, et omnem omnino personam, que Patris eius efficit uoluntatem. Quicunque uero fecerit [75 1Kb] uoluntatem eius Patris, qui est in celis, ipse suus frater, soror,  et mater est. Hic quoque sponsus in Canticis eamdem et sponsam nominat, et sororem [76 1Kb] : uulnerasti cor meum soror mea: sponsa mea uulnerasti cor meum. Similiter eamdem et regenerat, et desponsat: regenerat prolem, et desponsat uxorem. Nec exspectat septennium pro sponsalibus: nec pro nuptiis duodennium. Quid itaque mirum, si filiam ducit in coniugem, qui filiam elegit in matrem? Nam et Filius matrem genuit, et filia peperit Genitorem. Nullus ergo spirituale, uel sacramentale coniugium contrahere prohibetur. Quin imo quibuslibet huiusmodi copulam inire precipitur. Non est enim distinctio, sicut dicit Apostolus: [77 1Kb] sed iustitia Dei per fidem Iesu Christi super omnes, qui credunt. Omnis, inquit, [78 1Kb] qui uenit ad me, non eiiciam foras. Omnes  tamen efficit unum, sicut ipse dicit ad Patrem: [79 1Kb] Ego claritatem, quam dedisti mihi, dedi eis; ut omnes sint unum, sicut et nos unum sumus. Ego in eis, et tu in me: ut sint consummati in unum, et cognoscat mundus, quia tu me misisti.



Quod Ecclesia Christo dotem non tribuit.

uerum nec anima Deo, nec Ecclesia Christo dotem aliquam pro suo tribuit coniugio contrahendo, quia gratis eam absque dote suscepit. Non enim [80 1Kb]  ex operibus iustitie, que fecimus nos, sed secundum suam misericordiam saluos nos fecit per lauacrum regenerationis Spiritus Sancti, quem effudit in nobis abunde per Iesum Christum Saluatorem nostrum: ut iustificati gratia ipsius, heredes simus secundum spem uite eterne. Si autem gratia, [81 1Kb] non ex operibus: alioquin gratia iam non est gratia. Non est ergo [82 1Kb] uolentis, neque currentis, sed Dei miserentis, ad quem nullus accedit, nisi ipse precedat, nemo peruenit, nisi ipse preueniat: unde Propheta dicit in Psalterio; [83 1Kb] Preuenisti eum in benedictionibus dulcedinis, et Christus in Euangelio: [84 1Kb] Nemo uenit ad me, nisi Pater meus traxerit eum. Misericordia enim Dei non solum preuenit, sed subsequitur. Preuenit inspirando; subsequitur adiuuando. Preuenit, ut incipiat;  subsequitur ut perficiat. De preuenienti dicit in Psalterio: [85 1Kb] Misericordia eius preueniet me. De subsequenti dicit in alio loco: [86 1Kb] Misericordia tua subsequetur me. Non ergo pro dote, sed tantum ex gratia Deus animam, uel Christus sibi desponsauit Ecclesiam. Quis enim prior [87 1Kb] dedit illi, et retribuetur ei? Quoniam ex ipso, et per ipsum, et in ipso sunt omnia. Quid igitur habet homo, [88 1Kb] quod non acceperit? Ipsa caritas, per quam anima Deo spiritualiter copulatur, sibi datur a Deo: Paulo attestante, qui ait: [89 1Kb] Caritas Dei diffusa est in cordibus nostris per Spiritum Sanctum, qui datus est nobis.



Quod Christus donationem facit Ecclesie.

Hec anime peccata dimittit, ut separatam a Diabolo copulet Deo. Caritas enim [90 1Kb] operit multitudinem  peccatorum. Et Dominus inquit in Euangelio: [91 1Kb] Dimissa sunt ei peccata multa, quoniam dilexit multum. Qui cum proposuisset Simoni Phariseo, [92 1Kb] quod duo debitores erant uni feneratori, et unus debebat denarios quingentos, et alius quinquaginta, non habentibus autem illis unde redderent, donauit utrique. Quis ergo plus diligit? Recte Simon illi respondit: Existimo cui plus donauit. Hec est ergo donatio propter nuptias, remissio peccatorum. Nam si caritas est coniugium, propter quod Deus anime copulatur, et propter caritatem debita condonantur, profecto donatio propter nuptias est remissio peccatorum; et secure dicimus, et libere protestatur, quod causa iustificationis est caritas, secundum Euangelicum, et Apostolicum testimonium, quod induximus:  Dimissa sunt ei peccata multa, quoniam dilexit multum. Et si caritas operit multitudinem peccatorum  utique lux tenebras fugat. Quia non est conuentio [93 1Kb] lucis ad tenebras, neque Christi ad Belial. Aliam quoque donationem Christus promittit Ecclesie, quam publicis litteris Mattheus Euangelista describit: [94 1Kb] Beati pauperes spiritu, quoniam ipsorum est regnum Celorum. Beati mites, etc.



De mysticis donis, que Gentilitas Christo premisit.


Licet autem Ecclesia uiro suo dotem non dederit, sed donationem ab ipso receperit, per nuntios tamen idoneos, uiros utique nobiles, et prudentes, quedam sue dilectionis et deuotionis mystica dona premisit, quando gentilitas Magos ab Oriente Ierosolymam destinauit querentes, [95 1Kb] Ubinam esset, qui natus erat Rex Iudeorum? uiderunt enim stellam eius in Oriente, cuius signo processerunt, et inuenerunt; prociderunt, et adorauerunt. Et apertis thesauris suis, obtulerunt ei munera, aurum, thus, et myrrham. Aurum regi; Thus sacerdoti; Myrrham mortali. Tunc cepit impleri uaticinium Prophetarum: [96 1Kb] Reges Tharsis, et Insule munera offerent: Reges Arabum, et Saba dona adducent. [97 1Kb] Omnes de  Saba uenient, aurum, et thus deferentes, et laudem Domino annunciantes.



De multiplici cultu, quem sponse sponsus adhibuit.

Christus itaque non ex merito, sed ex gratia sibi desponsauit Ecclesiam, quam lauit, et unxit; ornauit, et decorauit. Sic per Ezechielem Prophetam sub typo Synagoge describitur: [98 1Kb] Iuraui tibi, et ingressus sum pactum tecum: ait Dominus Deus: et facta es mihi. Et laui te aqua, et emundaui sanguinem tuum ex te: et unxi te oleo. Et uestiui te discoloribus, et [99 1Kb] laui te ianthino: et cinxi te bysso, et indui te subtilibus. Et ornaui te ornamento, et dedi armillas in manibus tuis, et torquem circa collum tuum. Et dedi inaurem super os tuum, et circulos auribus tuis, et coronam decoris in capite tuo. Et  ornata es auro, et argento, et uestita es bysso, et polymito, et multis coloribus: similam, et mel, et oleum comedisti, et decora facta es uehementer nimis, et profecisti in regnum. Et egressum est nomen tuum in Gentes propter speciem tuam, quia perfecta eras in decore meo, quem posueram super te, dicit Dominus Deus.



De Lauacro.

Lauit ergo Christus Ecclesiam, ut eam a criminibus emundaret. Unxit me, ut chrismatibus decoraret; ornauit me, ut uirtutibus insigniret. De lauacro dicit Apostolus ad Ephesios: [100 1Kb] uiri diligite uxores uestras, sicut et Christus dilexit Ecclesiam, et se ipsum reddidit pro ea, ut illam sanctificaret,  mundans lauacro aque in uerba uite, ut exhiberet ipse sibi gloriosam Ecclesiam non habentem maculam, aut rugam, aut aliquid huiusmodi, sed ut sit sancta et immaculata. Baptismus enim abluit non tantum corpus, sed cor: per ablutionem corporis exteriorem, significans ablutionem cordis interiorem. Iuxta quod Dominus per Ezechielem testatur: [1 1Kb] Effundam super uos aquam mundam, et mundabimini ab omnibus inquinamentis uestris. Et Ezechias: [2 1Kb] In die illa erit fons patens domui Dauid,  et habitantibus Ierusalem in ablutionem peccatoris, et menstruate. Propter quod et ueritas inquit in Euangelio: [3 1Kb] Nisi quis renatus fuerit ex aqua, et Spiritu Sancto, non intrabit in regnum celorum. Sed [4 1Kb] Qui crediderit, et baptizatus fuerit, saluus erit.



De Unguento.

De unguento Sponsa dicit ad Sponsum in Canticis [5 1Kb] : Curremus in odorem unguentorum tuorum. Unguenta sunt Spiritus Sancti chrismata, que conficiuntur ex illis pigmentis, que Isaias commemorat, dicens: [6 1Kb] Requiescit super eum spiritus sapientie, et intellectus, spiritus consilii, et fortitudinis, spiritus scientie, et pietatis, et repleuit eum spiritus timoris Domini. Hec sunt aromata [7 1Kb] myrrhe, et  thuris, et uniuersi pulueris pigmentarii. Unguenta ista redolent, et impinguant. Redolent exterius hilari fama, impinguant interius spirituali letitia. Propter hilarem famam dicit Apostolus: [8 1Kb] Christi bonus odor sumus in omni loco, et: [9 1Kb] Domus impleta est ex odore unguenti. Propter spiritualem letitiam, inquit Psalmista: [10 1Kb] Impinguasti in oleo caput meum, et: [11 1Kb] Sicut adipe et pinguedine repleatur anima mea. Unguentum istud principaliter abundat in Christo, cui sine mensura datus est Spiritus, quia [12 1Kb] Unctus est oleo letitie pre consortibus suis. Sed unguentum [13 1Kb] a capite descendit in barbam, et a barba in oram uestimenti descendit, quia [14 1Kb] de plenitudine eius omnes accepimus; primum Apostoli, deinde ceteri. Hec est unctio, que secundum Ioannem [15 1Kb]  docet de omnibus; qua Reges et Sacerdotes unguntur, sed illi, de quibus Petrus Apostolus ait: [16 1Kb] uos estis genus electum, regale sacerdotium.



De Ornatu.

De ornatu loquitur Salomon in Parabolis [17 1Kb] : Stragulatam uestem fecit sibi: byssus, et purpura uestimentum eius: Omnes [18 1Kb] domestici eius uestiti sunt duplicibus. uestes Ecclesie sunt uirtutes, quibus Ecclesia protegitur, et ornatur, secundum illud Propheticum: [19 1Kb] Sacerdotes tui induant iustitiam. Et: [20 1Kb] Induti sunt arietes ouium, et ualles abundabunt frumento. Tot igitur habet diuersitates uestium, quot habet uarietates uirtutum, iuxta quod alibi legitur: [21 1Kb] Astitit regina a dextris tuis in uestitu deaurato,  circumdata uarietate. Propter quod domestici eius, id est fideles in domo Domini conuersantes, dicuntur uestiti duplicibus, id est diuersis uirtutibus ornati. Stragulata uero uestis est illa, que non solum texitur ex uirtutibus, uerum et contexitur ex operibus, ut uarietate, textura firmissima contexatur; hec est uirtus operans, et operatio uirtuosa. Quia uero duo sunt genera Fidelium in Ecclesia, uidelicet Confessores, et Martyres, recte subiungitur: Byssus, et purpura uestimentum eius. Purpura namque  Martyribus conuenit propter sanguinem, de quo tingitur: Byssus autem congruit Confessoribus propter candorem, quem ex maceratione sortiuntur. Quocirca Sacerdotalis ornatus contextus erat [22 1Kb] ex auro, et hyacintho, et purpura, coccoque bis tincto, et bysso retorta opere polymito, id est uario, de quibus plenius egimus in libello, qui de Missarum mysteriis appellatur. Gaudeamus ergo [23 1Kb] et exultemus, quia uenerunt nuptie Agni, et uxor eius preparauit se. Et datum est illi, ut cooperiat se byssino splendenti, et candido. Byssinum enim iustificationes sunt sanctorum. Hec est Sara maturior, Rebecca sapientior, Lia fecundior, Rachele gratior, Anna deuotior, Susanna castior, Iuditha animosior, Edissa formosior: Multe [24 1Kb] filie congregauerunt diuitias: hec autem supergressa est uniuersas.



De Pulchritudine sponse.


Ecce quanto decore Christus uenustauit Ecclesiam; ut recte dicat in Canticis: [25 1Kb] Tota pulchra es, amica mea, uirtutibus decorata: et macula non est in te criminibus expoliata. Sed quomodo tota pulchra, et sine macula, cum modo macula sit in Luna? Et multi sunt in Ecclesia, qui uitiorum sordibus inquinantur? Nam et Arca Ne [26 1Kb] munda continuit et immunda: domus Abrahe, [27 1Kb] liberam habuit, et ancillam: uterus Rebecce [28 1Kb] predestinatum reportauit, et reprobum. Sagena piscatoris [29 1Kb] bonos recepit, et malos: ager hominis [30 1Kb] triticum attulit, et zizania: rex quoque [31 1Kb] bonos, ac malos iussit ad nuptias introduci. Licet autem illud sit absque  dubitatione uerissimum secundum statum triumphantis Ecclesie, quem habet in patria: uerum est tamen secundum statum militantis Ecclesie, quem habet in uia; sed quantum ad illos, quid non solum numero, sed merito: non solum nomine, sed numine sunt in Ecclesia, qui spectant non solum ad sacramentale, sed et ad spirituale coniugium. Porro cum nec infans unius [32 1Kb] diei sine peccato sit super terram: non est enim [33 1Kb] homo iustus in terra, qui faciat bonum, et non peccet. Et [34 1Kb] si dixerimus, quoniam peccatum non habemus, ipsi nos seducimus, et ueritas in nobis non est, quoniam [35 1Kb] in multis offendimus omnes, quomodo uerum est, quod uel anima iusta tota sit pulchra, et macula non sit in illa? Nam si careat criminali, sed non penitus ueniali.  Ceterum uenialis culpa non maculat anime pulchritudinem. Nam sicut stilla situle non extinguit, sed accendit fornacis ardorem, ita uenialis offensa non minuit, sed incendit caritatis feruorem. Septies enim [36 1Kb] in die cadet iustus uir, et fortior resurget, Cadit, inquam, non in criminale, sed in ueniale peccatum, a quo per sacrificium [37 1Kb] contribulati spiritus fortior eleuatur.



De Desponsatione.


His ergo ornata uirtutibus Ecclesia desponsatur, et ad plenitudinem desponsationis omnimodam annulatur, amplexatur, et osculatur; annulo fidei, amplexu spei, osculo caritatis. In cuius figura pater accurrens filio reuertenti, cecidit super collum eius, [38 1Kb] et osculatus est eum . . . . . . Dixitque pater ad seruos suos . . . . . . date annulum in manu eius, etc.



De forma contrahendi.

Forma uero coniugii contrahendi simul in utroquo seruatur. Cum enim uir, et mulier ad contrahendum conueniunt, presentibus arbitris uterque querit ab altero, si uelit ipsum accipere; cumque responderit: uolo; statim uterque dicit ad alterum: Et ego accipio te in meum. Ita cum catechumenus,  et sacerdos ad baptizandum conueniunt, patrinis presentibus, sacerdos interrogat: Utrum catechumenus credat in Trinitatem? Cumque responderit: Credo; statim ille subiungit: Et ego te baptizo in nomine Trinitatis; sacramentale namque coniugium in baptismate celebratur. Quod bene recolitur, cum in Epiphania quasi carmen nuptiale cantatur: [39 1Kb] Hodie celesti sponso iuncta est Ecclesia, quoniam in Iordane lauit Christus eius crimina; currunt cum muneribus Magi ad regales nuptias; et ex aqua facto uino letantur conuiue. Ut enim Christus ascenderet, quo per sacramentum baptismi sacramentales nuptie contrahuntur, quibus Christo copulata Gentilitas, eodem die, quo fuit adoratus a Gentibus, excursis triginta annis baptizatus est in Iordane,  ac reuoluto anno, nuptias consecrauit. Et sicut in baptismo uim regeneratiuam aquis exhibuit, sic ad nuptias uim conuersiuam in aquis exercuit, cum aquam conuertit in uinum. Ut quemadmodum frigidus liquor est mutatus in calidum, et calidus in rubentem: ita qui frigidus, et pallidus fuerat per peccatum, fiat calidus, et rubens per baptismum, qui Christi sanguine rubricatur.



De Paranymphis.

In Sacramenti coniugio, quod inter Christum, et Ecclesiam est contractum, Ioannes extitit paranymphus, qui uiam ante faciem Domini preparauit; sicut scriptum est per Isaiam Prophetam dicentem: [40 1Kb] Ego uox clamantis in deserto, parate uiam Domini, rectas facite semitas Dei nostri. Hic est, de quo per  Malachiam Prophetam Pater inquit ad Filium: [41 1Kb] Ecce ego mitto Angelum meum; id est Ioannem, qui dicitur Angelus, non nature proprietate, sed officii dignitate, quia Christum et prenunciauit presentem. uenit, inquit, [42 1Kb] fortior me post me, cuius non sum dignus corrigiam calceamenti soluere. Et: [43 1Kb] Qui post me uenit, ante me factus est. Rursus [44 1Kb] : Hic est de quo dixi uobis: Ecce Agnus Dei, ecce qui tolli  peccatum mundi, qui preparabit uiam ante te, scilicet penitentiam, et baptismum. Penitentiam, inquit, [45 1Kb] agite, appropinquauit enim regnum Celorum, Et [46 1Kb] Ego baptizo uos aqua; medius autem uestrum stat, qui baptizabit uos Spiritu Sancto, et igni. Et statim [47 1Kb] post annunciationem Ioannis, ueniet ad templum sanctum suum  Dominator, quem queritis, et Angelus testamenti quem uos uultis. Metaplasmus est. Conuertit enim sermonem ad illos, qui Christi desiderabant aduentum dicentes: [49 1Kb] Emitte Agnum, Domine, dominatorem terre, de petra deserti ad montem filie Sion. Hic est ergo uox uerbi iudicis, paranymphus sponsi, lucerna  solis, qui se sponsi uocat amicum, et exhibet paranymphum. Qui habet, inquit, [50 1Kb] sponsam, sponsus est, amicus autem sponsi, qui stat, et audit eum, gaudio gaudet propter uocem sponsi. In spirituali uero coniugio, quod inter Deum et animam celebratur, paranymphus est timor, qui caritatem introducit: Nam [51 1Kb] Timor Domini expellit peccatum. Et: Initium sapientie [52 1Kb] timor Domini. De quo dicitur per prophetam: [53 1Kb] A timore tuo, Domine, concepimus, et peperimus spiritum salutis.



De solemni coniugio.

Sacramentale coniugium noluit esse clandestinum, sed omnibus manifestum. Nam [54 1Kb] In sole posuit tabernaculum suum; et ipse tanquam sponsus  procedens de thalamo suo. In sole, id est manifesto; iuxta quod alibi dicitur: [55 1Kb] Non uenit lucerna, ut ponatur sub modio, sed super candelabrum. Notum enim [56 1Kb] fecit Dominus salutare suum; in conspectu gentium reuelauit iustitiam suam. Propterea dicebat Apostolis [57 1Kb] : Que dico uobis in tenebris, dicite in lumine; et que in aure auditis, predicate super tecta. Euntes [58 1Kb] in mundum uniuersum predicate Euangelium omni creature . . . . . . Illi autem profecti predicauerunt ubique, Domino cooperante, et sermonem confirmante, sequentibus signis. Quapropter [59 1Kb] In omnem terram exiuit sonus eorum: et, in fines orbis terre uerba eorum. Hoc sacramentale coniugium quilibet Christianus debet publice confiteri; Nam [60 1Kb] corde creditur ad iustitiam: ore autem confessio  fit ad salutem. Propter quod ipse dicit in Euangelio: Qui me confessus fuerit coram hominibus, confitebor et ego eum coram Patre meo, qui in celis est. Et [61 1Kb] Qui me erubuerit, et meos sermones, hunc Filius hominis erubescet, cum uenerit in gloria sua, et Patris, et sanctorum Angelorum.



De Clandestino Coniugio.

Spirituale coniugium contrahitur in occulto, quia Deus iustificat hominem sine homine. Spiritus [62 1Kb]  ubi uult spirat, et uocem eius audis, sed nescis unde ueniat, aut quo uadat. Et [63 1Kb] nemo nouit, que sunt in homine, nisi spiritus Dei, qui fecit hominem. Ne tamen et hoc coniugium sine testibus contrahatur, tres illi presentialiter adsunt [64 1Kb] qui testimonium dant in Celo: Pater, uerbum, et Spiritus Sanctus: et hi tres unum sunt; Filio testante, qui ait: [65 1Kb] Si quis diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus.



De traductione.

Solet uir desponsare prius puellam, et postea traducere desponsatam. Unde [66 1Kb] cum esset desponsata mater Iesu Maria Ioseph, antequam conuenirent, inuenta  est in utero habens de Spiritu Sancto. Ioseph autem uir eius, cum esset iustus, et nollet eam traducere, uoluit occulte dimittere eam. Ita Christus Ecclesiam prius desponsauit per fidem, et postea traducet in speciem. Cum [67 1Kb] tradiderit regnum Deo, et Patri, et euacuauerit omnem principatum, et potestatem . . . Cum mortale hoc induet immortalitatem, et corruptibile hoc induet incorruptionem: quando dicet his, qui a dextris eius existent: [68 1Kb] uenite benedicti Patris mei, possidete paratum uobis regnum a constitutione mundi: quando dicet illi, qui duplicauit talentum: [69 1Kb] Euge, serue bone et fidelis, quia in pauca fuisti fidelis, super multa te constituam, intra in gaudium Domini tui, tunc exclusis extraneis, et in gehenna reclusis, sponsa cum sponso, sola cum solo  requiescet in lecto quietis, intra cubiculum gaudii, sub umbraculo pacis, de quo Propheta dicit in Psalmo: [70 1Kb] Abscondes eos in abscondito uultus tui a conturbatione hominum. uenient, [71 1Kb] et recumbent cum Abraham, et Isaac, et Iacob in regno Celorum. Tunc exultabunt [72 1Kb] Sancti in gloria; letabuntur in eubilibus suis. Nam absterget [73 1Kb] Deus omnem lacrymam ab oculis Sanctorum: et mors ultra non erit, neque luctus, neque clamor, neque dolor erit ultra, quia priora abierunt. Ecce ego [74 1Kb] creo celos nouos, et terram nouam, ait Dominus: et non erunt in memoria priora, et non ascendent super eos. Sed gaudebitis, et exultabitis usque in sempiternum in his que ego creo, quia ecce ego creo Ierusalem exultationem, et populum eius gaudium. Et exultabo in  Ierusalem, et gaudebo in populo meo, et non audietur in eo ultra uox fletus, et uox clamoris. In terra sua [75 1Kb] duplicia possidebunt: quoniam in terra uiuentium Sancti geminam glorificationis stolam accipient, spiritualem et corporalem; unam mentis, que consistit in tribus; et alteram carnis, que consistit in quatuor, quorum proprietates inuenies assignatas in illo sermone, quem De duplici Corona descripsimus [76 1Kb] .



De nuptiali Conuiuio.


Cum autem ingreditur Ecclesia in locum [77 1Kb] tabernaculi admirabilis usque ad domum Dei, tunc, in uoce exultationis, et confessionis, erit sonus epulantis: tunc in Celi palatio nuptiale conuiuium celebrabit, de quo ueritas inquit Apostolis: [78 1Kb] Edetis, et bibetis super mensam meam in regno meo. Et Angelus ad Ioannem [79 1Kb] Beati qui ad cenam nuptiarum Agni uocati sunt. Faciet illos [80 1Kb] discumbere, et transiens ministrabit illis. Beati [81 1Kb] qui esuriunt, et sitiunt iustitiam, quoniam ipsi saturabuntur. Et inebriabuntur [82 1Kb] ab ubertate domus Dei. Quando torrente uoluptatis sue potabit eos, semper saturabuntur, et nunquam fastidient. Saturitas illa nunquam incurret fastidium, quia suauitas illa semper ingeret  desiderium. Tunc plene gustabunt, [83 1Kb] quam dulcis est Dominus: cum ipse Deus erit omnia in omnibus; [84 1Kb] Cibus, potus, saturitas, et satietas singulorum; dulcedo incorporalis: suauitas ineffabilis: odor inextimabilis. Quam magna [85 1Kb] multitudo dulcedinis tue, Domine, quam abscondisti timentibus te! Magna quidem est multitudo dulcedinis, quoniam una sufficit omnibus, et non sufficiunt omnes uni, quam tamen non in presenti tribuis, sed in futuro reseruas: quoniam abscondisti eam timentibus te. Satiabor, inquit, [86 1Kb] cum manifestabitur gloria tua. Tu nempe dixisti: [87 1Kb] Ego uincenti dabo manna absconditum. Quod nec oculus [88 1Kb] uidit, nec auris audiuit, nec in cor hominis ascendit, etc. Ego [89 1Kb] uincenti dabo edere de ligno uite, que est in Paradiso Dei mei.  Ego [90 1Kb] sitienti dabo de fonte aque uiue gratis; de qua qui biberit, [91 1Kb] non sitiet in eternum.



De Sacramentali Conuiuio.

Interim autem donec sponsa traducatur in regnum, ne deficiat expectando, sponsus ei solemne conuiuium preparauit, quantum, et quale non fuit a seculo celebratum. Illud utique, quod filio reuertenti pater exhibuit, in quo iussit [92 1Kb] occidi uitulum saginatum. In hoc conuiuio delicie spirituales abundant, que pre ceteris cibis, et potibus mentem satiant, et saginant.



De Pane.

Panis enim celestis apponitur, de quo [93 1Kb] Si quis manducauerit, uiuet in eternum. Panis iste sumitur, non consumitur: editur, et non egeritur: manducatur,  et non incorporatur, sed manducatus incorporat, et manducans incorporatur: transsubstantiatur, non transformatur, sed transformat, non transsubstantiat: quotidie manducatur, et non deficit, nec decrescit, quia quotidie transsubstantiatur, et nec proficit, nec accrescit.



De carne.

uerum sub forma panis substantia carnis comeditur, secundum illud: [94 1Kb] Panis, quem ego dabo,  caro mea est pro mundi uita. Hic est Agnus paschalis, ex quo [95 1Kb] non crudum quid nec coctum aqua, sed tantum assum igni iubemur comedere, caput cum pedibus, et intestinis uorare. Si quid residuum fuerit. igni comburere. Illesus diuiditur, et integer manducatur. uiuit manducatus, qui resurrexit occisus. Manducatus non moritur, quia resurrexit non moriturus. Totum comedit, qui quantumlibet edit, quia nec qui plus collegerat, habuit amplius, nec qui minus parauerat, reperit minus.



De uino.

Propinatur et uinum, quale nec Cyprus [96 1Kb] attulit, nec est repertum in Engaddi: de quo dicit Psalmista: [97 1Kb] poculum tuum inebrians, quam preclarum est! Quod non facit ebrios, sed reddit sobrios: Et  quo plus potatur, eo plus affectatur. Generat desiderium, quod non parit fastidium: et ideo qui plus bibit, plus sitit, donec spes mutetur in rem, et fides in speciem. Hic est calix noui testamenti continens uinum, in quo stola lauatur, [98 1Kb] et pallium in sanguine uue. O magnum et salutare conuiuium, in quo caro Christi comeditur, et sanguis Christi potatur! Caro munda, caro pura, caro sincera, delectabilis, amabilis, suauis. Sanguis preclarus, sanguis pretiosus, sanguis acceptus, sanctificans, et uiuificans, et emundans, super mel et fauum dulcis est anime diligenti. Quod quisque salubriter cupit, hoc sibi suauiter sapit. Nam quomodo uirtutes non saperet, in quo est plenitudo uirtutum? Si cupit uirtutem,  et sapientiam, Christus [99 1Kb] est Dei uirtus, et sapientia. Si cupit ueritatem, et uitam, Christus [100 1Kb] est uia, et ueritas, et uita. Currenti per singula non deerunt exempla. Scriptum est enim: Panem [1 1Kb] de celo prestitisti eis sine labore, omne delectamentum in se habentem, et omnis saporis suauitatem. Panis, inquit, [2 1Kb] quem ego dabo, caro mea est pro mundi uita. Tanta caritate sponsus diligit sponsam, ut illi se tribuat non solum habendum, uerum et comedendum. Nam qui semetipsum dedit in pretium, ut redimeret nos a morte, semetipsum tradidit in cibum, ut nutriat nos ad uitam. Qui [3 1Kb] munducat me, uiuet propter me. Pro corporis ergo salute, sub specie panis caro comeditur; et pro salute spiritus sub specie uini sanguis potatur; alterutrum sub utroque. Panis enim refertur ad carnem, et uinum  ad animam: quia uinum sanguinem operatur, in quo sedes est anime: Moyses quippe testatur, quod caro pro corpore, sanguis autem offertur pro anima [4 1Kb] .



De magnitudine conuiuii.

Ad hoc conuiuium celebrandum non sufficit unus dies, non sufficit unus mensis, non sufficit unus annus; sed a passione Christi fuit initium, et usque ad finem mundi perdurabit: ut, quia quotidie per  infirmitatem peccamus, quotidie per hanc medicinam a peccato sanemur. uobiscum, inquit, [5 1Kb] ero cunctis diebus, usque ad consummationem seculi. Semper est presens nobiscum in isto conuiuio, sub alia quidem forma, sed in propria uere substantia. Cum enim Christus secundum naturam Diuinam tribus modis in rebus existat: in omnibus per essentiam: in solis iustis per gratiam: in homine assumpto per unionem; uoluit idem ipse secundum naturam humanam tribus modis in rebus existere: localiter in Celo: personaliter in uerbo: sacramentaliter in Altari. Sicut enim secundum Diuinitatem totus essentialiter est in omnibus rebus, ita secundum humanitatem totus Sacramentaliter est in pluribus locis.



De Mensa.


Tantum est igitur hoc celeste conuiuium, ut nec unus locus eius celebrationi sufficiat; sed unum, et idem, in nullo uarium ac diuersum, super omnem mensam altaris per uniuersa mundi climata celebratur. Ornatur autem hec mensa mantilibus pretiosis, et desuper palla corporalis extenditur, ut in mundissima sindone sacrosanctum conuiuium celebretur. Hec est mensa, de qua dicit Propheta: [6 1Kb] Parasti in conspectu meo mensam, et de qua dicit Apostolus: [7 1Kb] Non potestis communicare mense Christi, et mense demoniorum.



De Ministris.

In hoc excellenti conuiuio diuisi sunt ordines  ministrorum. Sed in omnibus, et pre omnibus tres precipui, Subdiaconorum, Leuitarum, et Sacerdotum, quos oportet cordis, et corporis habere munditiam, iuxta mandatum Propheticum: [8 1Kb] Mundamini qui fertis uasa Domini.



De uasis.

uasa quidem non lignea, quasi uilia; non uitrea, quasi fragilia; non erea, uelut eruginantia: sed aurea, uel argentea, pretiosis lapidibus insignita, in quibus tam ordinate ministrant, ut ipsorum ministrorum ordo mirabilis Diuinum innuat Sacramentum.



De Conuiuis.

Ad hoc generale conuiuium Sponsus omnes gentes inuitat: uenite, inquit, [9 1Kb] ad me, omnes qui laboratis, et oneratis estis, et ego reficiam uos. Simile,  inquit, [10 1Kb] factum est regnum Celorum homini Regi, qui fecit nuptias filio suo, etc. Parabolam istam Beatus Gregorius [11 1Kb] tam diligenter, et euidenter exposuit, ut non solum superfluum, sed et temerarium sit post illum quidquam addere, uel mutare.  Prius igitur per Prophetas, qui prandium istud prenunciauere, ad prandium Iudaicum populum inuitauit, sed uenire neglexit. Iterum per apostolos, qui prandium istud annunciauere, ad prandium inuitauit eundem, sed uenire contempsit: quin immo quosdam ex illis, et istis affectos contumeliis occiderunt. Ne ut nuptie iam parate remanerent, per diuersos predicatores Gentilem populum inuitauit, qui credidit, et accessit; et implete sunt nuptie discumbentium.



De tribus ordinibus.

Licet autem multi sint ordines conuiuarum, quia terribilis [12 1Kb] ut castrorum est acies ordinata, tres tamen sunt principales, Ne, Daniel, et Iob: id est Prelati, Continentes, et Coniugati; nam secundum  parabolam Euangelicam, duo [13 1Kb] sunt in agro; duo in lecto; duo in mola, quorum unus assumetur, et alter relinquetur. Intrantium enim ad nuptias quidam uestem non habent nuptialem [14 1Kb] ; Quoniam indigne [15 1Kb] manducans, iudicium sibi manducat, non diiudicans corpus Domini. uestis nuptialis est caritas, que multitudinem operit [16 1Kb] peccatorum. Probet ergo seipsum homo, [17 1Kb] utrum habeat caritatem, et sic de pane illo edat, et de calice bibat. Alioquin ligatis [18 1Kb] manibus, et pedibus mittetur in tenebras exteriores: ibi erit fletus, et stridor dentium.



De Spirituali Conuiuio.

In spirituali uero coniugio spirituale conuiuium celebratur. Illud utique, quod per singulos dies [19 1Kb] septem filii Iob cum tribus sororibus faciebant.  Tunc enim septem filii Iob cum tribus sororibus conuiuantur, quando septem dona cum tribus uirtutibus animum, quem afficiunt, interna satietate reficiunt. De quo Dominus ait: [20 1Kb] Ecce ego sto ad ostium, et pulso: si quis audierit uocem meam, et aperuerit mihi ianuam, intrabo ad illum, et cenabo cum illo, et ipse mecum. Ad hoc conuiuium inuitat Psalmista, qui ait: [21 1Kb] Gustate, et uidete, quoniam suauis est Dominus. Petrus Apostolus: [22 1Kb] Lac concupiscite, ut in salutem crescatis, si tamen gustatis, quoniam dulcis est Dominus. Dulcedinem istam illa iam gustauerat, que dicebat: [23 1Kb] Comedi fauum meum cum melle meo, bibi uinum meum cum lacte meo: propter quod et alios ad gustandum inuitat: Comedite, amici, et bibite, et inebriamini karissimi. Gustatur super mensam [24 1Kb] de lignis Sethim quatuor  pedibus subsistentem, super quam [25 1Kb] panes propositionis coram Domino ponebantur. Hec est mensa Scripture, super quam cibatur Ecclesia Pane uite, [26 1Kb] et intellectus et potatur aqua sapientie salutaris.



EPITHALAMIUM IN LAUDEM SPONSI, ET SPONSAE.


 Solent igitur cantores et psallentes nuptialibus adesse conuiuiis, ut instrumentis, et canticis letificent discumbentes. Propter quod in illo conuiuio, quod pater fecit filio reuertenti, symphoniam, [27 1Kb] et chorum legimus concrepasse. Per symphoniam intelligentes instrumenta chordarum; per chorum cantica uocum. ueniat igitur ad hoc nuptiale conuiuium optimus ille cytharista Dauid, et Epithalamium, quod eructauit cor eius, ad honorem sponsi, et sponse decantet.



PRAEFATIO. De commendatione Cantoris.

Eructauit [28 1Kb] cor meum uerbum bonum: dico ego opera mea regi. Clamat in persona pulsantis ad ostium, ut intromittat ad nuptias. Et quasi ianitor  illi respondeat: ideo tibi non patet ingressus, quia ioculatores, et histriones solent esse maledicentes et adulterantes; insipientes, et arrogantes; Non sum, inquit, insipiens, quoniam [29 1Kb] eructauit cor meum; id est plenum sapientie uerbum protulit. Non sum adulator, qui laudat ex ore, sed non laudat ex corde; quia non solum os, sed cor eructauit. Non sum arrogans, qui sibi tamquam proprium attribuit alienum: quoniam eructauit cor meum. Non sum maledicus, qui loquitur uerbum asperum, et malignum: quoniam eructauit cor meum uerbum bonum, uerbum dulce, uerbum suaue, uerbum iucundum: Nam [30 1Kb] ex abundantia cordis os loquitur. Et bonus homo de bono thesauro noua profert, et uetera.

 Sed quasi ianitor replicauerit: Dic ergo mihi tu uerbum bonum, ut ego referam illud Regi. Non decet, inquit, ut tu metas que non seminasti: propterea [31 1Kb] Dico ego opera mea, non tua, regi. Regi non tibi, quia [32 1Kb] dignus est operarius mercede sua: presertim cum intendat perfecte laudare: uidelicet corde, ore, et opere. Corde: quoniam eructauit cor meum. Ore: quoniam eructauit uerbum bonum. Opere, quia dico ego opera mea regi, scilicet laudes sponsi, et sponse, quas operatus sum ego inueniendo, et componendo. Dico etiam opera mea regi; id est consecro carmina mea Christo.

Et quasi ianitor insultauerit, quod uerbum eius confusum sit, et morosum. Non est, inquit, confusum, [33 1Kb] quia lingua mea est calamus scribe uelociter  scribentis: quasi dicat, Cur experimentum queris [34 1Kb] eius, qui in me loquitur Christus? Lingua mea est  calamus scribe uelociter scribentis: id est instrumentum Spiritus Sancti celeriter inspirantis, qui non sub humano cruciatu deliberat, sed repente ubicumque [35 1Kb] uult spirat: secundum quod alibi legitur, quia [36 1Kb] factus est repente de celo sonus, tanquam aduenientis spiritus uehementis. Sicut enim atramentum de cornu scriba per calamum imprimit pergameno, sic Spiritus Sanctus ueritatis scientiam de Diuinitatis arcano, per linguam Prophete cordi perfudit humano. Scriptor egregius, qui tabulas legis similes omnino prioribus [37 1Kb] ab utraque parte rescripsit: uelociter ergo scribet de illo, qui iuxta uaticinium Isaie [38 1Kb] uocatur: Accelera, spolia, detrahe, cito predare.

Inter omnes utriusque sermones Rex cytharedum  imperat introduci: qui protinus introductus laudes regis excellenter extollit.



Narratio de laudibus sponsi.

Speciosus  forma pre filiis hominum. Utriusque laudes et regis, et regine prosequitur: sed regem, quasi maiorem, prius laudat, et excellentius; reginam, quasi minorem, posterius, et remissius. De sponso premittit: Speciosus forma pre filiis hominum. De sponsa subiungit: Astitit regina a dextris tuis, in uestitu deaurato. Sponsum autem quadriformiter laudat; a forma: a potestate: a iudicio: ab ornatu. A forma cum ait: Speciosus forma pre filiis hominum. A potestate, cum ait: Accingere gladio tuo super femur tuum, potentissime. A iudicio, cum subiungit: Sedes tua, Deus, in seculum  seculi: uirga recta est, et uirga regni tui. Ab ornatu, cum subdit: Myrrha, et gutta, et casia a uestimentis tuis.

[39 1Kb] uerum a forma multipliciter eum laudat: comparatiue uidelicet, aliis preferendo, unde speciosus forma pre filiis hominum: absolute, simpliciter commendando, unde specie tua, et pulchritudine tua intende, prospere, etc. Rursus laudat ipsum a forma secundum utramque naturam; Secundum humanitatem: Speciosus forma pre filiis hominum; Secundum diuinitatem: Specie tua, et pulchritudine tua, etc. Item secundum pulchritudinem corporis: Speciosus forma pre filiis hominum; et secundum pulchritudinem cordis: Specie tua, et pulchritudine tua intende, prospere procede, et regna; quasi dicat:  O Rex, licet in Isaia de te scriptum legatur [40 1Kb] : uide eum non habentem speciem, neque decorem propter  ignominiam despicabilis passionis, tu tamen es speciosus forma pre filiis hominum propter gloriam singularis conceptionis; quia tu solus es conceptus de uirgine sine crimine, mundus de munda: ceteri uero nascuntur de corruptis corrupti; peccatores de peccatoribus. Tu solus es Filius hominis, et non hominum: ceteri sunt filii hominum; et non hominis. Et ideo speciosus forma pre filiis hominum. Et si uerus sis homo, uere tamen es super omnes homines, quoniam [41 1Kb] qui de celo uenit, super omnes est. Et licet sis speciosus forma pre filiis hominum, quoniam in te desiderant [42 1Kb] Angeli prospicere: uere speciosus factus es, quoniam immunis a culpa; quia [43 1Kb] peccatum non fecit, nec inuentus est dolus in ore eius: cum tamen nil obstet intelligi secundum formam  [44 1Kb] corporis eum pre ceteris hominibus speciosum.

[45 1Kb] Quoniam uero multi sunt speciosi secundum formam, qui non sunt gratiosi secundum linguam: postquam laudauit sponsum a forma, statim commendat illum a lingua. Diffusa est gratia, inquit, in labiis tuis. uerbum effusionis, gratie significat largitatem, secundum illud [46 1Kb] Effundam de spiritu meo super omnem carnem; et: [47 1Kb] Caritas Dei diffusa est in cordibus nostris [48 1Kb] , quasi dicat: Os tuum non abundat [49 1Kb] nequitia, nec lingua tua dolum concinnat; sed diffusa est gratia in labiis tuis. In labiis [50 1Kb] Moysi est effusa uindicta; Oculum, inquit, [51 1Kb] pro oculo, dentem pro dente, adustionem pro adustione: sed in labiis tuis diffusa est gratia. Si angariauerit  te, inquit, [52 1Kb] mille passus, uade cum illo alia duo. Si abstulerit tibi pallium, da ei et tunicam. Si percusserit te in unam maxillam, prebe ei et alteram. Nam [53 1Kb] lex per Moysen data est: gratia, et ueritas per Iesum Christum facta est.

[54 1Kb] Multifariam, [55 1Kb] multisque modis loquebaris olim Patribus in Prophetis, nouissime uero diffusa est gratia in labiis tuis. Moyses de se dixit: [56 1Kb] Ab heri, et nudiustertius non sum eloquens, et impeditioris, et tardioris lingue sum, ex quo locutus es mihi. Et Isaias: [57 1Kb] ue mihi, quia tacui, quia uir pollutus labiis ego sum, et in medio populi polluta labia habentis ego habito. Et Ieremias: [58 1Kb] A a a, Domine Deus: ecce nescio loqui, quia puer ego sum: sed diffusa est  gratia in labiis tuis. [59 1Kb] Quondam in uerbis tuis erat terror effusus: unde [60 1Kb] perterriti ac pauore concussi Iudei steterunt procul dicentes Moysi: Loquere tu nobis et audiemus: non loquatur nobis Dominus, ne forte moriamur. Nunc autem diffusa est gratia in labiis tuis. Unde ministri, qui missi fuerant a principibus Sacerdotum, ut te comprehenderent, responderunt:  [61 1Kb] Numquam sic locutus est homo, sicut hic loquitur homo.

[62 1Kb] Sapientiam inuidi celant, ut eam aliis non communicent. Sed diffusa est gratia in labiis tuis Tu namque dixisti: [63 1Kb] Omnia quecumque audiui a Patre meo, nota feci uobis. Nam thesaurus [64 1Kb] absconditus, et sapientia abscondita, que utilitas in utroque? Utrumque Scriptura redarguit; et qui frumentum [65 1Kb] abscondit in populo; et qui talentum [66 1Kb] in terra suffodit.

[67 1Kb] Multi quandoque sapienter loquuntur, qui tamen libenter non audiuntur. Sed diffusa est gratia in labiis tuis; quia uerbum tuum et uniuersis est gratum, et totum est gratiosum, non solum apud homines, sed et apud Deum. Subiicitur: Propterea  benedixit te Deus in eternum, id est, propterea benedictionem tibi dedit eternam; scilicet Regnum, [68 1Kb] cuius non erit finis; quia per gratiam predicationis meruisti gloriam resurrectionis. Quia uero Christus ab initio fuerat benedictus, iuxta quod Elisabeth inquit ad uirginem: [69 1Kb] Benedicta tu inter mulieres, et benedictus fructus uentris tui, potest sic intelligi: Benedixit, id est benedictum ostendit. Simile quoque dixit Apostolus: [70 1Kb] Humiliauit semetipsum factus obediens usque ad mortem, mortem autem crucis. Propter quod et Deus exaltauit illum, et donauit illi nomen, quod est super omne nomen. Hoc nomen et ante mortem habebat, sed quod Filius habuerat ante mortem, Pater illi donauit; id est donatum ostendit post mortem. Sicut ipse post resurrectionem  aiebat: [71 1Kb] Data est mihi omnis potestas in celo, et in terra; id est in euidenti nunc est quasi data.

[72 1Kb] Accingere gladio tuo super femur tuum, potentissime. Laudat sponsum a potestate, quem tripliciter ostendit armatum: gladio, sagittis, et uirga. Gladio ferit propinquos; sagittis percellit remotos; uirga corripit subditos. Non est ergo, qui potestatem eius possit fugere, dicente Propheta: [73 1Kb] Quo ibo a spiritu tuo: et quo a facie tua fugiam? Si ascendero in celum, tu illic es: si descendero in infernum, ades. Premittit ergo de gladio: Accingere gladio tuo super femur tuum, potentissime. Adiicit de sagittis: Sagitte tue acute, populi sub te cadent.  Subdit de uirga: uirga recta est uirga regni tui; quasi dicat: O potentissime, cui nemo [74 1Kb] potest resistere, quandoquidem diffusa est gratia in labiis tuis, ergo accingere gladio spiritus, quod est uerbum Dei, ut uerbi uirtute separes homines a diabolo: quatenus fortior [75 1Kb] superueniens, fortem uincas armatum, et omnia uasa eius [76 1Kb] diripias. De  hoc gladio tu dicis in Euangelio: [77 1Kb] Non ueni pacem mittere in terram, sed gladium. ueni enim separare hominem aduersus patrem suum, et filiam aduersus matrem suam . . . . . et in mici hominis domestici eius. Sed accingere gladio super femur tuum. [78 1Kb] Lego dictum in Exodo: [79 1Kb] Ponat uir gladium super femur suum: Ite, et redite de porta usque ad portam per medium castrorum, et occidat unusquisque fratrem, et amicum, et proximum suum. Lego quoque scriptum in Canticis: [80 1Kb] Lectulum Salomonis sexaginta fortes ambiunt ex fortissimis Isrel . . . . . . uniuscuiusque ensis super femur suum, propter timores nocturnos. Sed et aliter intelligo dictum de illis, et aliter intelligo dictum de te. Nam illi super femur accincti sunt, ut culpam carnis restringant; tu uero  super femur accingeris, ut naturam carnis ostendas. Femur enim est seminarium humane nature, uel propagationis; iuxta quod Abraham dixit ad seruum: [81 1Kb] Pone manum tuam subter femur tuum, non ait super, sed subter, propter tui reuerentiam, qui secundum naturam humanam de illo eras femore [82 1Kb] propagandus. Accingere itaque super femur, id est super humanitatem, in qua debes diabolum [83 1Kb] expugnare. Aliud siquidem est accingi; aliud est succingi; et aliud est precingi. Nam accingimur pugnaturi, secundum illud: [84 1Kb] Accingimini, et estote filii potentes . . . . . . quoniam melius est nobis mori in bello, quam uidere mala gentis nostre, et Sanctorum. Succingimur ituri, secundum illud: [85 1Kb] Simon Petrus,  cum audisset quia Dominus est, tunica succinxit se, et misit se in mare. Precingimur ministraturi, secundum illud: [86 1Kb] Tunc precinget se, et faciet illos discumbere, et transiens ministrabit illis. Ponitur tamen frequenter unum pro alio; sicut facile potest ex multis Scripturarum auctoritatibus comprobari.

[87 1Kb] Speeie tua, et pulchritudine tua intende, prospere procede, et regna. Solent speciosissimi de pulchritudine superbire: solent et potentissimi pre fortitudine deseuire. Tu uero licet sis speciosus forma pre filiis hominum, non tamen superbis: et ideo specie tua, et pulchritudine tua intende: licet sis potentissimus, accinctus gladio super femur non tamen deseuis: et inde prospere procede, et regna.  Laudauerat sponsum tripliciter, asserens eum speciosissimum, eloquentissimum, et potentissimum: nunc autem singulis singula reddit. Intende, prospere procede et regna: quasi dicat, quia speciosus es forma secundum humanitatem, ergo specie tua nobis intende. Sed quia pre filiis hominum speciosus secundum Diuinitatem: ergo intende nobis pulchritudine tua; quatenus specie tua, et pulchritudine tua intendens, secundum utramque naturam intendas, id  est hominem pereuntem miseratus respicias, redimens per humanam, et glorificans per Diuinam. Ut autem hoc competenter efficias, prospere procede ad passionem, non utique prosperatus, sed prosperans, ut miseros redimas: et regna per Resurrectionem, ut redemptos glorifices. uel quia diffusa est gratia in labiis tuis, ergo prospere procede predicationis officio, quia tu es lignum [88 1Kb] quod plantatum est secus decursus aquarum, quod fructum suum dabit in tempore suo: et folium eius non defluet: et omnia, quecumque faciet, prosperabuntur. Et ideo gladio predicationis super femur humanitatis accinctus regna; primo per fidem in Ecclesia militante; demum per speciem in Ecclesia triumphante; quatenus adueniat [89 1Kb] regnum tuum: fiat uoluntas tua sicut  in celo, et in terra.

[90 1Kb] Propter ueritatem, et mansuetudinem, et iustitiam. Iterum Sponsum commendat tripliciter. A ueritate doctrine: a mansuetudine patientie: a iustitia uite: a ueritate doctrine quam predicat: a mansuetudine patientie quam exhibet: a iustitia uite quam implet.

[91 1Kb] Hec tria maxime necessaria sunt regnanti: ut sit uerax in ore: mansuetus in corde: iustus in opere. Ergo propter ueritatem, quam predicasti  expedit uobis, ut ego uadam. Propter mansuetudinem, quam exhibuisti. unde discite [93 1Kb] a me, quia mitis sum, et humilis corde. Propter iustitiam, quam implesti, unde sic  decet [94 1Kb] nos implere omnem iustitiam. Diceris quoque uerax in promissis implendis: unde lex [95 1Kb] per Moysen data est; gratia, et ueritas per Iesum Christum facta est. Ergo regna propter ueritatem; nam de te scriptum est: [96 1Kb] Ungetur Sanctus Sanctorum, et implebitur uisio, et prophetia, ut deleatur iniquitas, et adducatur iustitia sempiterna. Diceris mansuetus in opprobriis perferendis: unde ego sicut [97 1Kb] agnus mansuetus, qui portatur ad uictimam. Ergo regna propter mansuetudinem; tu namque dixisti: [98 1Kb] O stulti, et tardi corde ad credendum in omnibus, que locuti sunt Prophete! Non hec oportet pati Christum, et ita intrare in gloriam suam? Diceris iustus in iudiciis exercendis: unde Iustus [99 1Kb] Dominus, et iustitiam dilexit, equitatem uidit uultus  eius. Ergo regna propter iustitiam; nam de te scriptum est: [100 1Kb] Pater omne iudicium dedit Filio . . . . Et potestatem dedit ei iudicium facere, quia Filius hominis est.

Plerique uero potentes humane conditionis obliti, solent esse terribiles, crudeles, tyranni, fallaces, impatientes, iniqui. A te uero, qui es potentissimus, hec omnia remouentur. Non enim es terribilis, sed benignus; quia specie tua, et pulchritudine  tua intendis. Non es crudelis, sed pius; quia prospere procedis. Non es tyrannus, sed princeps; quia prospere regnas. Non es fallax, sed uerax; quia intendis secundum ueritatem. Non es impatiens, sed mansuetus; quia procedis secundum mansuetudinem. Non es iniquus, sed iustus; quia regnas secundum iustitiam. Et quoniam talis es, dextera tua, id est potentia tua; illa uidelicet, de qua dicitur: Dextera tua fecit uirtutem; dextera Domini exaltauit me: mirabiliter, id est per miracula, te deducet de uerbis ad opera, de morte ad uitam, de terris ad celos, de Iudeis ad Gentes, per cursus totius terre. Nam de te scriptum est: [1 1Kb] Stupebant omnes, qui cum audiebant, super prudentia, et responsis eius. Et uidentes admirati sunt. Item [2 1Kb] Repleti sunt omnes  timore, dicentes: Quia uidimus mirabilia hodie. Tibi etiam dictum est: [3 1Kb] Innoua signa, et immuta mirabilia; quia tu opera illa [4 1Kb] fecisti, que nemo alius umquam fecit. Deducet ergo te mirabiliter dextera tua.

[5 1Kb] Sagitte tue acute, potentissime, populi sub te cadent in corda inimicorum regis. Si per armaturam intelligitur Sacra Scriptura, per sagittam debet intelligi sermo Diuinus. Tunc enim de arcu sagittas emittimus, cum de Sacra Scriptura uerba proferimus. Hunc arcum, et has sagittas nouerat, qui dicebat: [6 1Kb] Arcum suum tetendit, et parauit illum . . . . sagittas suas ardentibus effecit. Duo uero sunt in sagitta; lignum, et ferrum. Lignum directum ut peruolet: et ferrum acutum, ut penetret; que duo sermoni  Diuino recte conueniunt. Scriptum est enim: [7 1Kb] Qui emittit eloquium suum terre, uelociter currit sermo eius. Item: [8 1Kb] uiuus est sermo Dei, et efficax, et penetrabilior omni gladio ancipiti. Ait enim: uere deducet te mirabiliter dextera tua, quia sagitte tue acute sunt, id est uerba tua sunt penetrabilia, et compunctiua: penetrant, enim, ut per timorem introducant amorem; et compungunt, ut per penitentiam tribuant indulgentiam. Audi sagittam, que penetrat, et compungit: Omnis arbor, [9 1Kb] que non facit fructum bonum, excidetur, et in ignem mittetur. Item: [10 1Kb] Quid prodest homini, si mundum uniuersum lucretur, anime uero sue detrimentum patiatur! Propterea dicit Sponsa in Canticis: [11 1Kb] Anima mea  liquefacta est, ut dilectus meus locutus est: loquente quippe dilecto, anima liquescit, quia uerbum Diuinum cor humanum mollificat, et per compunctionis ardorem, ut iniquitatis deponat duritiam, et per caritatis feruorem, ut iustitie formam accipiat. Duplex enim usus sagitte, ad feriendum, et succendendum: feriendo plagam infligit, et succendendo flammam immittit: quia sermo Diuinus plagando ferit ad penitentiam, et inflammando succendit ad  caritatem. De ferientibus dicitur: [12 1Kb] Sagitte tue infixe sunt mihi, et confirmasti super me manum tuam. De succendentibus legitur: [13 1Kb] Sagitte potentis acute cum carbonibus desolatoriis. Audi sagittam ferientem ad penitentiam: Genimina [14 1Kb] uiperarum, quis docuit uos fugere a uentura ira? Facite ergo fructus dignos penitentie. Intende ad sagittam succendentem ad caritatem: Si quis [15 1Kb] diligit me, sermones meos seruabit, et Pater meus diliget eum, et ad eum ueniemus, et mansionem apud eum faciemus. Hanc ergo sagittam nouerat illa, que dicebat: [16 1Kb] uulnerata sum caritate. Quocirca populos sagittis huiusmodi uulnerat. Sub te cadent, id est humiliabunt se tibi. In corde, uel in corda inimicorum regis. [17 1Kb] Diuersitas littere, diuersitatem generat intellectus, et secundum  utramque litteram duobus modis ordinatur constructio. Nam si dicatur in corde, talis est sensus: Populi tui percussi sagittis cadent, id est humiliabuntur in corde inimicorum regis, id est in corde suo, qui sunt inimici regis, id est inimici tui, qui es Rex [18 1Kb] magnus super omnes populos; et fient de inimicis amici; ut ubi prius erigebantur elati, ibi nunc humilientur deuoti, sicut Paulus, qui prius erectus, tandem humiliatus, celitus emissa sagitta, corde percussus cecidit dicens: [19 1Kb] Domine, quid me uis facere? uel aliter: Populi inimicorum regis, id est multi de inimicis tuis, qui es Rex Regum, [20 1Kb] et Dominus dominantium, cadent sub te, id est supponent se tibi; in corde, id est ex corde; hoc est ex uoluntate, quia cum cetera possit homo nolens, credere  non potest nisi uolens: uoluntarie [21 1Kb] sacrificabo tibi, et confitebor nomini tuo, Domine, quoniam bonum est. Si uero dicatur in corda, talis est sensus: Populi sub te cadent in corda, id est contra corda, inimicorum regis: id est contra uoluntatem inimicorum tuorum; non solum Scribarum, et Phariseorum, uerum etiam Regum, et Principum, quibus nolentibus et prohibentibus, populi crediderunt, Collegerunt enim [22 1Kb] Pontifices et Pharisei concilium, et dicebant: Quid facimus, quia hic homo multa signa facit? Ecce mundus [23 1Kb] totus post eum abiit. Si dimittemus [24 1Kb] eum sic, omnes credent in eum. uel aliter: Populi sub te cadent, id est tibi se subdent, quia sagitte tue acute infixe sunt in corda inimicorum  regis, id est transfixerunt corda inimicorum tuorum ad penitentiam. [25 1Kb] Cadunt boni, cadunt mali: sed boni in faciem, mali cadunt retrorsum. De bonis legitur: [26 1Kb] Ceciderunt in facies suas, et adorauerunt Deum. De malis legitur: [27 1Kb] Abierunt retrorsum, et ceciderunt in terram. Boni uero cadunt sub Christo, et ante Christum; mali cadunt a Christo, et super Christum. De bonis cadentibus legitur: Populi sub te cadent: Et: [28 1Kb] Procidamus ante  Dominum. De malis cadentibus legitur: [29 1Kb] Cadent a latere tuo mille. Et: [30 1Kb] Qui ceciderit super lapidem istum, conteretur.

[31 1Kb] Sedes tua, Deus, in seculum seculi; uirga recta est, et uirga regni tui. Hic a iudicio laudat sponsum, quem commendat tripliciter: a dignitate: ab equitate: a puritate. A dignitate secundum officium: ab equitate secundum iudicium: a puritate secundum animum; quasi dicat: Iurisdictio tua non est delegata, sed ordinaria; non est transitoria, sed perpetua; quia sedes tua, Deus, est in seculum seculi. Sententia tua non est praua, sed recta; non iniqua, sed iusta; quia uirga recta est, et uirga regni tui. uoluntas tua non est ficta, sed uera; non est corrupta, sed pura; quia dilexisti iustitiam, et odisti  iniquitatem. Nullus ergo de mutabilitate confidat; quia sedes tua, Deus, in seculum seculi. Nullus de pietate presumat; quia uirga est recta, et uirga regni tui. Nullus de peruersitate succenseat; quia dilexisti iustitiam, et odisti iniquitatem. Forum tuum nemo potest accipere; quia sedes tua, Deus, in seculum seculi. Iudicium tuum nemo potest arguere; quia uirga recta est, uirga regni tui. Animum tuum nemo potest corrumpere, quia dilexisti iustitiam, et odisti iniquitatem.

[32 1Kb] Bonus iudex debet habere constantiam, ne sit impetuosus; debet habere iustitiam, ne sit iniquus; debet habere prudentiam, ne sit indiscretus. Tu ergo, qui es Iustus iudex, [33 1Kb] fortis, et longanimis, non es impetuosus, sed stabilis; quia sedes tua,  Deus, in seculum seculi. Non es iniquus, sed iustus; quia uirga recta est uirga regni tui. Non es indiscretus, sed prouidus; quia dilexisti iustitiam, et odisti iniquitatem. Sedes est iudicialis auctoritas, de qua ueritas ait: [34 1Kb] In regeneratione cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel: hec sedes est in seculum seculi; quia quod statuit, non mutatur; quod decernit, non irritatur. Per uirgam regni, que Sceptrum uocatur, regalis potestas accipitur: que dicitur uirga directionis, quia distortos dirigit, iustos regit, iniquos conterit, secundum illud: [35 1Kb] Reges eos in uirga ferrea, et tamquam uas figuli confringes eos.

 [36 1Kb] Dilexisti iustitiam, et odisti iniquitatem. Sententia tribus modis iudicatur iniqua; ex animo, ex ordine, ex causa. Ex animo, si feratur contra mentis sinceritatem: ex causa, si feratur contra negotii ueritatem: ex ordine, si feratur contra iuris solemnitatem. His tribus modis fuit iniqua sententia, qua duo Presbyteri condemnauerunt [37 1Kb] Susannam. Sententia uero tua non est iniqua ex animo; quia non fertur ex malignitate, sed ex caritate, quia dilexisti. Non iniusta ex ordine · quia non fertur  iniuste, sed rite, quoniam dilexisti iustitiam. Non iniusta ex causa; quia non fertur contra meritum, sed iuxta debitum, quoniam dilexisti iustitiam, et odisti iniquitatem. Deus autem diligit iustitiam tribus modis, quia creat, approbat, et remunerat. Et contra, tribus modis odit iniquitatem, quia prohibet, delet, et punit. Duo namque sunt legis naturalis precepta: unum ad diligendum iustitiam, quod docetur in Euangelio: [38 1Kb] Quecumque uultis, ut faciant uobis homines, et uos facite illis. Alterum ad odiendum iniquitatem, quod legitur in Tobia: [39 1Kb] Quod ab alio tibi oderis fieri, alteri ne feceris. Cum autem hominem iniquum odimus, non humanitatem, sed iniquitatem debemus odire, sicut monet Ecclesia. Cum hominem iniquum diligimus, non  iniquitatem, sed humanitatem debemus diligere; nam qui [40 1Kb] diligit iniquitatem odit animam suam.

[41 1Kb] Propterea unxit te Deus, Deus tuus, oleo letitie pre consortibus tuis. Non quia dilexisti iustitiam, et odisti iniquitatem; sed ut diligeres iustitiam, et odires iniquitatem. Non enim propterea Christus est unctus oleo letitie pre consortibus suis, quia dilexit iustitiam, et odiuit iniquitatem, sed ut diligeret iustitiam, et odiret iniquitatem, unctus est oleo letitie pre consortibus suis. Ostenditur ergo quis unxerit, quia Deus; et quem unxerit, quia te; et quo unxerit, quia oleo letitie; et quantum unxerit, quia pre consortibus tuis; et ad quid unxerit, quia, ut diligeres iustitiam, et odires iniquitatem. In quibus uerbis Trinitas personarum exprimitur: nam  Pater est ungens: Filius unctus: Spiritus Sanctus est unctio. Ab hac unctione Filius nomen accepit; quia Hebraice Messias, Grece Christus, Latine dicitur Unctus. De quo Sponsa dicit in Canticis: [42 1Kb] Oleum effusum nomen tuum; quia Christus a chrismate dicitur, quod principaliter fit ex oleo: effusum, quia ceteri Fideles ab unctione uncti, id est a Christo Christiani dicuntur. Ad litteram oleo letitie intelligitur unctio Sacerdotalis, et regia, que letificat inunctos. Unxit ergo te Deus et regem, et sacerdotem, ut sis Rex regum, [43 1Kb] et Dominus dominantium, et ut sis Sacerdos [44 1Kb] in eternum secundum ordinem Melchisedech. Unxit autem oleo letitie, id est plenitudine gratie, que mentem letificat, et iucundat;  sicut inquit Apostolus: [45 1Kb] Gloria nostra hec est testimonium conscientie nostre. uel oleo letitie, id est Spiritu Sancto, qui est letitia Patris, et Filii; amor, et dilectio utriusque: de quo alibi legitur: [46 1Kb] Fluminis impetus letificat ciuitatem Dei. Oleum istud nouerat qui dicebat: [47 1Kb] Computruit iugum a facie olei, et ille qui predixerat: [48 1Kb] Suxerunt mel de petra, et oleum de saxo durissimo. Quid sit hoc oleum, in Actibus Apostolorum exponit Petrus: [49 1Kb] Iesum, inquit, Nazarenum, quem unxit  Deus Spiritu Sancto. Is itaque Spiritus Sanctus est oleum letitie, quo iehsu Nazarenus est unctus, pre consortibus suis. Consortes Christi sunt uniuersi Fideles, qui secundum Apostolum [50 1Kb] sunt heredes Dei, coheredes autem Christi; comparticipes [51 1Kb] promissionis, id est hereditatis eterne. Christus autem plenitudinem unctionis accepit, quia datus est ei spiritus sine mensura; in quo plenitudo [52 1Kb] Diuinitatis habitat corporaliter: ceteri uero partem accipiunt plenitudinis; quoniam Unguentum [53 1Kb] descendit a capite in barbam, et a barba in oram uestimenti descendit; quia de plenitudine eius [54 1Kb] omnes accepimus; primum Apostoli, demum ceteri. Unxit ergo te Deus, Deus tuus oleo letitie pre consortibus tuis. Erubescat Iudeus, Hereticus, et Paganus,  qui Christum non esse Deum peruerso corde mentiuntur: cum Dauid, Prophetarum eximius, Christum esse Deum aperta uoce pronunciet: Unxit te Deus, Deus tuus; Deus Pater unxit te, Deus Fili. Quod in Greco satis elucet, in quo uocatiuus a nominatiuo distinguitur; propter quod in precedenti uersiculo non mutata persona Deum illum uocauit: sedes, inquit, tua, Deus, in seculum seculi. Cui consonat Isaias: [55 1Kb] uocabitur, inquit, nomen eius, Admirabilis, consiliarius, Deus, fortis, pater futuri seculi, princeps pacis. Et Ieremias: [56 1Kb] Hic Deus noster, et non estimabitur alius preter eum . . . . Post hec in terris, uisus est, et cum hominibus conuersatus est. Deus igitur unxit Deum, scilicet Deum hominem,  propter hominem Deum: Nam et Deus est Pater Filii secundum Diuinitatem; Pater autem est Deus Filii secundum humanitatem.

[57 1Kb] Myrrha, et gutta, et casia a uestimentis tuis, a domibus eburneis. Laudat Sponsum ab ornatu rerum, et personarum; sed ab ornatu rerum dupliciter; uidelicet a uestibus, et domibus: unde Myrrha, et gutta, et casia a uestimentis tuis, a domibus eburneis. Item ab ornatu personarum dupliciter: a familia, et a sponsa: unde delectauerunt te filie regum in honore tuo. Astitit regina a dextris tuis in uestitu deaurato. In uestibus autem commendat odorem contra feditatem: in domibus nitorem contra spurciditatem: in familia honorem contra scurrilitatem: in sponsa decorem contra deformitatem.  De uestimentorum odore premittit: Myrrha, et gutta, et casia a uestimentis tuis. De domorum nitore subiungit: A domibus eburneis. De familie honore supponit: Delectauerunt te filie regum in honore tuo. De sponse decore concludit: Astitit regina a dextris tuis in uestitu deaurato. Myrrha, que species est amara, uermes arcens, et a putredine seruans, mortificationem carnis significat, que uermes carnalium desideriorum excludit, et a plenitudine uitiorum spiritalium defendit. Gutta, que dicitur  [58 1Kb] aromaca sedans tumores, et reprimens inflaturas, humilitatem significat, que tumorem cordis expellit, et inflaturam mentis euacuat. Casia, que dicitur fistula, in humido crescens, et a callido purgans, fidem significat, que crescit in aqua baptismi, et purgat ab estu peccati. uestimenta Christi sunt uniuersi fideles, quibus inquit Apostolus: [59 1Kb] Quicumque in Christo baptizati estis, Christum induistis. Et de quibus inquit Psalmista: [60 1Kb] Sicut unguentum in capite, quod in oram uestimenti descendit. Ab his indumentis spirant ille tres uirtutes reddentes odorem; de quibus dicit Apostolus: [61 1Kb] Christi bonus odor sumus Deo in omni loco. Hec est illa uestimentorum fragrantia, quam sentiens Isaac benedixit, et ait: [62 1Kb] Ecce odor filii mei, sicut odor agri  pleni cui benedixit Dominus. Tres iste species distinguunt tres ordines fidelium in Ecclesia, qui sunt Ne, Daniel, et Iob; id est Prelati, Continentes, et Coniugati. Nam gutta, id est humilitas species debet inesse Prelatis, secundum illud: [63 1Kb] Quanto maior es, humilia te in omnibus. Et: [64 1Kb] Qui maior est in uobis fiat sicut iunior; et qui precessor, sicut ministrator: quia [65 1Kb] qui se exaltat, humiliabitur; et qui se humiliat, exaltabitur. Myrrha, id est mortificatio carnis conuenit Continentibus, secundum illud: [66 1Kb] Mortificate membra uestra que sunt super terram: fornicationem, immunditiam, libidinem, et concupiscentiam. Et [67 1Kb] si spiritu facta carnis mortificaueritis, uiuetis. Nam [68 1Kb] caro concupiscit aduersus spiritum;  spiritus autem aduersus carnem. Casia, id est fides, competit Coniugatis, secundum illud: [69 1Kb] Confidit in ea cor uiri sui. Nam et tria sunt bona coniugii, fides, proles, et Sacramentum. Fides, ut propter legitimum usum uxoris, cum altero, uel altera minime coinquinentur: quasi dicat: O Rex, tu solus accepisti plenitudinem unctionis, quia unctus es oleo letitie pre consortibus tuis; ceteri uero partem plenitudinis acceperunt: quia Myrrha, et gutta, et casia, id est mortificatio carnis, et humilitas, et fides spirant a uestimentis tuis, id est a fidelibus tuis, non ficte, sed uere, quia spirant a domibus eburneis, id est a cordibus puris: [70 1Kb] ebur enim frigidum est, et nitidum; quia frigidum est, significat castitatem: quia nitidum, significat puritatem.  Domus igitur eburnea est cor mundum, et purum; de quo dicit Propheta: [71 1Kb] Perambulabam in innocentia cordis mei, in medio domus mee. Quia uero penne struthionis [72 1Kb] similes sunt penne herodii, ne Angelus [73 1Kb] Satane transfiguret se in angelum lucis; cum dixisset, quod Myrrha, et gutta, et casia spirant a uestimentis tuis; ut ille uirtutes non ficte, sed uere intelligantur, adiunxit a domibus eburneis; id est de corde puro [74 1Kb] , et conscientia bona, et fide non ficta. uel secundum aliam litteram: a gradibus  eburneis; id est ab operibus puris, quibus quasi quibusdam gradibus ascenditur de uirtute in uirtutem, [75 1Kb] donec uideatur Deus deorum in Sion. Gradus isti sunt differentie meritorum, de quibus alibi legitur: [76 1Kb] Deus in [77 1Kb] gradibus eius cognoscetur, dum suscipiet eam.

[78 1Kb] Ex quibus  delectauerunt te filie regum: offerentes [79 1Kb] incensum dignum in odorem suauitatis, Altissimo. Quasi dicat: Delectabilem habes familiam, quia delectauerunt te: nobilem habes familiam, quia filie regum sunt: honorabilem habes familiam, quia delectauerunt te in honore tuo. Talem ergo familiam, tantum decet regem habere. Filie regum, uel carnalium, uel spiritualium possunt intelligi. Carnalium, ut nonnulle  uirgines regine, que contemnentes regna terrena, uirtutum odore regem delectauere celestem. Spiritualium, ut omnes Apostolici uiri, qui filie regum dicuntur, non propter fragilem sexum, sed propter coniugalem affectum, quem de Christo concipiunt. Quod autem adiungitur: in honore tuo, duobus modis ualet intelligi: uel iungatur cum uerbo delectauerunt in honore tuo, quasi non suum, sed tuum querentes honorem, crucis mortificationem [80 1Kb] in suo corpore pro tui nominis honore portantes. uel, iungatur cum nomine filie regum in honore tuo; id est quos Apostoli non in suo, sed tuo genuerunt honore, quia non a Petro petrini, uel a Paulo paulini, sed a Christo Christiani dicuntur; quod tractatum est a ueteri lege, que statuit: [81 1Kb] Si frater  suus mortuus fuerit sine semine, accipiat uxorem eius frater illius, uel alius de cognatione propinquorum, ut suscitet semen, non sibi, sed fratri, et habeat natus nomen defuncti. Hoc spiritualiter competit Christo, qui secundum Apostolum [82 1Kb] , est primogenitus in multis fratribus; de quibus ipse dicit in Psalmo: [83 1Kb] Narrabo nomen tuum fratribus meis. Item in Euangelio: [84 1Kb] uade, et dic fratribus, quia mortuus est sine semine; quia pendens in Cruce uix unum latronem concepit: Singulariter, inquit, [85 1Kb] sum ego, donec transeam. Et: Tota die [86 1Kb] expandi manus meas ad populum non credentem, et contradicentem mihi. Sed suscitat ei semen frater, qui accipit uxorem ipsius: id est Apostolicus ordo, qui sponsam  Christi, scilicet sanctam Ecclesiam regendam suscepit; qui non sponsus, sed amicus sponsi est, secundum illud: [87 1Kb] Qui habet sponsam, sponsus est; amicus autem sponsi stat, et gaudet propter uocem sponsi. Cuius predicatione, multitudo gentium intrauit ad fidem: et habet nomen defuncti, quia conuersus ad fidem nomen accipit crucifixi, ut a Christo Christiani dicantur.

[88 1Kb] Astitit regina a dextris tuis in uestitu deaurato, circumdata uarietate. Duo commendantur in  sponsa: dignitas, et ornatus. In dignitate, status et locus; quoniam astitit regina a dextris tuis. In ornatu, pretiositas, et diuersitas; quoniam in uestitu deaurato, circumdata uarietate. Regina ergo, id est Ecclesia, quia sub te regit, et regnat, astitit non timore curua, sed amore directa  a dextris tuis non a sinistris, ut hedi, [90 1Kb] sed a dextris ut agni, id est spiritualibus, et eternis, sed in istis per rem, in illis per speciem. In uestitu deaurato, id est in operibus bonis, que caritate sunt informata; de quibus alibi legitur: [91 1Kb] Omni tempore uestimenta tua sunt candida, id est opera tua munda; per aurum enim caritas designatur, quia sicut aurum preeminet uniuersis metallis, ita caritas excellit uniuersis uirtutibus,  secundum illud [92 1Kb] : Maior horum est caritas. uestitus ergo non aureus, sed deauratus intelliguntur opera, non ipsa caritas, sed que caritate sunt informata; quandoquidem fides per dilectionem secundum Apostolum [93 1Kb] operatur. Regina, dico, circumamicta, id est ornata uarietate uirtutum; id est non solum operibus, sed uirtutibus: uariis, sed non contrariis: diuersis, sed non auersis: quoniam uniuerse uirtutes sibi inuicem suffragantur, ut alie sine aliis haberi non possint; nam si una uirtutum chorda defuerit, spiritualis dissonat harmonia. Hinc et cortine [94 1Kb] Tabernaculi, et uestes Pontificis [95 1Kb] contexte fuerunt de quatuor pretiosis coloribus, opere non tantum plumario, sed polymito, id est uario.

 [96 1Kb] Audi filia, et uide, et inclina aurem tuam, et obliuiscere populum tuum, et domum patris tui. In hoc nuptiali conuiuio quinque sensus spiritualiter recreantur. uisus in eo, quod dicitur: Intende, et uide. Auditus in eo, quod dicitur: Inclina aurem tuam, et audi. Odoratus in eo, quod dicitur: Myrrha, et gutta, et casia. Gustus in eo, quod dicitur: Eructauit cor meum uerbum bonum. Tactus in eo, quod dicitur: Calamus scribe uelociter scribentis, Laudaturus ergo Propheta Reginam, exhortationem premittit, admonens eam ad intelligentiam, ubi ait: Audi filia, et uide; ad obedientiam, ubi addit: Inclina aurem tuam; ad constantiam, ubi subdit: Obliuiscere populum tuum, et domum patris tui. Ordo  conueniens, et conuenientia ordinata; ut prius intelligat ueritatem; postmodum obediat ueritati; demum perseueret in ueritate. Ut ergo credat, intelligat: ut agat, obediat: ut perficiat, perseueret. Nam sine fide [97 1Kb] impossibile est placere Deo. Fides [98 1Kb] autem sine operibus mortua est. Qui uero perseuerauerit [99 1Kb] usque in finem, hic saluus erit. Propheta uero tamquam unus ex Patribus alloquitur Sponsam nuper traductam, quasi gementem, et suspirantem pro domo deserta, et populo derelicto: ac si dicat:  Audi filia choros cantantium; et uide ludos psallentium, quibus aurem inclina, ut deponas mestitiam; et obliuiscere populum tuum, quem dimisisti, quia meliorem inuenies. Nam uultum tuum deprecabuntur omnes diuites plebis. Et obliuiscere populum tuum, et domum patris tui, qua exiuisti, quia meliorem intrabis: nam adduceris in templum regis. Quod si feceris: Concupiscet Rex speciem tuam, quia ipse est Dominus Deus tuus. Tu ergo, filia, id est Ecclesia quam catechizando concepi, quam genui baptizando, audi prophetias, et uide completas; uel audi Euangelium, et uide Deum; in presenti per fidem, in futuro per speciem. Et inclina aurem tuam, ut et uisibiliter audias, et libenter obedias. Et ita obliuiscere populum tuum, id est idololatrias;  et domum patris tui, scilicet conuersationem Diaboli; quasi dicat: Obliuiscere Babyloniam, quia Ierosolymam aduenisti; obliuiscere Zabulum, quia Iesum accepisti; sicut preceptum fuerat Abrahe: [99 1Kb] Egredere de terra tua, et de cognatione tua, et de domo patris tui, et ueni in terram, quam monstrauero tibi: ut deseras illos, quibus Dominus ait: [100 1Kb] uos ex patre diabolo estis.

[1 1Kb] Et concupiscet rex decorem tuum, quia ipse est Dominus Deus tuus. Et adorabunt eum filie Tyri in muneribus. Supra laudandum ammonuit: nunc ammonitam laudat. Sicut autem quatuor modis laudauerat Sponsum, ita quadriformiter laudat Sponsam; a forma scilicet, et a gloria; ab adolescentulis,  et a filiis. A forma cum ait: Concupiscet rex speciem tuam. A gloria cum adiungit: Omnis gloria eius filie regum ab intus. Ab adolescentulis cum supponit: Adducentur regi uirgines post eam. A filiis cum concludit: Pro patribus tuis nati sunt tibi filii: quasi dicat: Obliuiscere populum tuum, et domum patris tui, quia rex, id est Cbristus concupiuit speciem tuam, id est acceptauit decorem uirtutum, quem sine te fecit in te. Rex, dico, non qualis fuerat pater tuus, id est diabolus, sed Dominus Deus tuus; quia Deus, est reuerendus; quia tuus, est diligendus. Deus, id est Creator; Dominus, id est Redemptor; Deus tuus, quia de suo sanguine redemit, qui creando tibi dedit naturam; qui redimendo, tribuit tibi gratiam. Tantus, et talis, quod adorabunt  eum Filie Tyri in muneribus, id est in cerimoniis, uotis, et eleemosynis. Tyrus enim interpretatur angustia, cuius filie sunt Gentes peccatorum angustiis coarctate. Unde mulier Chananea [2 1Kb] a finibus illis egressa, typum gerens Gentilis Ecclesie, uenit, et adorauit. Quia uero tantum uirum habes, et talem; ideo uultum tuum, id est benignitatem tuam, deprecabuntur, pro se, omnes diuites plebis, id est sapientes, et nobiles huius seculi, principes et philosophi; quia iam conuersi uenerantur Ecclesiam. uel diuites plebis intelliguntur Iudei, qui quondam  habebant templum, et Sacerdotium, diuitias legis, et prophetie. Sicut enim ante Saluatoris aduentum, quicumque de Tyro, id est de populo gentium cupiebant fieri proselyti, deprecabantur Isrel, ut per eos introducerentur in Templum, ita post Saluatoris aduentum, quicumque de Isrel, id est de populo Iudeorum, uolunt fieri Christiani, deprecabuntur Ecclesiam, ut eos recipiat ad baptismum, quatenus salutem, quam perdiderant in Iudea, inueniant in Ecclesia. Per uultum benignitas designatur, secundum illud: [3 1Kb] Illuminet uultum suum super nos, et misereatur nobis.

[4 1Kb] Omnis gloria eius filie regis ab intus, in fimbriis aureis, circumamicta uarietate. Quam reginam predixerat, filiam regis appellat; Christus regenerat,  quam desponsat. Laudat ergo sponsam a gloria, quam commendat dupliciter: ab ornatu interiori, et ab ornatu exteriori. Ornatus interior, nitor conscientie. Ornatus exterior est splendor doctrine. De ornatu interiori premittit: Omnis gloria eius filie regis ab intus, id est in conscientia, iuxta quod inquit Apostolus: [5 1Kb] Gloria nostra hec est, testimonium conscientie nostre. Unde: Qui gloriatur, [6 1Kb] in Domino glorietur. Certe qui foris nitent, et intus sordent, similes [7 1Kb] sunt sepulcris dealbatis, que a foris parent hominibus speciosa, intus autem plena sunt ossibus mortuorum, et omni spurcitia. De ornatu exteriori subiungit: In fimbriis aureis, id est claris doctrinis, ornantur. Hec sunt aurea tintinnabula,  que dependebant [8 1Kb] a tunica hyacinthina. Per aurum enim sapientia designatur; quia sicut aurum precellit uniuersis metallis, ita sapientia preeminet omnibus donis. Requiescet super eum, inquit, [9 1Kb] spiritus sapientie, et intellectus, etc. Dicit igitur: Astitit regina a dextris tuis in uestitu deaurato; sed omnis gloria eius, id est filie regis est ab intus, id est in conscientia. Non enim [10 1Kb] qui in manifesto Iudeus est, neque que in manifesto in carne, circumcisio: sed qui in abscondito Iudeus est, et circumcisio cordis, in spiritu, non littera: cuius laus non ex hominibus, sed ex Deo est. Eius autem ornatus non tantum est intus in conscientia, sed etiam foris est in doctrina. Quoniam in fimbriis aureis: id est in doctrinis preclaris, que sapientie luce refulgent,  est circumamicta, id est undique decorata uarietate linguarum, secundum illud: [11 1Kb] Loquebantur uariis linguis, prout Spiritus Sanctus dabat eloqui illis; multum enim per aurum sapientie, et per argentum eloquentie decorantur. Unde Sponsus ad Sponsam inquit in Canticis: [12 1Kb] Murenulas aureas faciemus tibi, uermiculatas argento. Per aurum sapientia, per argentum eloquentia designatur. Nam de sapientia scriptum est: [13 1Kb] Facies mensam de lignis Sethim, . . . . . et inaurabis eam auro mundissimo. De eloquentia uero legitur: [14 1Kb] Eloquia Domini, eloquia  casta; argentum igne examinatum. Decenter ergo per murenulas aureas flores sapientie designantur, quibus collum, et pectus Ecclesie, id est predicatores Ecclesie, et doctores ornantur. uermiculatas, id est distinctas, et uariatas argento, scilicet eloquentia, ut iuxta uarietatem materie, uel persone, stylus sermonis, et qualitas uarietur, ait: [15 1Kb] Sapientiam loquimur inter perfectos. Inter uos [16 1Kb] non iudicaui me scire aliquid, nisi Iesum Christum, et hunc crucifixum. Et iterum: [17 1Kb] Non potui loqui uobis quasi spiritualibus, sed quasi carnalibus. Tanquam paruulis in Christo, lac uobis potum dedi, non escam. Si uero per uestem Ecclesie singuli quique fideles intelligantur, secundum illud, quod ei dicitur a Domino per Prophetam: [18 1Kb] His omnibus uelut  ornamento uestieris: per fimbriam, que est extrema pars uestis, ultimi fideles debent intelligi, qui erunt in fine seculi: ut talis sit sensus: Regina erit circumdata uarietate uirtutum, in fimbriis aureis, id est in ultimis sanctis, qui erunt aurei, id est perfecti, sicut aurum [19 1Kb] quod per ignem probatur.

[20 1Kb] Adducentur regi uirgines post eam: proxime eius offerentur tibi. Offerentur in letitia, et exultatione: adducentur in templum regis. Solet puella, cum de domo patris ad domum sponsi deducitur, contristari pro cognatis, et cognitis, quos dimittit: propter quod ei dicitur: Obliuiscere populum tuum, et domum patris tui; quoniam concupiuit rex speciem tuam. Solent uenientibus sponsis omnes assurgere,  ac humiliter inclinare: propter quod dicitur: Adorabunt eum filie Tyri in muneribus: uultum tuum deprecabuntur omnes diuites plebis. Solet sponsa preciosis uestibus, et uariis indumentis ornata procedere: propter quod dicitur: Omnis gloria eius filie regis ab intus, in fimbriis aureis, circumamicta uarietate. Solet secum paranymphum, non extraneos, sed propinquos adducere: propter quod dicitur: Adducentur regi uirgines post eam, proxime eius. Solent cum hymnis, et canticis festiue deduci: propter quod dicitur: Afferentur tibi in letitia, et exultatione. Solent pro consecrando coniugio in templum adduci; propter quod dicitur: Adducentur in templum regis. Licet autem una sit uniuersalis Ecclesia, de qua dicitur: [21 1Kb] Una est columba mea, perfecta  mea, multe sunt tamen diuersitates fidelium, de quibus adiungitur: [22 1Kb] uiderunt eam filie, et beatissimam predicauerunt regine, et concubine laudauerunt eam. Post eam igitur reginam, que mater est omnium, id est post primitiuam Ecclesiam, uirgines adducentur, et proxime afferentur; quia facilius merentur adytum regis uirgines, quam uidue; continentes, quam coniugate. Nam, ut inquit Apostolus: [23 1Kb] Qui sine uxore est, cogitat que Domini sunt, et quomodo placeat Deo. Qui autem cum uxore est,  sollicitus est, que sunt mundi. uirgines ergo, que tam corde, quam corpore sunt pudice, adducentur regi, uidelicet Christo, in presenti per fidem, in futuro per speciem. Et proxime eius, id est coniugate, uel uidue, proximo loco post illas, afferentur tibi, Rex Christe, ut istis des auream, illis aureolam. Nam illarum est fructus [24 1Kb] centesimus, istarum sexagesimus, uel tricesimus. Utreque tamen afferentur in letitia cordis, et exultatione corporis, propter geminam stolam. Quia uero [25 1Kb] non omnes uirgines sunt prudentes, sed quedam sunt fatue, sole uero prudentes intrauerunt ad nuptias, et clausa est ianua: recte subiungitur: Adducentur in templum regis, id est in Ierusalem celestem, in Ecclesiam triumphantem, cum regnum aduenerit,  de quo dicit Psalmographus: [26 1Kb] In templo eius omnes dicent gloriam. In illud itaque templum sole prudentes uirgines adducentur; quia sicut pastor [27 1Kb] separabit agnos ab hedis, agnos adducet in gloriam, hedos tradet ad penam. In templum autem militantis Ecclesie tam prudentes, quam fatue uirgines adducuntur; quia modo mixta sunt grana cum paleis, et lolium cum frumento.

[28 1Kb] Pro patribus tuis nati sunt tibi filii: constitues eos principes super omnem terram. Sponsa laudatur a filiis: filios autem commendat a magnitudine; quia sunt nati pro patribus. A fortitudine; quia nati sunt filii. [29 1Kb] Ab altitudine; quia constitues eos principes. A latitudine; quia super omnem terram. A  gratitudine; quia memores erunt nominis tui, Domine. A longitudine; quia in omni generatione, et progenie. Patres uero non solum carne, sed etiam fide possunt intelligi, teste ueritate, que dicit: [30 1Kb] Si filii Abrahe essetis, opera Abrahe faceretis. Patris enim Ecclesie secundum carnem fuerunt Idololatre, pro quibus nati sunt Christiani. Patres secundum fidem fuerunt olim Prophete, pro quibus nati sunt tandem Apostoli. Pro apostolis autem quotidie nascuntur Episcopi, quos Ecclesia principes super omnem terram constituit. Quamuis et aliter possit intelligi: Filii nati sunt pro patribus; quos generas filios, collocas tibi patres, cum discipulos facis magistros. uerum Apostolos non Sponsa, sed Sponsus constituit principes super terram, quibus post  Resurrectionem insuflauit, et ait: [31 1Kb] Accipite Spiritum Sanctum, quorum remiseritis peccata, remittuntur eis; et quorum retinueritis, retenta sunt. Euntes [32 1Kb] in mundum uniuersum, predicate Euangelium omni creature. Qui crediderit, et baptizatus fuerit, saluus erit: qui uero non crediderit, condemnabitur. Sed ad utrumque potest referri, quod dicitur: Constitues eos principes super omnem terram: et ad Sponsam, de qua premittitur: Pro patribus tuis nati sunt tibi filii: et ad Sponsum, de quo subiungitur: Memores  erunt nominis tui, Domine. De principibus istis alibi legitur: [33 1Kb] Principes populorum congregati sunt cum Deo Abraham. Nimis [34 1Kb] honorati sunt amici tui, Deus: nimis confortatus est principatus eorum.

[35 1Kb] Porro principatus iste non tradit dominium, sed tribuit ministerium; iuxta quod Dominus inquit apostolis: [36 1Kb] Reges Gentium dominantur eorum, et qui potestatem habent super eos, benefici uocantur. uos autem non sic: sed qui maior est inter uos, erit sicut iunior: et qui precessor, erit sicut ministrator. Et Petrus Apostolorum magister. [37 1Kb] Non quasi dominantes in clero, sed forma facti gregis ex animo. Memores erunt nominis tui, Domine, in omni generatione, et progenie. Quasi dicat; Accepti beneficii non erunt ingrati, quia memores erunt nominis tui,  Domine: non tantum alicubi, sed ubique; quoniam in omni generatione, et progenie suscepti officii non erunt obliti; quia propterea populi confitebuntur tibi; non tantum semel, sed semper; quoniam in eternum, et in seculum seculi. Olim notus [38 1Kb] in Iudea erat Deus, et in Isrel magnum nomen eius; sed apostoli, et Apostolici uiri memores erunt nominis tui, Domine, in omni generatione, et generatione Iudeorum, et progenie Gentium; quoniam,  in omnem [39 1Kb] terram exiuit sonus eorum, et in fines orbis terre uerba eorum. uel in omni generatione, et progenie, id est per omnes successores, predicando nomen tuum magnum, et gloriosum, quod inuocatum est super illos. Nomen istud Petrus Apostolus exposuit principibus, et senioribus Iudeorum: Notum, inquit, [40 1Kb] sit omnibus uobis, quoniam in nomine Iesu Christi Nazareni . . . . . astat iste coram uobis sanus . . . . . Nec enim nomen aliud datum est sub celo hominibus, in quo nos oporteat saluos fieri. Propterea populi confitebuntur tibi in eternum, et in seculum seculi. Quasi dicat: quia principes memores erunt nominis tui, Domine, in omni generatione, et progenie, propterea populi Christiani, principes imitantes, confitebuntur tibi, id est laudabunt te. Nam  quod agitur a maioribus, facile trahitur a minoribus in exemplum. In eternum, et in seculum seculi, id est per omne tempus, et per ipsam eternitatem. Aeternum tamen propter dignitatem premittit; et seculum propter dignitatem supponit. [41 1Kb] uel alterum expositio est alterius; In eternum, et in seculum seculi, hoc est in futurum, quod est consecutiuum presentis. Beati ergo, [42 1Kb] qui habitant in domo tua, Domine; in seculum seculi laudabunt te.


 Explicit liber de Quadripartita specie Nuptiarum Domini Innocentii pape tertii.



DUBIORUM APPENDIX.





COMMENTARIUM IN SEPTEM PSALMOS PeNITENTIALES.

*



PROeMIUM.

 Ne inter occupationes multiplices et sollicitudines uehementes, quas non solum ex cura regiminis, uerum etiam ex malitia temporis patior ultra uires, quasi totus absorbear a profundo: libenter aliquas horulas mihi furor, quibus ad reuocandum et reducendum spiritum ad seipsum, ne a seipso diuidatur et alienetur omnino, et in lege Domini aliquid meditetur, quod ad hoc ipso proficiat inspirante, cuius  spiritus ubi uult spirat , ne semper sic sim traditus aliis, ut nunquam restituar ipse mihi. Nam et unigenitum uerbum Patris, non sic a Patre descendit, ut non remaneret cum Patre, ipso testante: Nemo ascendit in celum, nisi qui descendit de celo, Filius hominis qui est in celo . Flumina quoque non sic egrediuntur de mari, ut non egrediantur ad mare. Quia iuxta sententiam Salomonis, ad  locum unde exeunt flumina, reuertuntur . Quia uero sicut qui tetigerit picem inquinabitur ab ea , sic de occupationibus et sollicitudinibus huius seculi grandis sepe culpa contrahitur, que debet profecto per grauem penitentiam expiari: direxi nuper oculum ad Psalmistam, qui plenius et perfectius de penitentie uirtute tractauit, presertim in septem Psalmis penitentialibus, septiformi munere inspiratis: ut cum ipso ingrediens sanctuarium, intelligam nouissima, si forte clauis Dauid, qui claudit et nemo aperit, aperit et nemo claudit , aperire dignetur, ut in illis humiliato spiritu et corde contrito humanam miseriam et diuinam misericordiam inuestigans, de torrente precipitationis humane recurram ad fontem  propitiationis diuine: ipsoque docente, qui docet hominem scientiam , sic illos et intelligere ualeam et exponere, ut proficere debeat et possit ad gloriam nominis eius, et ad salutem anime mee, utilitatem quoque non solum legentis, sed et audientis; tam etsi non ignorem, quod, iuxta sententiam Sapientis, tempore otii scribenda sit sapientia, et qui minoratur, actu percipiat eam . At ego non dulcedinem sapientie, sed amaritudinem penitentie in hac paupere cenula, uel paupercula cena disposui propinare.

uerum etsi plures sint psalmi penitentiales, ratione tamen mysterii septem solummodo sunt excepti de pluribus, qui appropriato uocabulo penitentiales dicuntur: quemadmodum, etsi multi scripserunt  euangelia, quatuor sunt tamen e multis recepti gratia sacramenti, qui specialiter euangeliste uocantur.

Septenarius enim numerus est sacratus propter septem dona Spiritus sancti, que Isaias enumerat dicens: Requiescens super eum spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini . Unde: Sapientia edificauit sibi domum, et excidit septem columnas . Hinc et septem lucerne fuisse leguntur in uno candelabro , et septem oculi in lapide uno , septem quoque boues uidebantur ascendere de fluuio uno, ac septem spice pullulabant in culmo  uno : septem quoque signacula in libro uno , sed et septem fuerunt sporte replete de fragmentis , et septem buccine, quarum usus erat in iubileo . Iob habuit septem filios, qui per singulos dies cum sororibus suis conuiuia faciebant ; et apostoli septem uiros plenos Spiritu sancto in diaconos elegerunt . Ioannes etiam scribens septem Ecclesiis, perhibet se uidisse in medio septem candelabrorum aureorum similem Filio hominis, uestitum podere, tenentem in dextra sua stellas septem, que septem Ecclesiarum, septem sunt angeli : et in medio throni agnum stantem tanquam occisum habentem cornua septem, et oculos septem, qui sunt septem spiritus Dei, missi in omnem terram .  Septem quoque petitiones continentur in Oratione Dominica, tres pertinentes ad uitam futuram, et tres pertinentes ad uitam presentem, media uero pertinens ad utramque . Similiter septem beatitudines in sermone Domini distinguuntur . Nam octaua beatitudo redit ad caput, sicut octaua dies redit ad principium. Sed et septimus dies, septima hebdomada, septimus mensis et septimus annus, sacrati [al. feriati] erant in lege, presertim Pentecostalis solemnitas, que post septimum dierum, septenarium sequebatur: et post septimum annorum septenarium obseruatio iubilei. Septenarius enim uniuersitatis, et quietis, et perfectionis, et sanctificationis est numerus specialis, quia septem diebus agitur et repetitur omne tempus, unde Dominus  ait: Non dico tibi septies, sed usque septuagies septies , id est semper; et: Septimo die requieuit Dominus ab omni opere quod patrarat , quo uidelicet die ipse Christus requieuit in sepulcro. Et ex partibus septenarii perficitur plenus homo, ternario quantum ad animam, propter tres uires anime naturales, et quaternario quantum ad corpus, propter quatuor corporis elementa. Hic primus in monadibus, in se primum continet perfectum numerum, redditum ex suis partibus aggregatis, et solus multiplicatus, per suarum alteram partium, ex se generat primum perfectum numerum in decadibus, ut perfectionem ipse primus in se contineat simplicem, et solus perfectionem ex se generet duplicem, ut dictum est generalem  [al. numeralem], de cuius numeri sanctificatione iubetur in lege: Memento, ut diem Sabbati sanctifices . Unde Deus septem gentes de terra promissionis eiecit , et septem demonia expulit de Maria , uitiorum eiectionem et peccatorum expulsionem significans, per quam anima sanctificatur, infusa gratia septiformi. Septenarius quippe numerus non solum septem principalia Spiritus sancti dona designat, uerum etiam et tres catholicas et quatuor principales uirtutes significat: duos denarios stabularii , et quinque corporis sensus: unum baptisma et sex opera pietatis, que sanctificationem perfectam simul omnia operantur. Hic ergo numerus non  solum ex quaternario et ternario, uerum etiam ex quinario et binario, nec non ex senario et unitate componitur, ut homo ex anima perfectus et corpore, duplicatis duobus et quinque talentis, per exercitium pietatis, de labore transeat ad quietem, iuxta quod ueritas ait: Martha, Martha, sollicita es et turbaris erga plurima. Porro, unum est necessarium. Maria optimam partem elegit, que non auferetur ab ea , quam et ipse Psalmista desideranter optabat, dicens: Unam petii a Domino, hanc requiram, ut inhabitem in domo Domini omnibus diebus uite mee . Hinc est quod septenarii computatio ad XXuIII pertingit; quia gratia septiformis, duplicato in duplici stola denario, qui reddetur in uinea laborantibus, ad beate  resurrectionis perducit octauam, in qua Deus erit omnia in omnibus , fructus et merces et premium singulorum, quam octauus dies Dominice resurrectionis presignauit. Unde non incongrue scriptum est: Da partes septem, nec non octo , illo pretermisso, quoniam ad hoc non pertinet quod dicitur per prophetam: Suscitabimus super eum pastores septem, et octo primates . Et secundum uisionem Ezechielis, septem graduum erat ascensus atrii exterioris, et in octo gradibus erat ascensus atrii interioris . Profunda ergo et fecunda, mirifica et magnifica sunt septenarii sacramenta, que non solum a theologis, uerum etiam a philosophis commendantur.

Sed ad commendationem septem penitentialium  psalmorum ista sufficiant, de quibus nonnulla in eorum expositione tanguntur, hoc addito, quod ideo penitentiales psalmi septenario sunt numero comprehensi, ut peccata que sub hoc numero preuaricando committimus, sub eodem numero penitendo deleamus. Septem enim sunt uitia principalia, ex quibus uniuersa peccata nascuntur, uidelicet inanis gloria, ira, inuidia, acedia, auaritia, gula, luxuria, significata per septem populos, quos Deus de terra promissionis eiecit, uidelicet Hetheum, Gergezeum, Amorrheum, Chananeum, Pherezeum, Heutheum, et Iebuseum : necnon per septem spiritus nequiores, quos immundus spiritus adduxit, ut domum scopis mundatam et ornatam, ad habitandum intrarent . Ut et quemadmodum macule  criminum in hoc seculo, septem dierum hebdomada contrahuntur: ita horum septem psalmorum penitentia diluuntur, qui sunt iugiter coram Domino contrito et humiliato spiritu recitandi.

Horum autem septem psalmorum, quatuor sunt consimiles, et tres dissimiles in principiis, quantum ad figuras et uoces, ita dispositi, quod semper inter duos consimiles unus dissimilium constituitur, et inter duos dissimiles unus consimilium collocatur. Consimiles sunt primus, tertius, quintus et septimus: dissimiles uero sunt secundus, quartus, et sextus. Porro, quatuor consimilium duo primi sunt ex toto consimiles inter se; similiter etiam duo ultimi, quantum ad figuras, et uoces,  quia in una perfecta oratione concordant. Sed duo primi et duo ultimi sunt ex parte sibi consimiles in predictis, quia concordant in prima solummodo dictione. uerum in primis postulat penitens auerti furorem, in ultimis autem orationem postulat exaudiri. Trium autem dissimilium, duo sunt ex toto dissimiles inter se, uidelicet primus qui ait de beatitudine gratie: atque ultimus qui ait de profundo miserie: medius autem, quantum ad figuras et uoces, discordat ab omnibus, sed quantum ad intentionem et intellectum cum uniuersis concordat, quoniam ait de culpa delenda, et misericordia impendenda, pro quibus omnes penitentiales psalmi sunt editi et inuenti; unde sicut ipse quartus mediat loco inter omnes, ita et intellectu. Quod autem  inter duos consimiles unus dissimilium collocatur, et inter duos dissimiles unus consimilium constituitur, hoc profecto designat, quod cum penitentiales psalmi solummodo competant uiatoribus, nulla in uia sunt ita perfecta, quibus non interueniat aliquod imperfectum: nec aliqua tam sunt mala, quibus non intercidat aliquod bonum: quatenus nec perfectis presumptio, nec malis desperatio tribuatur, quod maxime conuenit et expedit penitenti, ut nec de misericordia nimium presumat sperando, nec de iustitia nimium desperet timendo, sed inter superiorem et inferiorem molam spiritus [al. spiritualiter] conteratur.

Cum autem inter omnes orationum species, post orationem Dominicam, preemineat psalmodia, si  quis speciales psalmos subtiliter inuestiget, perfectam in eis formam orandi inueniet, ad diuine propitiationis gratiam promerendam. Unde quasdam orationis circumstantias sensui prelibandas, quibus animus preinstructus, orationis uirtutem in psalmis ipsis facilius assequatur. Notandum ergo, quod orat Christus, orant et angeli, orant demones, orant homines, orant boni, orant mali, orant uiui, orant mortui, orant pro se, et orant pro aliis; sed inter hos magna ac multa est differentia.

Christus enim siue pro se, siue pro aliis oret, semper in omnibus exauditur. Orauit pro se in cruce: Pater, inquit, in manus tuas commendo spiritum meum , et statim exauditus est, quoniam inclinato capite tradidit spiritum. Orauit  pro aliis: Pater ignosce illis, quia nesciunt quid faciunt , et exauditus est pro omnibus, pro quibus orauit, quemadmodum alibi dicit: Pater gratias ago tibi, quoniam exaudisti me. Ego autem sciebam, quia semper me audis . Pro se orauit et exauditus est; unde Pater inquit ad ipsum Postula a me, et dabo tibi gentes hereditatem tuam, et possessionem tuam terminos terre . Orauit pro aliis, et similiter exauditus est: unde cum dixisset ad Patrem: Pater sancte, serua eos, quos dedisti mihi, ut sint unum, sicut et nos unum sumus ; consequenter subiunxit: Et ego claritatem, quam dedisti mihi, dedi eis, ut sint unum sicut et nos . Ecce idem orat, et idem exaudit.  Orat ut homo, exaudit ut Deus. Unde sane debet intelligi, quod de Spiritu sancto ait Apostolus: Ipse Spiritus postulat pro uobis gemitibus inenarrabilibus , quia facit nos postulare. Sane aduocatum habemus apud Patrem Iesum Christum, et ipse est propitiatio pro peccatis nostris ; qui, secundum Apostolum, semper interpellat pro nobis ad Patrem , semper uiuens, ad interpellandum pro nobis . Quia etiam, ut ait idem Apostolus: in diebus carnis sue preces supplicationesque ad eum, qui possit eum saluum facere a morte, cum clamore ualido et lacrymis, offerens, exauditus est pro sua reuerentia . Nonne autem orauit, ut transiret ab eo calix, cum dixit: Abba Pater, si possibile est transfer calicem hunc a  me? . uerum, etsi non secundum uoluntatem orationis, sed uoluntatem sensualitatis hoc dixerit, potest tamen intelligi in hoc exauditus, quia calix ab eo transiuit ad alios, quemadmodum dixerat filiis Zebedei: Potestis bibere calicem quem ego bibiturus sum? Dicunt ei, etiam. Ait illis: Calicem quidem meum bibetis , etc. uel potius sicut orauit, sic exstitit exauditus: Orauit enim non simpliciter, sed conditionaliter, dicens: Pater si uis, transfer calicem hunc a me . Mi Pater, si possibile est, transeat a me calix iste . Optabat enim ut si fieri posset, transeat ea hora, unde subiunxit: uerumtamen non sicut ego uolo, sed sicut tu : non mea uoluntas fiat, sed tua, et sic obtinuit quod orauit.

 Similiter orant angeli, et semper exaudiuntur a Deo; sed pro aliis offerunt precum suffragia: pro se uero referunt gratiarum actiones. Orauit angelus dicens: Domine Deus exercituum, quousque tu non misereberis Ierusalem, et urbium Iuda, quibus iratus es? iste iam septuagesimus annus est. Et respondit Dominus angelo uerba bona, uerba consolatoria: Reuertar, inquit, ad Ierusalem in misericordia; domus mea edificabitur in ea, ait Dominus exercituum, et perpendiculum extendetur super Ierusalem . Ipsi quoque angeli preces fidelium offerunt Deo, sicut angelus Raphel ad Tobiam ait: Quando orabas cum lacrymis, ego orationem tuam obtuli Domino . Et in Apocalypsi: Angelus uenit et stetit coram altari, habens thuribulum aureum in  manu sua, et data sunt ei incensa multa, ut daret de orationibus sanctorum omnium super altare aureum, quod est ante conspectum Dei. Et ascendit fumus aromatum incensorum de orationibus sanctorum, de manu angeli coram Deo . Dicuntur enim offerre Deo angeli preces fidelium, ut ostendat se illas gratas habere: uel super illis ut diuinum beneplacitum inuestigent, quod ipsi nonnunquam hominibus insinuant. Unde angelus ad Cornelium: Orationes tue et eleemosyne tue ascenderunt in memoriam in conspectu Dei . Pro se uero gratiarum referunt actiones, quemadmodum scriptum est: Facta est cum angelo multitudo militie celestis, laudantium Deum et dicentium: Gloria in excelsis Deo . Et alibi: Nunc  facta est salus, et uirtus, et regnum Dei nostri, et potestas Christi eius, quia proiectus est accusator fratrum nostrorum, et ipsi uicerunt illum propter sanguinem Agni; propterea letamini celi, et qui habitatis in eis. .

Demones pro se quidem orant, non pro aliis, sed contra alios, et quandoque exaudiuntur, quandoque non exaudiuntur. Exaudiuntur, ut ubi: Rogabant illum, ut permitteret illis in porcos ingredi, et permisit. Exierunt ergo ab homine demonia, et intrauerunt in porcos . Non exaudiuntur, ut ibi: Obmutesce immunde spiritus, et exi ab illo: qui prius uoce magna clamauerat dicens: Sine quid nobis et tibi Iesu Nazarene?  Scio te, quia sis sanctus Dei . Orant quoque contra alios, et quandoque exaudiuntur, ut ibi: Mitte manum tuam, et tange carnem eius, et os eius, et tunc uidebis, quod in faciem benedicat tibi. Dixit ergo Dominus ad Satanam: Ecce in manu tua est, uerumtamen animam eius serua . Quandoque orant contra alios, et non exaudiuntur, ut ibi: Simon, ecce Satanas expetiuit uos, ut cribraret sicut triticum, ego uero rogaui pro te, ut non deficiat fides tua, et tu aliquando conuersus confirma fratres tuos .

Ceterum exaudiuntur boni defuncti, cum orant, tam pro se, quam pro aliis. Unde in Apocalypsi: uidi subtus altare Dei animas interfectorum propter uerbum Dei, et clara uoce dicebant: Usquequo, Domine,  sanctus et uiuus, non iudicas, et uindicas sanguinem nostrum de his qui habitant in terra? Et dictum est illis, ut requiescerent tempus adhuc modicum, donec impleantur conserui eorum, et fratres eorum, qui interficiendi sunt, sicut et ipsi . Item in secundo Machabeorum: Hic est fratrum amator et populi Isrel. Hic est qui multum orat pro populo, et uniuersa ciuitate sancta, Ieremias propheta Dei. uidit autem ipsum extendisse dexteram, et dedisse Iude gladium aureum, dicentem: Accipe sanctum gladium, munus a Deo, in quo deiicies aduersarios populi mei Isrel . Quid est quod legitur: Si steterint Moyses et Samuel coram me, non erit anima mea ad populum istum? . Sed hoc per hypothesin dicitur,  id est si starent, quemadmodum alibi dicitur: In his omnibus inter nos et uos chaos magnum firmatum est, ut hi qui uolunt hinc transire ad uos, non possint, neque inde huc transmeare , id est si uellent, non possent.

Mali iam mortui orant quidem, sed non exaudiuntur, neque pro se, neque pro aliis; unde diues mortuus, qui sepultus est in inferno clamabat dicens: Pater Abraham, miserere mei, et mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma. Et dixit illi: Fili recordare, quia recepisti bona in uita tua et Lazarus similiter mala: nunc autem hic consolatur, tu uero cruciaris. Rursus ait: Rogo  ergo te, Pater, ut mittas eum in domum patris mei, habeo enim quinque fratres, ut testetur illis, ne et ipsi ueniant in hunc locum tormentorum. Et ait illi Abraham: Habent Moysen et prophetas, audiant illos .

Ceterum boni uiuentes, orant pro se, orant pro aliis, et contra alios: et quandoque exaudiuntur, quandoque non. Orauit pro se Petrus, qui cum cepisset mergi clamabat, dicens: Domine saluum me fac, exaudirique meruit; quia extendens iehsu manum, apprehendit eum dicens: Modice fidei, quare dubitasti? . Orauit et Paulus tertio, ut auferret ab eo Dominus stimulum carnis, et dixit illi Dominus: Sufficit tibi gratia mea; nam uirtus in infirmitate perficitur . Quandoque  similiter orant contra alios, et pro aliis, et exaudiuntur a Deo; unde Iacobus ait: Elias homo erat similis nobis passibilis, et oratione orauit, ut non plueret super terram, et non pluit annos tres et menses sex. Rursum orauit, et celum dedit pluuiam, et terra dedit fructum suum . Interdum etiam orant pro aliis, et non exaudiuntur. Unde dictum est Ieremie : Noli orare pro populo isto. Propter quod ipse dicebat: Cum clamauero et rogauero, exclusit orationem meam . Et Samueli: Usquequo tu luges Saul, cum ego proiecerim cum? . Contra alios quoque orant quandoque et non exaudiuntur aliquando, sicut Iacobus et Ioannes qui dixerunt: Domine, uis dicimus ut descendat ignis  de celo, et consumat illos? Et conuersus increpauit illos dicens: Nescitis cuius spiritus estis .

Sic et mali uiuentes quandoque exaudiuntur pro se, sicut Phariseus, qui rogauit Iesum, ut manducaret cum illo, et ingressus domum Pharisei discubuit . Sic et exauditus est filius prodigus, qui ait: Pater, da mihi portionem substantie, que me contingit, et diuisit illis substantiam . Nam illud quod cecus illuminatus in Euangelio ait: Scimus quia Deus peccatores non audit , tanquam falsum ab omnibus reprobatur. Tales enim exaudiuntur interdum pro aliis, sicut seniores Iudeorum, qui rogauerunt Iesum pro seruo centurionis, dicentes: Dignus est ut illi hoc prestes: diligit enim gentem nostram, et synagogam ipse edificauit  nobis. iehsu autem ibat cum illis. Et reuersi qui missi fuerant domum, inuenerunt seruum qui languerat sanum . Denique orant quandoque pro se mali, et non exaudiuntur a Deo, sicut Antiochus, de quo legitur: Orabat scelestus ille Dominum, a quo non esset misericordiam consecuturus , non solum in hac uita, uerumetiam in futura. Unde fatue uirgines clausa ianua clamabant: Domine, Domine aperi nobis. Respondit illis: Amen, dico uobis, nescio uos . Interdum etiam mali orantes non exaudiuntur pro aliis, sicut Dominus quibusdam malis sacerdotibus ait: Maledicam benedictionibus uestris , id est, preces, quas pro benedicendo populo effunditis,  non exaudiam, sed potius maledicam, hoc est, quasi maledictas penitus improbabo; unde: Clamauerunt ad Dominum , etc.

Porro, quandoque festinat Dominus et exaudit in principio, quandoque protrahit et exaudit in medio, quandoque tardat et exaudit in fine. In principio precum exaudiuit Danielem: Adhuc, inquit, me loquente in oratione, ecce Gabriel uir cito uolans tetigit me, tempore sacrificii uespertini, et locutus est mihi: Ab exordio precum tuarum egressus est sermo . Et alibi: Adhuc te loquente dicam, adsum. Distulit autem Dominus aliquandiu exaudire, aliquos fideles clamantes: ueni Domine, et noli tardare, relaxa facinora plebis tue Isrel; quibus propheta respondit: Si moram fecerit, exspecta  eum, quia ueniet et non tardabit . Interdum etiam usque ad finem exaudire prolongat sicut superius dictum est: Exspectate donec impleatur numerus fratrum uestrorum . Nisi enim quedam Dominus in finem aliquando differret exaudire, Psalmista non diceret: Usquequo, Domine, obliuisceris me in finem . Et iterum: Exsurge, quare obdormis, Domine, exsurge, et ne repellas in finem .

Debet autem oratio esse fidelis, humilis, pia, deuota, intenta, compendiosa, assidua et discreta; et que talis fuerit, meretur proculdubio exaudiri. Quod autem oratio debet esse fidelis, ostendit ipsa ueritas dicens: Quidquid petieritis in oratione credentes, accipietis ; nam sine fide impossibile  est placere Deo ; Iustus autem ex fide uiuit . Hinc Iacobus apostolus ait: Si quis indiget sapientia, postulet a Deo, et dabitur ei. Postulet autem in fide, nichil hesitans .

Quod debeat esse humilis, Sapiens protestatur: Oratio humiliantis se penetrat celos, et donec appropinquet non consolabitur, et non discedet donec Altissimus aspiciat . Hinc est quod publicanus ille ascendens in templum ut oraret, a longe stans, nolebat oculos ad celum leuare, sed percutiebat pectus suum, dicens: Deus, propitius esto mihi peccatori, secundum sententiam ueritatis descendit in domum suam iustificatus. Quia omnis qui se exaltat, humiliabitur; et qui se humiliat, exaltabitur .

 Quod debeat esse pia, ut petat ea que pertinent ad anime salutem, Dominus ait: Petite, et accipietis, ut gaudium uestrum plenum sit; quidquid enim petieritis Patrem in nomine meo, id est in nomine Christi Iesu, hoc est in nomine Saluatoris, quod uidelicet pertineat ad salutem, fiet utique uobis , si pro uobis petatis, prout petere debeatis, fiet, inquam, in presenti uel in futuro.

Quod autem debeat esse deuota, ut suauiter tanquam incensum redoleat, Psalmista demonstrat: Dirigatur, inquit, oratio mea sicut incensum in conspectu tuo . Hoc incensum in dignum odorem suauitatis offertur, de quo alibi legitur:  Ascendit fumus incensorum de orationibus sanctorum in conspectu Domini . Prouidendum est ergo, ne musce morientes perdant suauitate unguenti , id est ne importune cogitationes tollant deuotionem orationis.

Quod debeat esse intenta, ut non tam ex ore, quam ex corde procedat, dicit Scriptura: Delectare in Domino, et dabit tibi petitiones cordis tui . Apud me, inquit, oratio mea Deo uite mee . Talis fuit oratio Iosaphat, qui, sicut legitur in Paralipomenon, totum se contulit ad rogandum Dominum . Unde Anna loquebatur in corde suo, tantumque labia eius mouebantur, et uox penitus non audiebatur, effundens animam suam in conspectu Domini . Scriptum  est enim: Ante orationem prepara animam tuam . Expedit tamen, ut deuotionem cordis oris pronuntiatio comitetur; quia quod facit flatus carboni, hoc facit pronuntiatio deuotioni.

Quod debeat esse compendiosa, Dominus ait: Orantes nolite multum loqui, sicut ethnici: putant enim quod in multiloquio suo exaudiantur . Unde protinus discipulos suos breuem edocuit orationem, dicens: Sic orabitis; Pater noster qui es in celis . Hinc alibi legitur: Non iteres uerbum in oratione tua , quoniam in multiloquio non deest peccatum . Quid est ergo quod legitur, quod et ipse Dominus factus in agonia prolixius orabat?  Et: Erat pernoctans  in oratione Dei?  uerum non inutile multiloquium intelligitur, quando oratio est deuota: sed multiloquium intelligitur, cum ex inutili prolixitate uerborum oratio tediosa efficitur.

Quod debeat esse assidua, dicit Paulus: Sine intermissione orate fratres . Iuxta quod ueritas ait: Oportet semper orare, et nunquam deficere . Quoniam ut Iacobus ait: Multum ualet deprecatio iusti assidua , nam oratio iusti impinguat altare . Unde et oratio sine intermissione ab Ecclesia pro Petro fiebat ad Deum, et fuit a carcere liberatus . Propterea Dominus precepit: Petite, et dabitur uobis: querite, et inuenietis: pulsate, et aperietur  uobis . Hinc est quod ille, qui pulsans perseuerauerat, ab amico panes obtinuit, propter improbitatem eius, quotquot habuit necessarios : et uidua, que iniquo iudici molesta fuerat, per eum ab aduersario meruit liberari . Tante namque uirtutis est orationis instantia, ut a Deo extorqueat, quod ipse expresse negauerat, sicut in libro Iudicum dicitur: Non addam ultra, ut liberem uos. Ite et inuocate deos quos elegistis, ipsi uos liberent in tempore angustie. Dixeruntque filii Isrel ad Deum: Peccauimus, redde tu nobis quidquid tibi placet, tantum tunc libera nos. Qui doluit super miseriis eorum, et per manum Iephte librauit eos de manibus filiorum Amon .  Hinc est etiam, quod licet Dominus responderit mulieri Chananee: Non est bonum sumere panem filiorum et mittere canibus, quia tamen illa non cessauerat post ipsum et discipulos suos clamare, dicens: Etiam, Domine, nam et catelli edunt de micis que cadunt de mensa dominorum suorum, audire meruit: O mulier magna est fides tua, fiat tibi sicut uis .

Quod autem debeat esse discreta, ipse Christus perhibet dicens: Querite primum regnum Dei et iustitiam eius, et hec omnia adiicientur uobis ; unde fideles sic docuit, dicens: Adueniat regnum tuum. Fiat uoluntas tua, sicut in celo et in terra. Panem nostrum quotidianum da nobis hodie. Ostendens quod discrete petenda sunt, eterna quidem  in premium; unde: Adueniat regnum tuum: spiritualia uero ad meritum; unde: Fiat uoluntas tua: temporalia ad sustentationem; unde: Panem nostrum quotidianum da nobis hodie. Discrete quoque petendum est, ut liberemur a malis presentibus, preteritis, et in futuris; de preteritis dicitur: Dimitte nobis debita nostra; de presentibus: Libera nos a malo; de futuris: Et ne nos inducas in tentationem .

Qui taliter orat, nonnunquam obtinet apud Dominum, non solum id quod petit, sed aliud quidem, et amplius. Quemadmodum et Zacarias, qui cum ingressus fuisset templum Domini, et omnis multitudo populi hora incensi foris oraret, audiuit ab angelo: Ne timeas, Zacaria, ecce audita est oratio  tua, et Elisabeth uxor tua pariet tibi filium, et uocabis nomen eius Ioannem . Ezechias quoque cum egrotasset, et audisset Isaiam prophetam dicentem: Dispone domui tue, quia morieris tu, et non uiues: conuertit faciem suam ad parietem, et orauit ad Dominum fletu magno, statim per eumdem prophetam audiuit: Hec dicit Dominus Deus Dauid patris tui: Audiui orationem tuam, et uidi lacrymas tuas. Ecce sanaui te, et addam diebus tuis, quindecim annos, et de manu regis Assyriorum eruam te, et protegam urbem istam. Signum quoque mirabile factum est, ut sol reuerteretur decem gradibus in horologio ad petitionem ipsius , quemadmodum ad petitionem Iosue, sol unius diei spatio in medio celi stetit .  Sic et Salomon audiuit a Domino: Quia postulasti uerbum hoc, et non postulasti tibi diuitias, nec dies multos, aut animas inimicorum tuorum, sed postulasti tibi sapientiam ad faciendum iudicium, ecce feci tibi secundum sermones tuos, et dedi tibi cor sapiens et intelligens, in tantum, ut nullus ante te tui similis fuerit, nec post te surrecturus sit. Sed et hec, que non postulasti, dedi tibi, diuitias scilicet et gloriam, ut nemo fuerit tui similis in regibus cunctis retro diebus .

Preces autem indigne sunt aliquando propter personam, aliquando propter causam, aliquando propter intentionem, aliquando propter modum, aliquando propter ordinem, aliquando propter finem. Propter personam indigne sunt preces,  sicut Dominus ait per Isaiam: Cum multiplicaueritis orationem, non exaudiam, manus enim uestre sanguine plene sunt . Nec tantum propter personam eius qui orat, uerum etiam propter personam illius, pro quo oratur. Iuxta quod Dominus precepit Ieremie: Noli orare pro populo isto . Propter causam indigne sunt preces, iuxta quod apostolus Iacobus ait: Petitis, et non accipitis, eo quod male petatis, ut uidelicet in concupiscentiis uestris insumatis. Adulteri, nescitis quia amicitia huius mundi inimica est Dei? . De tali oratione dicitur: Cum iudicatur, exeat condemnatus, et oratio eius fiat in peccatum . Propter intentionem indigne sunt preces, quales  erant illius, qui dixit ad Dominum: Magister, dic fratri meo, ut diuidat mecum hereditatem. At ille dixit: Homo, quis me constituit iudicem ac diuisorem super uos? Dixitque ad illos: uidete et cauete ab omni auaritia . Propter modum indigne sunt preces, quales erant Simonis Petri, qui cum audisset, quod Christus pati et occidi deberet, imprudenter et carnaliter sapiens ait illi: Absit a te, Domine, non erit tibi hoc. Unde audire promeruit: uade post me Satana, quia non sapis ea que sunt Dei . Sic et Elias cum peteret anime sue ut moreretur, propter modum indigne petiuit, quia pre propere ante tempus mori uoluit, unde non exaudiri meruit . Propter ordinem indigne sunt preces, quales fuerunt filiorum  Zebedei, qui per matrem submissam petierunt premium ante meritum, et ante pugnam coronam. Nam cum illa dixisset: Dic, ut sedant hi duo filii mei unus ad dextram, et alius ad sinistram tuam in regno tuo, respondit illis iehsu: Potestis bibere calicem quem ego bibiturus sum? Dicunt ei: Possumus. Ait illis: Calicem quidem meum bibetis: sedere autem ad dextram meam uel sinistram non est meum dare uobis, sed quibus paratum est a Patre meo , quoniam, ut Apostolus ait: Nemo coronabitur, nisi qui legitime certauerit . Propter finem indigne sunt preces ille, quas Dominus reprobat dicens: Cum oratis, non oretis sicut hypocrite, qui amant primos recubitus in synagogis, et in angulis platearum stantes orant, ut uideantur  ab hominibus. Amen, dico uobis, receperunt mercedem suam. Tu autem cum oraueris, intra in cubiculum tuum, et clauso ostio, in abscondito ora Patrem tuum, et Pater tuus qui uidet in abscondito, reddet tibi .

Denique, principaliter tria sunt inter cetera, que orationem ad Deum transire non sinunt, uidelicet sartago, murus et nubes. Hoc est, concupiscentia carnis, id est luxuria, in qua uelut sartagine caro frigitur, concupiscentia oculorum, id est cupiditas, in qua opes uelut lapides in muro congeruntur; et superbia uite, id est iactantia, que uelut nubes sine aqua circumfertur a uentis. De quibus Ioannes apostolus ait: Quidquid est in mundo, concupiscentia carnis est, et concupiscentia oculorum,  et superbia uite . De tali sartagine legitur: Et tu, fili hominis, sume tibi sartaginem ferream, et pones eam inter te et ciuitatem, et obfirmabis faciem tuam ad eam . De hoc muro dicitur: In te eripiar a tentatione, et in Deo meo transgrediar murum . Et de hac nube legitur: Opposuisti tibi nubem, ne pertranseat oratio tua . uel potius: Sartago ferrea est, mentis duritia; murus fictilis, iniquitatis defensio; et nubes obscura, mentis caligo; que proculdubio non permittunt orationem ad aures Domini peruenire.

Ceterum, oratur corde, oratur ore, oratur opere. De oratione cordis dicit Apostolus: Orabo spiritu,  orabo et mente: psallam spiritu, psallam et mente . De oratione oris inquit Psalmographus: Ad ipsum ore meo clamaui, et exaltaui sub lingua mea . De oratione operis Sapiens protestatur: Absconde eleemosynam in sinu pauperis, et ipsa orabit pro te , quia non desinit orare, qui non desinit benefacere.

Item quidam iacendo orant, quidam sedendo, et quidam stando. Iacens orauit Dauid. quando deprecatus est pro paruulo Dominum, et ingressus seorsum iacuit super terram , Similiter et Ezechias, qui iacens in lecto conuertit faciem ad parietem, et orauit ad Dominum . Qui ait illi: Audiui orationem tuam et uidi lacrymas tuas, et ecce sanaui te . Sedens autem Moyses  super lapidem, quem Aaron et Hur supposuerant ei, orabat quando Iosue Amalec superauit. Elias etiam, cum sederet subter unam iuniperum, orauit Dominum, et petiuit anime sue, ut moreretur . Stans autem a longe publicanus orabat, nec audebat oculos ad celum leuare . Iudith quoque stans ante lectum Holofernis orabat Dominum, ut confortaret eam . Rursum quidam orant oculis ac manibus eleuatis in celum, quidam genibus et capite deflexis in terram: quidam corpore curuati, et quidam omnino prostrati. Eleuatis in celum oculis Christus orauit, quando Lazarum suscitauit. Et quando dixit: Pater, clarifica Filium tuum . Expansis manibus orauit Moyses, quando Iosue Amalec superauit .  Unde propheta ait: Leuemus corda nostra cum manibus ad Dominum in celis . Flexis genibus orabat Apostolus, qui dicebat: Flecto genua mea ad Deum, et Patrem Domini nostri Iesu Christi, ex quo omnis paternitas in celo et in terra nominatur . Et Elias in uertice Carmeli pronus in terram posuit faciem suam inter genua sua, orans Dominum, ut daret pluuiam super faciem terre, et facta est pluuia grandis . Incuruatus est Eliseus et orauit, quando incuruauit se super puerum et orauit Dominum, et calefacta est caro pueri . Elias etiam expandit se super puerum et mensus est, dicens: Domine Deus meus, reuertatur, oro, anima pueri huius in uiscera eius: et audiuit Dominus uocem Elie .  Prostrati autem orauerunt uiginti quatuor seniores, qui ceciderunt coram agno, habentes singuli citharas aureas, et phialas plenas odoramentorum, que sunt orationes sanctorum . Et omnes angeli stabant in circuitu throni uiginti quatuor seniorum et animalium, et ceciderunt in conspectu throni in facies suas, et adorauerunt Deum . In his qui iacentes orant, humilitatis notatur affectus, ad quem precipue recordatio humane conditionis inuitat. Hinc ille dixit: Memento queso quod sicut lutum feceris me et in puluerem reduces me . In his qui sedentes orant, contemplationis otium designatur, de quo legitur, quod cum Dominus dedisset Dauid requiem ab omnibus inimicis suis, ingressus  sedit coram Domino et ait: Quis ego sum Domine Deus meus, et que domus mea, quia deduxisti me usque huc? Tu reuelasti auriculam serui tui dicens: Domum edificabo tibi, propterea inuenit seruus tuus cor suum, ut te oraret hac oratione . Nam etsi homo in oratione deuota loquatur Deo, nichilominus tamen in ipsa pariter et ex ipsa contemplationis degustat dulcedinem, dum Deum quasi presentem deuotus intuetur orator. In his autem qui stantes orant, desiderium patrie celestis designatur, ad quod maxime spes superne promissionis inducit, propter quod ille dixit: Letatus sum in his que dicta sunt mihi, in domum Domini ibimus. Stantes erant pedes nostri in atriis tuis Ierusalem . Hi denique qui flexis genibus,  sed expansis manibus et oculis eleuatis orant, illam sequuntur que dicit in Canticis: Trahe me post te. Curremus in odore unguentorum tuorum .

Porro, secundum exempla ueterum ter aut septies in die est orandum. Nam Daniel ingressus domum suam, et fenestris apertis in cenaculo suo contra Ierusalem tribus temporibus in die flectebat genua sua et orabat, confitebaturque coram Domino Deo suo, sicut et antea facere consueuerat . Unde et Psalmista: uespere et mane et meridie, narrabo et annuntiabo, et exaudiet uocem meam . Idem quoque dixit de se: Septies in die laudem dixi tibi super iudicia iustitie tue . Quem numerum etiam nunc Ecclesia in horis canonicis obseruat. Ter in die, propter fidem indiuidue Trinitatis,  et septies inter diem et noctem, propter dona Spiritus septiformis, qui orantes in fide per dona gratie illuminat et illustrat. uerum secundum testimonia Scripturarum, ter est orandum de nocte, in principio, in medio et in fine. De principio namque dicit propheta: Consurge, lauda de nocte in principio uigiliarum tuarum, effunde sicut aquam cor tuum ante conspectum Domini Dei tui . De medio dicit Psalmista: Media nocte surgebam ad confitendum tibi . De fine propheta dixit: Surge diluculo, multa est fides tua . Et Psalmographus ait: Mane oratio mea preueniet te . Ut sic fidelis anima in oratione pernoctet, contra tentationes principum tenebrarum,  iuxta quod Dominus precipit: uigilate et orate, ne intretis in tentationem . Omnibus autem orandi horis profertur diluculum, de quo Psalmista dicebat: Deus, Deus meus ad te de luce uigilo . Et Sapiens protestatur: Iustus cor suum tradet ad uigilandum diluculo; ad Dominum qui fecit illum, et in conspectu Altissimi deprecabitur . In qua hora Iacob, qui tota nocte luctatus fuerat cum angelo, meruit benedici .

Licet autem in omni loco possit fidelis orare, competentius tamen in templo, in alto, et in occulto. Nam de templo Dominus ait: Domus mea, domus orationis uocabitur . Et Salomon: Cum uenerit ergo et orauerit in loco isto, tu exaudies  in celo, Domine, in firmamento habitaculi tui, et facies omnia pro quibus inuocauerit te . In altum autem iehsu consueuit ascendere ad orationem, de quo legitur, quod ascendit in montem solus orare . Ideoque locum ad orandum commendat occultum. Tu autem, inquit, cum orabis, intra in cubiculum tuum, et clauso ostio ora Patrem tuum in abscondito, et Pater tuus qui uidet in abscondito, reddet tibi . Nam et Christus de loco adorationis a muliere Samaritana interrogatus, respondit: Mulier, crede mihi, quia uenit hora, quando neque in monte hoc, neque in Ierosolymis adorabitis patrem, sed ueri adoratores adorabunt Patrem in spiritu et ueritate . Sic reprobans et Samaritanorum errorem, qui dicebant non  esse locum adorationis nisi in Gararym: et Iudeorum, qui asserebant non esse locum orandi Deum, nisi in Ierusalem. Specialiter tamen Deus in templo est adorandus, secundum illud: Adorate Dominum in aula sancta eius . Specialiter quoque ad orientem, sicut legitur: Ad ortum lucis oportet adorare , ut nobis adorantibus Dominum, oriatur lux iustitie uera, que illuminat omnem hominem uenientem in hunc mundum . Assistunt enim in sacris basilicis angeli Dei fidelibus adorantibus, ut deuotas eorum orationes offerant Deo, secundum illud: In conspectu angelorum psallam tibi, Deus meus, adorabo ad templum sanctum tuum, et confitebor nomini tuo .



[PSALMUS I.]



Titulus primi Psalmi penitentialis talis est: In finem Psalmus Dauid pro octaua.---Tituli huius explicatio.

 Cum omne tempus, septem dierum repetitione decurrat, per octaua intelligitur dies ultima, resurrectionis uidelicet et iudicii, presignata per diem circumcisionis octauum. Qui alia quoque ratione censetur octauus, quod scilicet, post septem huius seculi etates, succedet octaua quiescentium cum sexta militantium concurrente, que in primo incepit aduentu, et usque ad ultimum perdurabit. Ideo etiam per octauam dies iudicii designatur, quia post  duas uitas, per septenarium designatas, succedet. Sicut enim due sunt hominis partes, exterior scilicet, que est corpus, et interior, que est spiritus: ita due sunt eius uite, una corporalis. qua corpus uiuit, et alia spiritualis, qua anima uiuit ex Deo. He due uite per septenarium designantur, propter duas partes ipsius, quaternarium, qui refertur ad corpus, propter quatuor elementa, uidelicet terram, ignem, erem et aquam, ex quibus  componitur ipsum corpus, et ternarium, qui refertur ad spiritum, propter tres partes ipsius, uidelicet rationabilem, irascibilem et concupiscibilem, in quibus spiritus ipse subsistit: cum et in corpore hominis quatuor sint humores, qui secundum quatuor anni tempora disponuntur, et in spiritu tres proprietates existant, per quas assimilatur indiuidue Trinitati. Post has itaque duas uitas, tanquam octaua post septenarium, dies iudicii subsequetur, in qua iustus iudex unicuique pro meritis respondebit. Unde timens peccator penitens clamat et orat: Domine, ne in ira tua arguas me, neque in furore tuo corripias me .

 Sensus itaque tituli talis est: Psalmus iste dirigens nos in finem, id est Christum, qui est fidelium consummatio, in presenti quidem seculo ad iustitiam, et in futuro seculo ad coronam, attribuitur Dauid, id est homini penitenti de suis peccatis, in cuius persona Dauid loquitur in hoc psalmo. Psalmus, inquam, compositus pro octaua, id est metu iudicii, quod in octaua resurrectionis agetur. In quo uidelicet psalmo est deprecatiua confessio, quoniam in eo culpa conceditur, et uenia postulatur. Que licet apud iudices seculares sententiam condemnationis iudicat, apud Deum tamen absolutionis sententiam promeretur.



PSALMI PRIMI PeNITENTIALIS ELUCIDATIO


 Domine, ne in ira tua [furore tuo] arguas me, neque in furore tuo [ira tua] corripias me .

Psalmus iste secundum translationem, quam Romana tenet Ecclesia, continet nouem uersus, per quos penitens gradatim ascendit ad nouem ordines angelorum; quia maius est gaudium angelis Dei super uno peccatore penitentiam agente, quam super nonaginta nouem iustis, qui non indigent penitentia . Quamuis et numerus decem uersuum, quos iuxta aliam translationem habere dignoscitur, bene congruat rationi, quoniam homo qui cecidit per offensam, resurgit per penitentiam, ut per eum ordo decimus restauretur. Merito etiam iste psalmus tres habet ternarios, quia penitentia tres debet habere partes: contritionem in corde,  confessionem in ore et satisfactionem in opere: quamlibet autem ternario subdistinctam; quoniam in contritione debet habere penitens timorem de pena, dolorem de culpa et amorem de gratia. In confessione debet exprimere ueritatem, de facto, de numero, de modo. In satisfactione, debet orationem dirigere ad Deum, eleemosynam ad proximum, ieiunium ad seipsum. Nouem quoque uersus sunt in hoc psalmo, propter nouem diuersitates peccatorum, de quibus penitens debet dolere, uidelicet propter originale peccatum, mortale et ueniale. Hec sunt: serpens, mulier et uir. Serpens, id est concupiscentia suggerit originaliter; mulier, id est delectatio comedit uenialiter; uir, id est ratio consentit mortaliter. Item peccatum cogitationis,  locutionis, operis. Cogitationis in corde, locutionis in ore, operationis in consuetudine. Hec est mors in domo, mors in porta, mors in sepulcro. Rursum peccatum fragilitatis, simplicitatis, malignitatis: fragilitatis per impotentiam, simplicitatis per ignorantiam, et malignitatis per inuidentiam. Hoc est, peccatum in Patrem, in Filium et in Spiritum sanctum. In primo ternario, penitens timet et orat; in medio, gemit et plorat; in ultimo, gaudet et optat. Timet et orat, pro amouenda duplici pena,  pro curanda duplici plaga et pro tollenda duplici mora. Pro pena perpetua et transitoria, quod ostendit in primo uersu dicens: Domine, ne in ira tua arguas me, neque in furore tuo corripias me. Ac si dixisset apertius: Ne arguas me in ira, condemnando in futuro, neque corripias in furore, puniendo me in presenti. Pro plaga corporali et spirituali, quod ostendit in secundo uersu dicens: Sana me, Domine, quia conturbata sunt ossa mea, et anima mea turbata est ualde. Ac si dixisset apertius: Sana me ab egritudine corporali, quoniam conturbata sunt ossa mea; ab egritudine spirituali, quoniam anima turbata est ualde. Pro mora miseriam auferendi et gloriam conferendi, quod ostendit in tertio uersu dicendo: Et tu, Domine, usquequo?  Conuertere, Domine, et eripe animam meam, saluum me fac propter misericordiam tuam. Ac si dixisset apertius: Et tu, Domine, usquequo? differs sanare; quasi dicat, ne moreris, sed eripe animam meam a presenti miseria. Itemque: Conuertere, Domine, quasi dicat, ne moreris, sed saluum me fac in futura gloria.

Audisti quomodo penitens in primo ternario timet et orat, audi quomodo in secundo ternario gemit et plorat. Laboraui, inquit, in gemitu meo, lauabo per singulas noctes lectum meum, lacrymis meis stratum meum rigabo. Gemit et plorat propter mentis obliuionem, et propter laudis suppressionem. Propter obliuionem mentis, que reprobis est in morte, et propter suppressionem laudis, que  damnatis est in inferno: De quibus in quarto uersu premittit dicens: Quoniam non est in morte, qui memor sit tui, in inferno autem quis confitebitur tibi? Ac si dixisset apertius: Ideo laboraui in gemitu meo, quoniam non est in morte, id est in mortali peccato, qui memor sit tui, hoc est qui meminerit legis tue, quam preuaricando contemnit: et ideo lauabo per singulas noctes lectum meum, quoniam in inferno, id est in baratro desperationis, quis confitebitur tibi? quasi dicat, nullus omnino,  quoniam de tua pietate diffidit. uel in morte, id est in statu peccatoris iam mortui, non est qui sit memor tui ad salutem. In inferno autem, id est in loco gehennalis supplicii, quis confitebitur tibi? quasi dicat: Nullus ad laudem. Item gemit et plorat, propter turbatum iudicium discernendi, et propter inueteratum exercitium offerendi, de quibus in sexto uersu subiungit: Turbatus est pre ira oculus meus, inueteraui inter omnes inimicos meos. Ac si dixisset apertius: Oculus meus, uidelicet intellectus, turbatus est, id est obscuratus pre ira, que impedit rationem. Et inueteraui, pre longa peccandi consuetudine, inter omnes inimicos meos, id est uitia et peccata, que sunt mihi inimica.

Audisti quomodo penitens in secundo ternario  gemit et plorat, audi quomodo in tertio gaudet et optat. Gaudet quod sit exauditus in tribus, uidelicet in fletibus, in orationibus, in precibus: in fletibus, pro pena tollenda; in orationibus, pro culpa delenda; in precibus, pro gratia conferenda. De fletibus exauditis premittit: Exaudiuit Dominus uocem fletus mei. De precibus receptis adiungit: Exaudiuit Dominus deprecationem meam. De orationibus admissis supponit: Dominus orationem meam assumpsit. Optat inimicis ex caritate compunctionis dolorem, confessionis erubescentiam et pudorem, et satisfactionis laborem. Dolorem compunctionis, cum dixit: Conturbentur; pudorem confessionis, cum ait. Erubescant; satisfactionis laborem, ubi dicit: Conuertantur, et hoc ualde uelociter,  ut protinus liberentur.

Sex uero petitiones facit penitens in hoc psalmo, duas ex timore pene, presentis uidelicet et future, de quibus ait: Domine, ne in ira tua arguas me, neque in furore tuo corripias me. Item duas pre dolore culpe, corporalis uidelicet et spiritualis, de quibus addit: Miserere mei, Domine, quoniam infirmus sum: sana me, Domine, quoniam conturbata sunt omnia ossa mea. Et anima mea turbata est ualde, sed tu, Domine, usquequo? Rursus duas pre amore gratie, liberantis uidelicet, et saluantis, de quibus subiungit: Conuertere, Domine, et eripe animam meam, saluum me fac propter misericordiam tuam. In quibus tres timores notantur, seruilis,  initialis et filialis. Singulis autem petitionibus singulas reddit causas: Ne, inquit, arguas me in ira tua, quia non est in morte qui memor sit tui. Neque in furore tuo corripias me, quoniam in inferno quis confitebitur tibi? Rursus: Miserere mei, Domine, quoniam laboraui in gemitu meo. Sana me, Domine, quoniam lauabo per singulas noctes lectum meum, et lacrymis meis stratum meum rigabo. Item: Conuertere, Domine et eripe animam meam, quia conturbatus est pre ira oculus meus. Saluum me fac propter misericordiam tuam, quoniam inueteraui inter omnes inimicos meos. Nec tamen despero miserabiliter, sed spero misericorditer, dicens: Discedite a me omnes qui operamini iniquitatem. Ostenditque penitens, se in illis petitionibus exauditum.  In primis, quoniam exaudiuit Dominus, Pater uocem fletus mei. Et in secundis, quoniam exaudiuit Dominus Filius deprecationem meam. In tertiis autem, quia Dominus Spiritus sanctus orationem meam assumpsit. Erubescant igitur et conturbentur uehementer omnes inimici mei, conuertantur et erubescant ualde uelociter

Ut autem penitens facilius obtineat quod implorat, captat beneuolentiam. Primo a persona iudicis, per eius potentiam, ubi dicit: Domine, ne in irâ tua arguas me, et per ipsius misericordiam, ubi dicit: Saluum me fac propter misericordiam tuam. Secundo a re ipsa, quia infirmitatem habet in carne, de qua dicit: Conturbata sunt ossa mea: et infirmitatem habet in mente, de qua ait. Anima mea  turbata est ualde. Tertio, ab opportunitate temporis, unde ait: Quoniam non est in morte qui memor sit tui: et ab opportunitate loci, ubi addit: In inferno autem quis confitebitur tibi? Quarto, a propria persona, propter interiorem deuotionem, cum ait: Laboraui in gemitu meo. Propter carnis mortificationem, cum addit: Lauabo per singulas noctes lectum meum, et lacrymis meis stratum meum rigabo. Propter cordis turbationem, unde supponit: Turbatus est in ira oculus meus. Propter separationem malorum, unde: Discedite a me omnes qui operamini iniquitatem. Et propter inimicorum dilectionem, unde: Conturbentur omnes inimici mei, conuertantur et erubescant ualde uelociter. Item psalmus incipit a timore, quoniam initium sapientie  timor Domini . Desinit autem in caritate, quoniam finis precepti caritas . Ex timore nanque; penitens petit a Domino in principio ne arguat illum in ira, neque corripiat illum in furore. Ex caritate uero inimicis suis optat in fine, ut erubescant, conturbentur, et conuertantur. Et hic est finis omnis consummationis, sicut in alio psalmo legitur , uidelicet caritatis, quod mandatum latum nimis, quoniam ad inimicos extenditur, iuxta quod Dominus precepit: Diligite inimicos uestros, benefacite his qui oderunt uos, et orate pro persequentibus et calumniantibus uos . Recte ergo timor incipit, et caritas perficit; quia perfecta caritas foras mittit timorem  . Incipit ergo a timore, et desinit in amore. Incipit a tristitia, et desinit in letitia. Dicit ergo:

Domine, ne in ira tua arguas me, neque in furore tuo corripias me. Ac si diceret: Tu es Deus meus, iudex meus, medicus meus, dux meus, defensor meus, saluator meus. Quia tu es Deus meus, ideo formido te dicens: Domine ne in furore tuo arguas me. Quia tu es iudex meus, supplico a te. Sana me Domine, quoniam conturbata sunt ossa mea, et anima mea turbata est ualde. Quia tu es dux meus, ideo desidero te sequi dicens: Conuertere, Domine. Quia tu es defensor meus, ideo auxilium a te postulo, dicens: Eripe animam meam. Quia tu es saluator meus, ideo salutem flagito,  dicens: Saluum me fac propter misericordiam tuam. Tu ergo, Domine, ne in ira tua arguas me, neque in furore tuo corripias me. Dic mihi, o peccator, qui indulgentiam desideras prontereri, qua ratione presumis profiteri in ipso Deo iram et furorem esse, dicendo: Domine, ne in ira tua arguas me, neque in furore tuo corripias me; cum non ad misericordiam, sed ad iram; nec ad benignitatem, sed ad furorem soleat prouocari, qui audit se iracundum, censeri autem etiam furibundum: quoniam hoc uidetur non ad gloriam, sed ad iniuriam; non ad laudem, sed ad uituperium redundare. Diceres saltem: Ne arguas me in ira, neque in furore corripias, ut ad maiorem expressionem non adderes, in tua uidelicet, uel in tuo; quia minus forsan  horresceret intellectus, et magis sustineret auditus, si hoc diceres absque illo. Quis enim nunc uere fidelis equanimiter ferat et patienter auscultet furorem et iram Domino suo ascribi, maxime, quem mitissimum et benignissimum esse nouit? Preterea cum petas alibi ab illo: In ueritate tua, exaudi me, in tua iustitia , et hic dicas: Ne in ira tua arguas me, neque in furore tuo corripias me, profecto uideris innuere, quod eius ira excedat iustitiam, et furor exsuperet ueritatem, quod nefas est sentire de illo, qui iudicat orbem terre in iustitia et populos in iniquitate . Cumque Scriptura de illo testetur: Tu autem, Domine uirtutum cum tranquillitate iudicas ,  tu quis es, qui audeas ei dicere: Domine, ne in furore tuo arguas? Cur, inquit, obiectionibus me fatigas et questionibus arctas, cum tantus sit metus de pena, tantus sit meror de culpa, ut inter timoris et doloris angustias, quasi mente confusus, uix ualeam respondere? Nam ex abundantia cordis os loquitur , et idcirco illa egrediuntur de ore, que geruntur in corde, unde uerba mea timore sunt plena et dolore. Queso tamen ne arguas peccatorem, neque corripias penitentem, quod talibus uerbis fatur de Deo, cum ipse Deus talibus uerbis loquatur de se per Ezechielem prophetam, dicendo: Ecce, inquit ad terram Isrel, de propinquo effundam iram meam super te, et complebo furorem meum in te . Cur ergo dubitet  homo loqui de Deo, quod loquitur ipse Deus de se cum ab illo didicerit quid de ipso loquatur? uerum ad loquendum de Creatore uerba hec transsumit homo de creaturis, quoniam idonea uerba non habet, quibus secundum proprietatem suam loquatur de Deo; et ideo peregrina uerba mendicat, ut scilicet per quamdam similitudinem loquatur de illo. In creaturis siquidem ira est furor animi, de interioribus ad exteriora prorumpens, cum quis ob illatam iniuriam precogitatam uindictam desiderat adimplere. Furor autem est uehemens commotio indignantis, cum gestit aduersus alium effundere totam iram. Interdum uero unum accipitur pro altero, sicut hic secundum unam translationem habetur: Domine, ne in furore tuo arguas me, neque in ira tua  corripias me. Secundum alteram dicitur: Domine, ne in ira tua arguas me, neque in furore tuo corripias me. Quoniam ex Greco furor idem est quod ira, unde utrumque legitur in Scripturis, et ira furoris, et furor ire. Porro dicendo furorem et iram de Deo, non significo affectum alicuius turbationis in eo, de quo non possunt ista, nisi diuinam essentiam predicare; sed consignifico effectum uehementis turbationis in homine, in quem merito peccatorum suorum talia exercentur. Dicit ergo penitens: Domine, qui omnia potes, cui nichil omnino resistit, ne arguas me in ira tua, id est ne me iudices, et conuincas ad instar irati, qui ob illatam iniuriam precogitatam uindictam nititur exercere. Neque corripias me in furore tuo, id est ne me punias  et flagelles, more furentis, qui uehementi indignatione commotus conatur effundere totam iram: quia si secundum exigentiam meritorum uelles agere mecum, profecto non possem subsistere ante faciem ire tue, nec impetum sustinere furoris tui, cum tam multa et magna, enormia et grauia sint peccata, scelera, delicta et crimina mea, quibus ego ingratus, et iram merui et furorem, quod non esset pena sufficiens, aut uindicta condigna, etiam si ignis de celo descendens me totum consumeret, uel terra os suum aperiens, deglutiret me uiuum. uolo tamen et cupio, opto et deposco, ut in presenti me arguas et corripias in spiritu lenitatis, quia pater filium quem diligit, corripit, et tu quem amas, arguis et castigas : ne in futuro tu Domine, qui potes et corpus et animam perdere in gehennam, arguas me in ira tua quantum ad condemnationis sententiam; neque corripias me in furore, quantum ad perditionis gehennam, ne uidelicet arguas me in iudicio, et corripias in inferno. Ne quis autem intelligat de iudicio saluationis, adiungo: In ira tua, quoniam idem ipse iudex et aduocatus, accusator et testis, contra reprobos allegabit: Esuriui, et non dedistis mihi manducare; sitiui, et non dedistis mihi bibere; hospes eram, et non collegistis me: nudus, et non operuistis me; infirmus, et in carcere, et non uisitastis me . Tunc respondebunt ei impii dicentes: Domine, quando te uidimus esurientem, aut sitientem,  aut hospitem, aut nudum, aut infirmum, aut in carcere, et non ministrauimus tibi? Tunc respondebit illis dicens: Amen dico uobis, quandiu non fecistis uni ex minimis meis, nec mihi fecistis . Neque corripias me, id est punias in inferno. Sed si quis intelligat penam leuem et transitoriam, adiungo: In furore tuo, id est in igne inexstinguibili et eterno, de quo terribiliter intonabit: Ite maledicti in ignem eternum, qui preparatus est diabolo et angelis eius  Reuera dies illa, dies ire, dies tribulationis et angustie, dies calamitatis et miserie, dies turbinis et caliginis, dies furoris et terroris . In quo si iustus uix saluabitur, impius et peccator ubi parebunt . Quia ergo horrendum est nimis in manus Dei uiuentis incidere .  idcirco clamo tremens et dolens: Domine, ne in furore tuo corripias me, neque in ira tua arguas me. Certe si cum omni tranquillitate me argueres in iudicio, non possem liberari; quia si innocentem me ostenderem, prauum me esse comprobares, quanto minus liberari ualerem, si argueres me in ira tua? Ergo ne intres in iudicium cum seruo tuo, quia non iustificabitur in conspectu tuo omnis uiuens .

Sane irascitur Pater, irascitur Dominus, et irascitur iudex. Pater irascitur filio, ut illum corrigat et emendet; dominus irascitur seruo, ut illum puniat et flagellet; iudex irascitur reo, ut illum reprobet et condemnet. Primam iram postulo adhiberi, secundam postulo mitigari, tertiam postulo penitus  auerti. De prima legitur: Iratus est, et misertus est nobis . Grauis est ira Dei, taliter non irasci. Propter quod ait: Zelus meus recessit a te, ultra iam non irascar tibi . De secunda legitur: Mitigasti omnem iram tuam, auertisti ab ira indignationis tue . Nam cum iratus fueris, misericordie recordaberis. De tertia scribitur: Exarsit ignis ab ira tua, et ardebit usque ad inferna deorsum . Ergo auerte iram tuam a nobis, ut non in eternum irascaris nobis. Triplex est autem ira hominis, naturalis, uenialis, et criminalis. De prima dicitur: Irascimini, et nolite peccare . Hanc iram habe, si pii [al. piam] patris iram tibi adhiberi desideras. De secunda legitur: Sol non occidat super iracundiam uestram  . Hanc iram tempera, si iustam iram Domini circa te desideras mitigari. De tertia uero scribitur: Ira uiri iustitiam Dei non operatur . Hanc iram prorsus euita, si seueram iudicis iram a te desideras prorsus auerti. Omnis enim qui irascitur fratri suo, reus erit iudicio . Ira, inquit, illis secundum similitudinem serpentis, et furor aspidis insanabilis . Hanc iram et hunc furorem omnino declina, si furorem et iram Domini desideras declinare. Dicas ergo:

Miserere mei, Domine, quoniam infirmus sum; sana me, Domine, quoniam conturbata sunt omnia ossa mea.

Et anima mea turbata est ualde, et tu, Domine, usquequo?

 Redde singula singulis. Ne arguas me in ira, sed miserere mei, quoniam infirmus sum corpore, unde conturbata sunt omnia ossa mea. Ne corripias me in furore tuo, sed sana me, quoniam infirmus sum mente, unde anima mea turbata est ualde. Magna quidem est infirmitas corporis, quoniam turbata sunt omnia ossa mea; sed maior est infirmitas mentis, quoniam anima mea turbata est ualde. Illa enim est pena, de qua dicit Apostolus: uino modico utere propter frequentes infirmitates tuas . Hec autem es culpa, de qua dicit Psalmista: Qui tribulant me inimici mei , ipsi infirmati sunt et ceciderunt . Ergo miserere mei, Domine, quoniam infirmus sum. Non ut is, qui dicebat: Cum infirmor,  tunc potens sum ; quoniam infirmi accincti sunt robore. Nec ut illa etiam, que aiebat: Fulcite me floribus, stipate me malis quia amore langueo ; quoniam talis infirmitas est procul dubio salutaris. Sed nec sum infirmus ut illi, de quibus dicitur: Infirmabuntur et peribunt a facie tua , quoniam infirmati sunt, et non fuit qui adiuuaret. Nec etiam infirmus sum, ut illi, de quibus legitur: Tradidit illos Deus in passiones ignominie , ut faciant ea que non conueniunt; quia talis infirmitas procul dubio est lethalis. Sed ex illis me esse confiteor, de quibus dicitur: Multiplicate sunt infirmitates eorum, postea accelerauerunt . Ex his quoque, de quibus scribitur: Conscientia eorum, cum sit infirmate, polluitur.  Ecce enim accelero clamans: Sana me, Domine, quoniam conturbata sunt ossa mea. Non tua quidem, quoniam scriptum: Os enim non comminuetis ex eo, siue, os illius non confringetis . Habes enim os diuinitatis, de quo tu dicis: Adhesit os meum carni mee . Habes et os humanitatis, de quo dicit Ecclesia: Hoc nunc os ex ossibus meis, et caro de carne mea . Sed nec de illis ossibus dico, de quibus inquis in Psalmo: Sicut aqua effusus sum, et dispersa sunt omnia ossa mea . Et Ecclesia dicit in Threnis: De excelso misit ignem in ossibus meis . Neque de ossibus dico, que magis sunt turbantia quam turbata: Ossa, inquit, eius sicut fistule eris , et putredo in ossibus eius . Ossa eius  plena sunt adipe et medullis, ossa eius irrigantur. Sed de ossibus meis dico, quoniam conturbata sunt ossa mea, id est uirtutes et uires anime mee. Sed ille per uitia externa turbantur, iuxta quod dicitur: Dominus exturbauit ossa eorum qui hominibus placent, confusi sunt, quoniam Deus spreuit eos . Ista uero per uitia conturbantur, iuxta quod dicitur: Ossa mea aruerunt pre caumate , uel sicut in frixorio confrixa sunt. Ergo sana et custodi omnia ossa mea, ut unum ex eis non conteratur, ut timor tuus sit ossium irrigatio. Spiritualis ergo languor est culpa, et corporalis est pena, que tamen contingit frequenter ex culpa, iuxta quod ueritas ait homini, qui habebat in infirmitate sua triginta et octo annos: Ecce sanus factus es, iam noli  peccare ne deterius aliquid tibi contingat . Et Apostolus ait: Qui manducat et bibit indigne, iudicium sibi manducat et bibit, non diiudicans corpus Domini. Ideo iacent inter uos multi infirmi et imbecilles, et dormiunt multi . Saluberrimum ergo est consilium, ut qui indiget corporali medela, spiritualium prius exigat et accipiat medicinam, quatenus cessante causa, cesset et effectus. Corporalis autem infirmitas, etsi sepe, non tamen semper prouenit ex peccato. Quod probat Apostolus dicens: Ne magnitudo reuelationum extollat me datus est mihi stimulus carnis mee, angelus Satane, qui me colaphizet: propter quod ter Dominum rogaui. ut auferret illum a me, et dixit mihi: Sufficit tibi  gratia mea, nam uirtus in infirmitate perficitur . Ecce infirmabatur Apostolus propter conseruationem sue humilitatis. ueritas quoque ait in Euangelio: Infirmitas hec non est ad mortem, sed pro gloria Dei, ut glorificetur Filius Dei per eam. Et cum interrogaretur a discipulis suis: Rabbi, quis peccauit, hic an parentes eius, ut cecus nasceretur? Respondit: Neque hic peccauit, neque parentes eius, ut cecus nasceretur, sed ut manifestarentur opera Dei in illo . Ecce infirmabatur Lazarus, infirmabatur et cecus, propter ostentationem diuine uirtutis. Iob quoque propter probationem patientie legitur infirmatus, qui sedens in sterquilinio testa saniem radebat . Similiter et Tobias , super cuius oculos ex nido  hirundinum calida stercora inciderunt, factus est cecus. Hanc autem infirmitatem ideo Dominus permisit euenire ei, ut posteris daretur exemplum patientie ipsius, sicut et sancti Iob. Interdum autem propter compassionem proximorum aliquis infirmatur. Sicut Apostolus, qui dicebat: Quis infirmatur, et ego non infirmor? Quis scandalizatur, et ego non uror?  Ipse quoque Saluator uulneratus est propter peccata nostra, attritus est propter scelera nostra. Disciplina pacis nostre super eum, et liuore eius sanati sumus, et Dominus in infirmitate uoluit conterere eum. Propter has et multas alias causas interdum absque peccati merito infligitur infirmitas corporalis, etsi frequentius ex peccato. Ergo sana me, Domine, tanquam pius et prudens  medicus; quia ego sum egrotus; et tu medicus; ego habeo infirmitatem, tu sanitatem; ego sum infirmus per culpam, tu sana me per gratiam, quoniam conturbata sunt omnia ossa mea, et anima mea turbata est ualde. Anima conturbata corpus conturbat, Salomone testante: Spiritus tristis exsiccat ossa . Propter quod alibi dicit: A uoce gemitus mei adheserunt ossa mea carni mee . Quin etiam ossa mea sicut in frixorio confrixa sunt: quia per que peccat homo, per hec et torquetur . Quandiu enim spina rationis pungit spiritum ex peccato, et uermis conscientie mordet animum ex delicto, non solum anima frigitur et torquetur, sed etiam corpus affligitur et turbatur. Unde  bonum est homini a peccato cessare, non solum propter quietem eternam, quam in futuro seculo prestolatur, uerum etiam propter requiem temporalem, quam in presenti seculo experitur; quia, secundum Apostolum, pietas promissionem uite habet, que nunc est et future. Potest et aliter hoc intelligi, ut per ossa uires mentis intelligantur, quantum ad spiritum, qui fortis est et promptus; et per animam intelligatur sensualitas, quantum ad carnem, que est fragilis et infirma. Secundum quod Dominus ait: Spiritus quidem promptus est, caro autem infirma . Licet enim spiritus sit anima, distinguitur tamen inter spiritum et animam aliquando, ut spiritus intelligatur pars superior, id est mens, et anima inferior, id est sensualitas, iuxta  quod Apostolus ait: uiuus est sermo Dei et efficax, et penetrabilior omni gladio ancipiti, pertingens ad diuisionem anime et spiritus . Dicit itaque penitens: Sana me, Domine, a reatu peccati, et debes profecto sanare, quoniam conturbata sunt ossa mea, id est uires anime mee. uis rationalis, que discernit inter bonum et malum, uis irascibilis, que abiicit malum, uis concupiscibilis, que appetit bonum, conturbate sunt omnes ad penitentiam salutarem.

uis rationalis est turbata, dum ipsa inter bonum et malum subtiliter non discernit. uis irascibilis est turbata, dum ipsa malum fortiter non abiicit. uis concupiscibilis est turbata, dum ipsa bonum  delectabiliter non appetit. Et ideo conturbata sunt ossa mea, id est, anime sensualitas turbata est ualde, quoniam grandis offensa grauem exigit penitentiam, ut que carnaliter delectatus offendi, spiritualiter conturbatus peniteam, quatenus per aliam uiam reuertar in regionem meam. Est turbatio timoris et commotionis, de qua legitur: Audiens Herodes rex turbatus est, et omnis Hierosolyma cum illo . Turbatio furoris et confusionis, de qua dicitur: Turbati sunt sicut ebrius, et omnis sapientia eorum deglutita est . Turbatio laboris et occupationis, de qua Dominus ait: Martha, Martha, sollicita es et turbaris erga plurima . Turbatio doloris et compunctionis, de qua sponsa ait in Canticis: Anima mea turbata est propter  quadrigas Aminadab . Turbatio meroris et compassionis, de qua legitur quod iehsu turbauit seipsum, et lacrymatus est . Turbatio stuporis et admirationis, unde: Maria turbata est in sermone angeli, et cogitabat qualis esset illa salutatio . Sunt et alie multe turbationum species, sed omnes reducuntur ad quatuor, uidelicet miserie, culpe, pene et gratie, de quibus agit penitens in hoc psalmo: Conturbata sunt, inquit, ossa mea, et anima mea turbata est ualde. Turbatus est pre ira oculus meus, conturbati sunt omnes inimici mei.

Conuertere, Domine; et eripe animam meam: saluum me fac propter misericordiam tuam.

Anima in homine accipitur multis modis, ipsa  persona, presens uita, spiritus rationis, spiritus animalis, intentio mentis, et sensualitas carnis. De primo: Masculus, cuius preputii caro circumcisa non fuerit, delebitur anima illa de populo suo ; de secundo: Non facio animam meam pretiosorem quam me ; de tertio: Anima que peccauerit, ipsa morietur ; de quarto: Anima carnis in sanguine est ; de quinto: Animam meam in manibus meis porto ; de sexto: Turbatus est in ira oculus meus, anima mea, et uenter meus . Ergo eripe animam meam, id est spiritum meum, uel meipsum, et accelera, ut eripias me. Anima enim mea turbata est ad penitentiam. Tu ergo, Domine, qui pius es et benignus, conuertere ad me, et ego conuertar ad te;  quoniam etsi per prophetam dicatur: Conuertimini ad me, et ego conuertar ad uos , nisi tamen tu conuertaris ad me, ego ad te conuerti non ualeo; et nisi tu me preuenias, ego ad te peruenire non possum. Sed quoniam ad perfectam conuersionem tu semper paratus existis, sicut propheta testatur, tanquam diluculum paratum inueniemus illum , securius dico: Conuertere, Domine, id est, fac me perfecte conuerti ab errore ad ueritatem, a uitiis ad uirtutes. Porro, sicut Deus tribus modis se auertit ab aliquo; primo, quando spiritualem subtrahit illi gratiam, unde alibi dicit: Ne auertas faciem tuam a me ; secundo, quando temporalem irrogat ei penam, unde est illud: Auertisti faciem tuam a me, et factus sum conturbatus ; tertio, quando uindictam infligit eternam; unde dicitur: Auerte iram tuam a nobis, nec in eternum irascaris nobis : ita tribus modis se conuertit ad aliquem: primo, quando gratiam ei spiritualem infundit, sicuti hoc loco: Conuertere, Domine, et eripe animam meam; secundo, quando temporalem penam remittit, unde est illud: Conuertere, Domine, aliquantulum, et deprecabilis esto super seruos tuos ; tertio, quando salutem concedit eternam, unde: Conuertimini ad me, et ego conuertar ad uos . Ac si diceret: Conuertimini ad me deserendo malitiam, et ego conuertar ad uos conferendo salutem. Et ideo sine difficultate prorsus et mora eripe animam meam a presenti miseria, et saluum me fac in eterna gloria, propter  misericordiam tuam, de qua solummodo spero, non propter meritum meum, de quo nequaquam confido: et ideo non allego meritum meum quod exigit penam, sed imploro misericordiam tuam, que exhibet gratiam. Ecce peccator iste de culpa sua ualde doledat. unde dicebat: Anima mea turbata est ualde. Indulgentiam postulabat, unde clamabat: Miserere mei, Domine, quoniam infirmus sum: Nec tamen adhuc iustificationis gratiam obtinebat, unde dicebat: Et tu, Domine, usquequo? Conuertere et eripe ammam. Sed dices: Quid exigitur amplius ad hoc, ut penitens conuertatur, quam ut ualde doleat de commissis, proponens ea fideliter confiteri, et a committendis penitus abstinere? Scriptum enim est:  Quacunque hora conuersus fuerit peccator et ingemuerit, omnium peccatorum non recordabor . Et iterum: Dixi: Confitebor aduersum me iniustitiam meam Domino, et tu remisisti iniquitatem cordis mei . Ceterum si ita est, cum sciat homo quando sic penitet, scit ergo quando conuertitur, et ita quando iustificatur. Porro iustificari non potest, nisi prius ei caritas infundatur, iuxta quod ueritas ait: Dimissa sunt ei peccata multa, quoniam dilexit multum . Nam caritas operit multitudinem peccatorum . Scit ergo quando infunditur ei caritas, quoniam uerum est quod Apostolus dicit: Nihil mihi conscius sum, non tamen in hoc iustificatus sum . Nam et delicta quis intelligit? propter quod  orat Dauid: Ab occultis meis munda me, Domine . Iob namque dicit: Si enim simplex fuero, hoc ipsum ignorabit anima mea . Salomon quoque ait: Quis dicere potest: Mundum est cor meum, et purus sum a peccato? . Ac si diceret: Nullus, nisi forsan ei sit reuelatum. Quandoquidem inter infideles sunt aliqui qui ualde dolent de peccatis commissis, et cum animo confitendi proponunt abstinere a committendis; non tamen ipsi iustificantur, quoniam aliquod habent delictum, quod non intelligunt, illud uidelicet, de quo Dominus ait: Qui non credit, iam iudicatus est . Sic forsitan Christianum latet aliquod grande peccatum, propter quod, quia de illo non penitet, iustificatio retardatur, aut forsan quia minus dolet, quam  oporteat illum dolere, uel etiam propter aliam causam Deo cognitam, sed nobis ignotam. Quis enim audeat certam metam imponere gratie, ut dicat: Si tantum dolet peccator, aut taliter, peccatum illi dimittitur; sin autem, non dimittitur illi peccatum? non esset ergo gratuita, sed debita iustificatio peccatoris. uerum ex diuina iustissima dispensatione procedit, ut sicut aliquando indulgentia postulata differtur, sic interdum prestita nesciatur, quoniam magis expedit, ut iustificatus dubitet an ipse sit iustus, quam iniustus credat, quod ipse sit iustificatus. Differtur autem aliquando curatio, ne egrotus putet, se non medici uirtute, sed nature uigore uel mediocritate egritudinis sanatum, et sic uili pendat  medicum et paruipendat languorem. Ut ergo de sua uirtute diffidat, magnitudinem uero infirmitatis agnoscat, et auxilium medentis imploret, differtur curatio, donec clamet frequenter et dicat: Sana, Domine, animam meam, quia peccaui tibi. Nondum enim egrotus iste tam perfecte clamauerat, ut diceretur ei: Adhuc te loquente dicam: Adsum. Ex difficultate quoque curationis, magis cauetur infirmitas; quia quod facile sanatur, non multum cauetur: et ideo differtur curatio egritudinis, ut diligentior sit custodia sanitatis. Sed non est differendum usque post mortem.

Quoniam non est in morte qui memor sit tui, in inferno autem quis confitebitur tibi?

Triplex est mors: corporalis, spiritualis et gehennalis.  De prima legitur: Corpus est mortuum per peccatum ; unde: Quis est homo qui uiuet et non uidebit mortem?  Quasi diceret: Nullus est uiuens, qui tandem mortem corporis non incurrat. De secunda dicitur: uidua que in deliciis uiuit mortua est . Et: Est peccatum ad mortem, non pro eo dico ut oret quis ; quasi diceret: Est quoddam mortale peccatum pro quo non est orandum, quia neque in hoc seculo, neque in futuro dimitttetur. De tertia uero scribitur: Qui uicerit non ledetur a morte secunda . Et: Sicut oues in inferno positi sunt, mors depascet eos ; quasi diceret: Sicut ouis non carpit herbam, sed pascit, ut herba semper renascatur ad pastum, ita mors gehennalis  non consumit hominem, sed affligit, ut semper uiuat ad mortem. Est preterea mors gratie, de qua dicit Apostolus: Mortui estis, et uita uestra abscondita est cum Christo in Deo . Et Salomon: Fortis ut mors dilectio, et dura sicut infernus emulatio. Lampades eius, lampades ignis atque flammarum. Aque multe non poterunt exstinguere caritatem . Ipse quoque Christus se per prophetam mortem mortis appellat: O mors, inquit, ero mors tua, morsus tuus ero inferne . Mors nature separat corpus ab anima, mors culpe separat animam a Deo, mors gehenne separat animam et corpus a gloria, mors gratie separat corpus a mundo. In prima morte plerumque non est, in secunda uix est, in tertia nunquam est,  qui Dei memor sit ad salutem: in quarta uero, semper est homo Dei memor. Quia ergo in corporalis mortis articulo, nonnunquam est tanta doloris acerbitas, tanta molestia passionis, quod moriens in tantum memoria priuetur, ut nullorum ualeat meminisse, licet non sit de aliquo desperandum, donec fuerit in uita, tutum tamen non est, ad supremum mortis articulum penitentiam differre; sed tunc securum est homini penitere, cum preualet ipse peccare. Dimittat ergo dubium et retineat certum qui uult a periculo liberari. Sic de spirituali morte debet intelligi, quod non sit in morte qui memor sit tui; quoniam tanta est criminis obstinatio, ut peccator desperans de uenia, uix unquam de Deo recordetur ad penitentiam, quem a se contemnendo  proiecit per superbiam. Iusto quippe iudicio tali animaduersione punitur peccator, ut moriens obliuiscatur ipse sui, qui dum uiueret, oblitus est Dei. Ceterum de morte gehennali sic potest et debet intelligi, quod non est in morte qui memor sit Dei, quoniam in gehenna non est recordatio ad salutem, sed potius ad tormentum: quia damnati maledicent Altissimo et blasphemabunt Excelsum, conquerentes eum esse malignum, qui creauerit illos ad penam et nunquam inclinetur ad ueniam, optantes illum omnino non esse, per quem conqueruntur se tam infeliciter esse. Et ideo merito subditur: In inferno autem quis confitebitur tibi? In sacra Scriptura infernus quandoque dicitur miseria  presentis uite, unde: Pericula inferni inuenerunt me . Quandoque uitiorum profundum, unde est illud: Descenderunt in infernum uiuentes . Quandoque ipsius qui trahit alios ad interitum, unde: Dolores inferni circumdederunt me . Quandoque hiatus terre, unde: Disrupta est terra in compedibus eorum descenderuntque in infernum uiuentes . Quandoque locus penarum, unde: Infernus subter conturbatus est in occursum aduentus tui . Cuius due sunt partes, inferior et superior, propter quod dicitur: Eruisti animam meam ex inferno inferiori . Superior dicebatur limbus inferni, uel sinus Abrahe, de quo dicit Iob: In inferno descendat anima mea . Inferior autem  dicitur tartarus uel gehenna, de quo Dominus ait: Mortuus est autem diues, et sepultus est in inferno . In hoc quidem inferno nullus Domino confitetur. Infernus est et ipse diabolus: Dilatauit infernus animam suam absque ullo termino . Si enim secundum Apocalypsim Ioannis, blasphemauerunt homines Deum propter plagam grandinis, quoniam magna facta est uehementer , quanto magis blasphemabunt in inferno homines Deum propter incendii cruciatum, qui uehementior quidem erit quam possit etiam cogitari. Recte ergo propheta dixit: Neque infernus confitebitur tibi, neque mors laudabit te . Non mortui laudabunt te, Domine . Nam a mortuo, tanquam ab eo qui  non est, perit confessio. Duplex autem in Scripturis confessio legitur: una peccatorum, altera preconiorum. De ista dicitur: Confitemini Domino in cithara et in psalterio decem chordarum psallite illi . De illa autem: Confitemini alterutrum peccata, uestra . Licet ergo non sit preconiorum confessio in inferno, est tamen in eo confessio peccatorum, sed infructuosa penitus et inutilis, sicut Sapiens protestatur: Gementes pre angustia spiritus dicent intra se penitentiam agentes: Errauimus a uia ueritatis et lumen iustitie non luxit nobis. Quid profuit nobis superbia, aut diuitiarum iactantia quid contulit nobis? Transierunt omnia illa tanquam umbra . Talia, inquit, dixerunt in inferno hi qui peccauerunt. Ergo confitebuntur  ad penam, sed non conuertentur ad ueniam. Iustum enim est, ut qui noluerunt cum poterunt, cum uelint, non possint. Propterea diues ille, qui cruciabatur in flamma, dicebat ad Abraham: Rogo te, pater, ut mittas Lazarum in domum patris mei; habeo enim uero quinque fratres, ut testetur illis, ne et ipsi ueniant in hunc locum tormentorum. Cui cum Abraham respondisset: Habent Moysen et prophetas, audiant illos; subiunxit: Non, pater Abraham, sed si quis ex mortuis resurrexerit, credent . Agebat et ipse penitentiam in inferno, sed quia cognoscebat illam inutilem, rogabat ut annuntiaretur hoc fratribus suis, quatenus agerent penitentiam in hoc seculo fructuosam, et ideo non  de futuro, sed de preterito penitens iste ait:

Laboraui in gemitu meo, lauabo per singulas noctes lectum meum, lacrymis meis stratum meum rigabo.

Laborat iustus in corde, laborat in ore, laborat in opere. De primo: Laboraui in gemitu meo; de secundo: Laboraui clamans, rauce facte sunt fauces mee, dum spero in Deum meum ; de tertio: Labores manuum tuarum, quia manducabis, beatus es et bene tibi erit . Deus autem laborare dicitur per patientiam, ut exspectet ad penitentiam; unde: Facta sunt mihi molesta, laboraui sustinens . Diabolus uero laborat per fraudulentiam, ut pertrahat ad nequitiam; unde: Sub lingua eius labor et dolor .  Est preterea labor mundane peregrinationis, de quo legitur: Homo nascitur ad laborem, et auis ad uolatum . Labor humane transgressionis, de quo dicitur: In labore hominum non sunt et cum hominibus non flagellabuntur . Et labor sempiterne damnationis, de quo scribitur: Laborabit in eternum et uiuet adhuc in finem. De raro et modico gemitu non dixisset: Laboraui in gemitu meo, sed de diuturno et continuo . Quia non laborat in gemitu, qui protinus ridet et gemet profecto non penitens, qui penitentiam non tenens, sed magis deridens, de gemitu ad risum procedit. Ille uero laborabat in gemitu, qui dicebat: Tota die contristatus ingrediebar, rugiebam a gemitu cordis mei, et dolor meus ante me est  semper . Sane columba gemitum habet pro cantu. Et tu, penitens anima, si uis esse columba, ut careas felle peccati, pro cantu gemitum habeas, pro risu merorem. Porro duo sunt necessaria penitenti, ut intus gemat et foris fleat. Propter quod cum dixisset: Laboraui in gemitu meo, statim adiunxit: Lauabo, id est perfundam lectum meum materialem per singulas noctes et temporales, ipsumque stratum meum rigabo lacrymis meis, non solum interioribus, sed etiam exterioribus. Sane non semel est flendum, sed sepe. Propter quod ait: Lauabo per singulas noctes lectum meum. Nec modice est flendum, sed multum; propter quod addit: Lacrymis meis stratum meum rigabo. Ubi enim irrigatio, ibi humoris est abundantia.  Neque dicit: In noctibus, sed per noctes; nec per aliquas, sed per singulas; ut ostendat se continuum et diutinum fletum habere, illorum duritiam reprehendens, qui uix aut raro possunt ad lacrymas emolliri. Saxeum enim pectus, lapideum cor, et ferreum habet is animum, qui pro se non tam in corpore morituro, quam forsan in mente iam mortua, gemitus non producit, suspiria non emittit, et lacrymas non effundit. Sciat ergo se culpabiliter durum, et dure culpabilem, qui corporalem amici sui mortem deplorat, et spiritualem anime sue mortem non deflet. Attende penitens illius lacrymas peccatricis, que stans retro secus pedes Domini Iesu, lacrymas rigabat pedes eius, et capillis  capitis sui tergebat, et tu fac similiter, si uis audire cum illa: Dimittuntur tibi peccata tua . Licet autem non solum in nocte sit lacrymandum, sed etiam in die: ideo tamen dicit, Per noctes, et non: Per dies: quoniam abundantius et frequentius solet homo lacrymari per noctem, quando solus est in abscondito, quam de die, quando cum multis est in publico: cum et in nocte quiescat a tumultu remotus, in die uero laboret in strepitu constitutus. Per noctem quoque intelligitur culpa, que mentem obtenebrat, et obscurat caligine peccatorum. Et per lectum intelligitur conscientia, in qua dormit spiritus, quando quiescit ab inquietudine uitiorum. Dicit ergo: Lectum meum lauabo, id est mundabo [al. inundabo] conscientiam meam: per singulas  noctes, id est per singulas culpas. Pro singulis enim culpis debet penitens singulas hostias immolare, ut iuxta legem diuinam, dignum offerat pro peccato sacrificium, illud utique, de quo dicitur: Sacrificium Deo spiritus contribulatus : in quo singula intestina hostie abluantur. De talibus noctibus legitur: Qui dormiunt, nocte dormiunt, et qui ebrii sunt, nocte ebrii sunt . Iob : Noctem illam tenebrosus turbo possideat. Nox in qua dictum est: Conceptus est homo. De huius lecto dicitur: Si dixero: Consolabitur me lectulus meus, et releuabor loquens mecum in stratu meo, terrebis me per somnia, et per uisiones horrore concuties . Multis etiam et aliis modis dicitur lectus hominis. Otium contemplationis, unde: Duo  erunt in lecto uno, unus assumetur, et alter relinquetur . Mundana prosperitas, unde: In lectulo meo per noctes quesiui quem diligit anima mea . Corporalis infirmitas, unde dicitur: Dominus opem ferat illi super lectum doloris eius . Carnis uoluptas, unde: Lasciuitis in lectis eburneis . Negligentie torpor, unde: Ponam eam in lecto, et omnis qui fornicatur cum ea . Hereticorum doctrina, unde: Intexui funibus lectum meum . Inferni profunditas, unde: In tenebris straui lectulum meum . Hic autem lectus accipitur pro secreto conscientie, uel uoluptate carnali. Sane sicut septem sunt dies. id est septem dona Spiritus sancti, quibus uita spiritualis perficitur in claritate uirtutum: ita septem  sunt noctes, id est septem uitia principalia, quibus carnalis uita peragitur in tenebris uitiorum. Illi significantur per septem lucernas in candelabro tabernaculi , et per septem oculos in lapide uno . Iste significantur per septem gentes de terra promissionis eiectas , et per septem spiritus nequiores, quos immundus spiritus assumpsit . Ergo lauabo per singulas noctes lectum meum. Triplex est lauacrum, in aqua, in lacrymis et in sanguine. De primo legitur: Misit Christus aquam in peluim, et lauit pedes discipulorum : quia nisi quis renatus fuerit ex aqua et spiritu sancto, non potest intrare in regnum Dei . De secundo hoc dicitur: Lauabo per  singulas noctes lectum meum. Et alibi: Si abluerit Dominus sordem filiarum Sion, et sanguinem Ierusalem lauerit in Spiritu iudicii, et spiritu ardoris . De tertio in Apocalypsi scribitur: Isti sunt qui uenerunt ex magna tribulatione, et lauerunt stolas suas, et dealbauerunt eas in sanguine Agni . Et iterum: Qui lauit nos a peccatis nostris in sanguine suo . Primum et ultimum, sine medio parum ualent; quia nec baptismus, nec martyrium sine penitentia ualent ad salutem, cum non remittatur impenitenti peccatum, originali duntaxat excepto, quod sine penitentia paruulis dimittitur in baptismo; quia sicut in regeneratione, sine consensu dimittitur transitque reatus, donec penitus dimittatur. Sed quia non dixerat quibus lauabit lectum,  sic determinat subdens: Lacrymis stratum meum rigabo. Sunt lacryme dolentis et penitentis, lacryme compatientis et diligentis, lacryme contemplantis et exsultantis, lacryme imprecantis et desperantis. De primis legitur: Fleuit Ezechias fletu magno, et dictum est ei: Audiui orationem tuam, et uidi lacrymas tuas, et ecce sanaui te . Mulier quoque que erat in ciuitate peccatrix, lacrymis cepit rigare pedes Domini, et capillis capitis sui tergere, et dictum est ei: Dimissa sunt tibi peccata tua . De secundis lacrymis legitur, quod iehsu ut uidit Mariam plorantem, et Iudeos qui uenerant cum ea plorantes, fremuit et turbauit seipsum, et lacrymatus est. Dixerunt ergo Iudei: Ecce quomodo amabat eum . Ioseph quoque cum amplexatus fuisset in collum Beniamin  fratris sui, fleuit, illo similiter flente super collum ipsius . De tertiis lacrymis inquit Propheta: Fuerunt mihi lacryme mee panes die ac nocte, quando ingrediar in locum tabernaculi, ambulabo usque ad domum Dei . Tobias quoque cum uxore osculatus est filium, et ceperunt ambo flere pre gaudio . De quartis ait Dominus: Mittite eum in tenebras exteriores, ubi erit fletus et stridor dentium . Et alibi: Flebunt et plangent se super eam omnes reges terre, qui fornicati sunt cum illa et in deliciis uixerunt . Porro, absterget Deus omnem lacrymam ab oculis sanctorum, et iam non erit ultra, neque luctus, neque clamor, sed nec ullus dolor, que priora abierunt  . Ergo beati qui lugent, quoniam ipsi consolabuntur . Euntes ibant et flebant mittentes semina sua. uenientes autem uenient cum exsultatione, portantes manipulos suos . Ceterum qui letantur cum malefecerint, et exsultant in rebus pessimis : qui tenent tympanum, et citharam, et gaudent ad uocem organi, sed in puncto descendunt ad inferna , eorum risus dolore miscebitur, et extrema gaudii luctus occupabit . Lacrymis ergo meis stratum meum rigabo; quia lacryme abluunt conscientiam a sordibus peccatorum, que quanto amariores sunt penitenti, tanto dulciores sunt indulgenti. De talibus lacrymis alibi legitur, quod Petrus egressus foras fleuit amare . Item: Angeli pacis, id est sacerdotes  orantes pro pace, amare flebant , secundum illud: Inter uestibulum et altare plorabant sacerdotes et ministri Domini . Nam labia sacerdotis custodiunt scientiam. Angelus enim Domini exercituum est . Anna quoque largiter flebat amaro corde . Lacrymis ergo interioribus, id est amaritudine penitentie, stratum meum, uidelicet sensualitatem, rigabo, ut fertilis fiat, que prius arida erat, ut irrigata dignos penitentie fructus producat, que arefacta spinas et tribulos germinabat. De hoc stratu alibi dicitur: Uniuersum stratum eius uersasti in infirmitate eius . Ex hoc uero quod dicit: Lauabo per singulas noctes lectum meum, colligitur euidenter, quod non  sufficit, quod homo confiteatur in genere, se multa commisisse peccata, sed oportet ut descendat ad speciem, ut de singulis conterantur, maxime quorum potest per inquisitionis studium recordari. Ceterum distingui potest inter lectum et stratum, ut per lectum, in quo corpus cum delectatione quiescit, uoluptas corporis designetur: per stratum uero, in quo pannorum congeries cumulatur, intelligatur cumulus peccatorum: ut per lacrymas penitentie diluatur et deleatur multitudo peccaminum, et uoluptas peccandi. Ideo uero dicit, Per singulas noctes, et non dicit: Per singulos dies, ut innuat quod dies et noctes patiatur alternatim. Qui enim modo ueritatis luce perfunditur, et modo iniquitatis caligine obscuratur, tanquam inter dies et noctes alterno commutatur affectu: ueluti nocte sustineat, si carne  seruiat legi peccati: diem uero prospiciat, si mente seruiat legi Dei . Tanquam igitur non sufficiat, quod dixerat de preterito: Laboraui in gemitu meo, adiungit protinus de futuro, ut profectum penitentis ostendat, qui de gemitu procedit ad lacrymas, et de lacrymis ad confessionem

Turbatus est pre ira oculus meus, inueteraui inter omnes inimicos meos.

Redde singula singulis: Lauabo per singulas noctes lectum meum; quia inueteraui inter omnes inimicos meos. Lacrymis stratum meum rigabo; quia turbatus est pre ira oculus meus. Notandum uero quod est peccatum obreptionis, quo cito deseritur, et est peccatum consuetudinis, quo diutius frequentatur.  Utroque modo dolet penitens se peccasse; per obreptionem, propter quod ait: Turbatus est pre ira oculus meus. Nam ira quando dicitur breuis furor secundum illud: Sol non occidat super iracundiam uestram ; et per consuetudinem, propter quod addit: Inueteraui inter omnes inimicos meos; nam uetustas ex diuturnitate procedit. Oculus ergo meus, uidelicet intellectus, seu ratio, uel intentio, turbatus est pre ira, uel a furore, quod idem est: quoniam ira uiri iustitiam Dei non operatur ; et:

Impedit ira animum ne possit cernere uerum. 

De his oculis legitur: Reuela oculos meos, et considerabo mirabilia de lege tua . Oculi  sapientis in capite eius . Et: Si oculus tuus fuerit simplex, totum corpus tuum lucidum erit . Tales oculi quandoque turbantur pre ira propria, et interdum turbantur a furore diuino: quia dum peccator pre ira propria solem iustitie non sinitur contemplari, a furore diuino, iusto quidem iudicio, in presenti tenebras interiores, id est cecitatem mentis incurrit, in reprobum sensum datus, et in futuro tenebras exteriores incurret, quoniam tolletur impius, ne uideat gloriam Dei: quia Deus habitat lucem inaccessibilem , extra quam penitus erit impius in futuro, ex toto separatus a Deo: et ideo tenebre ille dicuntur exteriores, quia faciunt homines penitus extra lucem.  Non solum autem per obreptionem quandoque deliqui, uerum etiam per consuetudinem sepe peccaui; quoniam inueteraui ex longa consuetudine inter omnes irimicos meos. Certe dum anima in hoc seculo peregrinatur a Domino, multos et magnos patitur inimicos de quibus legitur: Facti sunt inimici eius in capite . Nam inimicatur ei mundus et caro, demon et homo. Mundus cum elementis, unde: Pugnabit orbis terrarum contra insensatos . Caro cum sensibus, unde: Mors ingreditur per fenestras . Oculus animam depredatur . Demon cum uitiis, unde: Non est nobis colluctatio aduersus carnem et sanguinem, sed aduersus spiritualia nequitie in celestibus, aduersus rectores mundi tenebrarum harum . Homo  cum bestiis, unde: Cum insurgerent homines in nos, forte uiuos deglutissent nos . Posuerunt mortalia seruorum tuorum, escas uolatilibus celi, carnes sanctorum tuorum bestiis terre . Inimici ergo sunt demones et homines, uitia et peccata, mundus et caro. De quibus legitur: Inimici nostri deriserunt nos . Confundantur et reuereantur inimici mei . Inimicos meos dedisti mihi dorsum. Persequar inimicos meos et comprehendam illos . Porro sicuti diabolus est inimicus uirtutum, de quo dicitur: Quia inimicus homo superseminauit zizania , ita Deus uitiorum est inimicus, qui de se dicit: Inimicus ero inimicis tuis .  uere igitur militia est uita hominis super terram . Dicit itaque penitens: Inueteraui, hoc est de longa consuetudine peccaui, inter omnes inimicos meos, me undique persequentes, et ad malum trahentes, iam turpis et inutilis factus: a simili ueteris uestis, que nec usui est, nec decori. O quam grauis est uetustas peccati, quam graue uetustatis peccatum, ex qua culpa quasi uertitur in naturam et natura quasi transit in culpam. Est autem uetustas corporis, uetustas sensualitatis, uetustas rationis, uetustas consuetudinis, uetustas ignorantie, uetustas culpe, uetustas legis, uetustas uite, uetustas temporis et uetustas eternitatis.

De uetustate corporis legitur: Omnes sicut uestimentum ueterascent , de uetustate sensualitatis  habetur: uetus homo noster cum illo affixus est , de uetustate rationis accipitur: Quoniam tacui, inueterauerunt omnia ossa mea , de uetustate consuetudinis item legitur: Deponite ueterem hominem cum actibus suis , de uetustate ignorantie dicitur: uetus error abiit , de uetustate uite legitur: Nemo mittit uinum nouum in utres ueteres . De uetustate culpe item legitur: Inueterate dierum malorum . De uetustate legis scribitur: Non in uetustate littere, sed in nouitate spiritus , de uetustate temporis dicitur: uetustissima ueterum comedetis , de uetustate eternitatis narratur: uetus dierum sedit, et libri aperti sunt . Licet autem peccator iste inter suos inueterauit  inimicos, non tamen desperat, sed correptus et exauditus a Domino dicit illis:

Discedite a me omnes qui operamini iniquitatem quoniam exaudiuit Dominus uocem fletus mei.

Quasi dicat: Ego sum separatus a uobis, etsi non adhuc loco, iam tamen uoto, etsi nondum corpore, iam tamen corde. Non enim possumus in hoc mundo neque debemus corporaliter separari prorsus a malis, nisi duntaxat ab illis, qui merito peccatorum suorum per excommunicationis sententiam ab Ecclesia sunt precisi, cum quibus nec cibum sumere, secundum Apostoli uerbum, debemus: alioqui, secundum quod idem Apostolus ait, oporteret nos de hoc mundo exire . Nam et Dominus precepit: Nolite eradicare zizania, ne simul eradicetis et triticum.  Sinite utraque crescere usque ad messem . Interim ergo antequam area uentiletur, quia grana mista sunt cum paleis, et zizania cum frumento, bonos oportet esse cum malis. Unde Lot habitabat in Sodomis, et Iob erat in terra Hus: sponsus quoque dicit ad sponsam in Canticis. Sicut lilium inter spinas, sic amica mea inter filias . Quapropter et ipse Christus cum publicanis et peccatoribus manducabat . Ceterum etsi iusti non debeant in hoc mundo corporaliter ab impiis separari, quantum ad generalem communionem, quando tamen sine scandalo potest fieri, separari debent ab aliis, quantum ad familiarem cohabitationem; quia mores a conuictu formantur, et corrumpunt bonos mores colloquia mala ,

 Uuaque compacta liuorem ducit ab uua.
Propter quod dicitur: Cum sancto sanctus eris, et eum innocente innocens eris . Et alibi legitur: Cum hominibus operantibus iniquitatem, et non communicabo cum electis eorum . Item: Elegi abiectus esse in domo Dei mei magis quam habitare in tabernaculis peccatorum . Semper ergo spiritualiter, et aliquando etiam corporaliter separabuntur omnino. Dicit itaque penitens iustificatus a Deo: Discedite a me omnes qui operamini iniquitatem, quoniam Dominus exaudiuit uocem fletus mei

Exaudiuit Dominus deprecationem meam, Dominus orationem meam assumpsit [al. suscepit].

Pro tribus orauerat in primo ternario, pro pena  uidelicet amouenda, pro plaga curanda, et pro mora tollenda. Super his tribus se gaudet a Domino exauditum dicens: Exaudiuit Dominus uocem fletus mei, Dominus orationem meam assumpsit. Est fletus in corde, fletus in ore, fletus in opere. In corde cum dolore, in ore cum clamore, in opere cum labore. De primo legitur, quod cum Anna esset amaro animo, flens largiter, orauit Dominum; loquebatur autem in corde suo, et uox penitus non audiebatur . De secundo legitur: uox in Rama audita est, ploratus et ululatus multus, Rachel plorans filios suos, noluit consolari . De tertio legitur: Mulier que erat in ciuitate peccatrix stans retro secus pedes Domini Iesu lacrymis cepit rigare pedes eius, et capillis capitis sui tergebat . Quidam pre nimia letitia sepe plorans de qualibus legitur, quod Tobias data manu puero, occurrit obuiam filio suo, et suscipiens osculatus est eum cum uxore sua, et ceperunt ambo flere pre gaudio . Sic Ioseph uidens patrem suum Iacob irruit super collum eius, et inter amplexus fleuit, dixitque pater ad eum: Iam letus moriar, quia uidi faciem tuam . Porro et pre nimia letitia et pre nimia tristitia quidam non possunt interdum continere uoces a fletu, unde legitur quod Ioseph ultra se cohibere non poterat, eleuauitque uocem cum fletu, quam audierunt Aegyptii, omnisque domus Pharaonis, et manifestauit se fratribus suis . Dauid autem ascendens in cenaculum porte, fleuit et clamauit uoce magna: Fili mi Absalon,  Absalon fili mi, quis mihi tribuat ut ego moriar pro te?  Prius ergo penitens nimis tristis aiebat: Lacrymis stratum meum rigabo. Nunc autem nimis letus effatur: Exaudiuit Dominus deprecationem meam, Dominus orationem meam assumpsit. Quia ergo Dominus penitentiam suam misericorditer suscipiens exaudiuit, optat, ut eius exemplo inimici peniteant dupliciter ita dicens:

Erubescant et conturbentur uehementer omnes inimici mei; auertantur [al. conuertantur et erubescant] retrorsum, et erubescant ualde uelociter.

Conturbentur in corde, per contritionis dolorem, erubescant in ore, per confessionis pudorem, auertantur retrorsum in opere, per satisfactionis laborem. Et repetit iterum: Erubescant: quoniam et in  recordatione facinorum debet intus erubescere Deum, et in confessione peccaminum debet foris erubescere hominem: quoniam erubescentia confitentis pena est non modica penitentis; et pudor confessionis, pars est non minima satisfactionis. O cum quanto rubore coram altero confitetur, quod quis absque magno pudore nec intra se meditatur. Sed amplius debet erubescere coram Deo, cuncta cernente, nefandas turpitudines exercere, quam coram homine quedam audiente peractas turpitudines reuelare: quamuis eas illi reueles, non ut homini, sed ut Deo. Erubescant ergo de peccatis suis ad penitentiam, quoniam etsi quedam erubescentia sit mala, de qua Dominus ait: Qui me erubuerit  et meos sermones coram hominibus, hunc Filius hominis erubescet coram angelis Dei . Et: Tunc incipies cum rubore nouissimum locum tenere . Hec tamen erubescentia bona est, de qua dicit Apostolus: Quem ergo fructum habuistis tunc in illis, in quibus nunc erubescitis?  Et propheta improperat illi, que noluerat erubescere de peccatis: Frons, inquit, meretricis facta  est tibi, erubescere nesciuisti . Eliseus quoque dixit ad Ioram regem Isrel: uiuit Dominus exercituum, in cuius conspectu sto, quod si non uultum Iosaphat regis Iudee erubescerem, nec attendissem quidem te nec respexissem . Nam ut Sapiens protestatur, est confusio adducens gloriam, et est confusio adducens ignominiam . Hinc etiam alibi legitur: Erubesce Sidon ait mare . Optat autem, ut conturbentur, secundum aliam litteram, uehementer, quatenus conturbatio sit non solum ingens, sed uehemens, id est ue adimens, hoc est eternam damnationem auertens, quia nisi talis et tanta sit conturbatio penitentis, ut sufficiat ad auertendam penam eternam, atterit procul dubio, sed non conterit;  penam inferens, sed ueniam non impendens. Sunt enim hic duo paria inter se, ut gehennalis pene debitum remittatur, et criminalis culpe uinculum relaxetur. Optat etiam ut auertantur retrorsum, quatenus sicut de uirtutibus corruerunt in uitia, mala opera exercendo, ita de uitiis redeant ad uirtutes, bona merita operando: quia non semper dimittitur tota pena, quoties remittitur tota culpa. Per hoc autem quod ait: ualde uelociter, ostendit quod non est confessio aliquatenus differenda: quia peccatum quod per penitentiam non diluitur, mox ad aliud pondere suo trahit, cum sit ipsum differre, peccare. Nescitis, inquit Dominus, diem neque horam . ue autem pregnantibus  et nutrientibus illis diebus . Pregnantes sunt, qui celant peccatum conceptum in corde. Nutrientes sunt, qui fouent peccatum generatum in opere, quibus erit ue, id est damnatio illis diebus. Potest etiam hoc intelligi dictum non optantis affectu, sed spiritu prophetantis. Quasi dicat: Dominus exaudiuit me, sed omnes inimici mei erubescant et conturbentur, id est conturbabuntur et erubescent, non utique in presenti, ubi mali bonos derident, sed in futuro, ubi mali erubescentes de se, dicent de bonis: Hi sunt, quos aliquando habuimus in derisum et in similitudinem improperii. Nos insensati uitam illorum estimabamus insaniam, et finem illorum sine honore. Ecce quomodo computati sunt inter filios Dei, et inter sanctos sors illorum  est . uidentes autem turbabuntur timore horribili, et mirabuntur in subitatione salutis. Erubescant autem ualde uelociter, quia cum dixerint: Pax et securitas, tunc repentinus superueniet interitus, et calamitas irruet improuisa . Sed hic finis Psalmi reducitur ad principium, quia quod in principio a se flagitat amouendum, in fine predicit reprobis irrogandum.



[PSALMUS II.]



Titulus secundi psalmi penitentialis talis est: Intellectus Dauid.---Tituli huius explicatio.

 Titulus iste non indiget alia expositione quam psalmus, quoniam in expositione psalmi titulus  exponetur, cui psalmus alludit, non solum sententia, sed sermone, ibi maxime ubi dicitur: Intellectum  tibi dabo, et instruam te. Nolite fieri sicut equus et mulus, quibus non est intellectus. Principaliter autem de gratia et misericordia Dei agit; unde Apostolus ad Romanos , ex ipso sumit gratie argumentum aduersus illos, qui de operibus gloriantur bonis, et merita iactant, dicens, beatitudinem esse illius hominis, cui Deus fert accepto iustitiam, sicut ait Propheta: Beati quorum remisse sunt iniquitates, et quorum tecta sunt peccata. Incipit ergo a beatitudine uie, et desinit in beatitudine patrie. Inchoatur a gratia, et terminatur in gloria. Unde cum in principio Psalmi dicatur: Beati, quorum remisse sunt iniquitates, in fine concluditur: Et gloriamini omnes recti corde. Illud autem considerandum occurrit, quod istorum septem  psalmorum duo sunt, quorum uterque specialem titulum sortitur a feria, uidelicet, primus et tertius: item duo sunt, quorum uterque proprium titulum habet a continentia, uidelicet secundus et quintus; rursus, duo sunt, quorum uterque singularem titulum obtinet ab historia, uidelicet quartus et septimus. Solus denique sextus cum ceteris canticis graduum titulum legitur habere communem. Ceterum cum Dauid super senes se intelligere fateatur , uidetur profecto, quod psalmus iste, cui prescribitur intellectus Dauid, profundum contineat intellectum, illum utique, de quo ueritas ait: Spiritus est qui uiuificat, caro non prodest quidquam : spiritualem uidelicet, non carnalem. Sicut enim spiritus  uiuificat carnem, sic intellectus uiuificat litteram, que sine spirituali iacet mortua intellectu. Imo plus dicit Apostolus: Littera occidit, spiritus autem uiuificat . Dauid enim quasi contrarias et repugnantes sententias in hoc psalmo proponit, ut carnalem occidat, et spiritualem uiuificet intellectum. Ait ergo: Beati, quorum remisse sunt iniquitates, et quorum tecta sunt peccata. Si sunt remisse, quomodo tecte; aut si tecte, quomodo remisse? Rursus: Quoniam tacui inueterauerunt ossa mea, dum clamarem tota die. Si tacet, quomodo clamat; aut si clamat, quomodo tacet? Tales quoque sententias Christus proponit in Euangelio:  Qui amat animam suam, perdet eam; et qui odit animam suam in hoc mundo, in uitam eternam custodit eam . Item: Mea doctrina non est mea . Et: In iudicium ego ueni in hunc mundum, ut qui non uident, uideant; et qui uident, ceci fiant . Retrahit ergo a carnali, et ad spiritualem attrahit intellectum, quem accepit ab illo, qui etiam dat gallo intelligentiam prudentie intellectus ab euo .

Psalmus iste secundum translationem nostram tredecim habet uersus, qui ad Trinitatis mysterium et legis decalogum referuntur, fidem et operationem ad beatitudinem necessarias exprimentes. Nam iustus ex fide uiuit , et fides sine operibus mortua est . Porro secundum aliam translationem  quatuordecim uersus habet, legem et Euangelium designantes, propter decem legis mandata et quatuor Euangelia, ut ostendatur quod intellectus quem habet Dauid, id est penitentes in hoc psalmo, et Euangelio consonat, et legi concordat. Quadripartitus autem est iste psalmus. In prima parte penitens primo commendat in Deo misericordiam et gratiam. Gratiam, ex qua Deus gratis uinculum culpe dissoluit, et misericordiam, ex qua misericorditer pene debitum dimittit, ostendens quid inde proueniat, id est beatitudo. Unde premittit: Beati quorum remisse sunt iniquitates. Et: Beatus uir cui non imputabit Dominus peccatum. Secundo reprehendit in se negligentiam et superbiam; negligentiam, ex qua peccata sua  diu male subticuit, et superbiam, ex qua merita sua diu male clamauit, ostendens quid inde prouenerit, id est inueteratio, unde subiungit: Quoniam tacui, inueterauerunt omnia ossa mea, dum clamarem tota die. Tertio circa se uindictam exaggerat, quia manus Domini aggrauata est super eum: et miseriam: quia conuersus est in erumna, ostendens quid inde sequatur, id est afflictio, quia configitur spina. Unde subinfertur: Quoniam die de nocte grauata est super me manus tua, conuersus sum in erumna mea, dum configitur spina. Commendans ergo gratiam et misericordiam ita incipit:



Psalmi XXXI, qui in ordine est secundus penitentialium, elucidatio.


 Beati, quorum remisse sunt iniquitates, et quorum tecta sunt peccata .

Beatitudinum alia est in uia, et alia in patria. De ista legitur: Beati immaculati in uia, qui ambulant in lege Domini ; de illa dicitur: Beati qui habitant in domo tua, Domine, in secula seculorum laudabunt te . Beatitudo uie consistit in fide, beatitudo patrie consistit in specie; ista consistit in spe, illa consistit in re. De ista premittitur: Beati quorum remisse sunt iniquitates,  et quorum tecta sunt peccata. De illa subiungitur: Beatus uir, cui non imputabit Dominus peccatum, nec est in ore eius dolus. Unde loquendo de ista, que habetur in uia presenti, utitur uerbo presentis temporis dicens: Beati quorum remisse sunt iniquitates, et quorum tecta sunt peccata. Loquendo uero de illa, que habebitur in uita futura, uerbo futuri temporis utitur dicens: Beatus uir, cui non imputabit Dominus peccatum. Est preterea beatitudo diuina, que summa est et eterna, et  beatitudo mundana, que falsa est et caduca. Illam habet, ut ait Apostolus, solus beatus et potens, qui solus habet immortalitatem : istam autem habet, qui temporalibus bonis abundat, de quo dicit Propheta: Beatum dixerunt populum cui hec sunt : sed qui beatum te dicunt, illi te decipiunt.

Culparum alie sunt originales, que contrahuntur, et alie actuales, que committuntur. De originalibus ait: Beati quorum remisse sunt iniquitates; et de actualibus addit: Quorum tecta sunt peccata. Ceterum actuales culpas distinguit in peccata cogitationum, locutionum, et actionum. De peccatis cogitationum premittit: Quorum tecta sunt peccata; de peccatis actionum subiungit: Beatus uir,  cui non imputabit Dominus peccatum: de peccatis locutionum annectit: Nec est in ore eius dolus. Potest et aliter distingui in ista, ut per ea intelligantur tres materies peccatorum, uidelicet originalium, uenialium, et mortalium. De originalibus ait: Beati quorum remisse sunt iniquitates; de uenialibus addit: Et quorum tecta sunt peccata; de mortalibus subdit: Beatus uir, cui non imputabit Dominus peccatum. De originalibus dicit quod remittuntur, de uenialibus, quod teguntur, de mortalibus, quod non imputantur beato uiro: sic notans subtiliter et prudenter differentiam inter illa. Originale namque peccatum, et appellatur iniquitas, ut iniquitatis uocabulum priuatiuum sit equitatis. Aequitas autem est, ut filius non portet iniquitatem patris,  nec pater iniquitatem filii, sed anima que peccauerit, ipsa moriatur . Originale uero peccatum filii non committunt, sed contrahunt a parentibus, et tamen damnantur pro illis, ut dicere ualeant: Patres nostri comederunt uuam acerbam, et dentes filiorum obstupuerunt . Et quia preter huiusmodi equitatem originale peccatum punitur, uerisimiliter iniquitas appellatur, quamuis ex alia causa iusta sit eius pena. Tunc autem originale peccatum est intensum in homine, cum et secundum reatum, et secundum actum existit in illo, ut reatus ad labem, et actus ad fomitem referatur. uerum in baptizato labes mundatur, sed fomes relinquitur; quia transit reatus et remanet actus, et ideo remissum est post  baptismum, quod ante baptismum, erat intensum. Nam etsi non sit deletum, quantum ad fomitem, est tamen deletum, quantum ad labem, ut iam per illud homo obligetur ad culpam, sed exerceatur ad luctam.

ueniale uero peccatum non solum habetur cum uitiis, uerum etiam cum uirtutibus exercetur; quoniam homo uirtutibus preditus, sepe committit ueniale peccatum. Homo autem cum spoliatur uirtutibus, tunc nudatur; quia uestes anime sunt uirtutes sed in nudo macula cernitur, que tegitur sub induto. Et ideo cum quis indutus est caritate, que est uestis nuptialis, sub ea quidem quasi tectum existit in illo ueniale peccatum, ut ita sit, quasi non obsit; quia  quod in camino efficit aque gutta, hoc in caritate facit uenialis offensa: sicut et leuis fetor in suaui non sentitur odore. Illi ergo beati sunt, beatitudine uie, quorum remisse sunt iniquitates, quorum originales culpe mitigate uel debilitate sunt in baptismo, ne in hoc mortali corpore dominentur; quoniam etsi non delete sunt quantum ad fomitem, propter actum qui remanet, iam tamen delete sunt quantum ad labem, propter reatum qui transit. Similiter beati sunt illi beatitudine uie, quorum peccata uenialia tecta sunt, id est caritatis operimento uelata; quia caritas operit multitudinem peccatorum , uidelicet uenialium, quorum tanta est multitudo, ut illi qui perfecti sunt in hac uita, non possint omnino carere; sed a caritate teguntur,  ut non ostendantur per illa deformes, qui sunt caritatis specie informati. Quod maxime potest de peccatis cogitationum intelligi, que non exeuntes ad opus, umbraculo gratie teguntur in corde. uel sine distinctione iniquitates remisse intelligantur tecta peccata, que sic in baptismo teguntur sicut in mari Rubro  tecti fuerunt Aegyptii, qui figurabant peccata, insequentes Hebreos, id est persequentes uirtutes, que duo sibi inuicem aduersantur. Nam sicut mare Rubrum texit et deleuit Aegyptios, sic aqua baptismi tegit et delet originis culpam. Possunt et aliter intelligi tecta peccata, ut quia quod tegitur non uidetur, illa peccata tecta sint Deo, que non uidentur ab eo. Deo namque peccata uidere, idem est quod punire,  iuxta quod alibi dicitur: Auerte faciam tuam a peccatis meis . Deus autem peccata que tegere uoluit, aduertere noluit, et que non aduertuntur a Deo, id est que non uidentur, non puniuntur ab eo, cum idem sit ipsi peccata uidere, quod illa punire; unde consequenter adiungit: Beatus uir, cui non imputabit Dominus peccatum. uel iniquitates dicuntur, que fidem et baptismum precedunt; peccata uero, que post fidem et baptismum succedunt. Illa sicut debitum quod gratis remittitur, sine satisfactione aliqua remittuntur; quia baptismus et culpam remittit et penam. Ista per satisfactionis studium studiose teguntur, ne in iudicio reuelentur in quo manifesta fient occulta cordium  , et aperta erunt abscondita tenebrarum: ut hic tecta sint, ibi detecta, et hic detecta, sint ibi tecta. Nam si tu tegis, Deus detegit: et si tu detegis, Deus tegit. uel iniquitas, peccatum et dolus, possunt distincte referri ad offensam, quam quis committit in Deum, culpam quam committit in se, et noxam quam committit in proximum, secundum quod alibi dicitur: Peccauimus cum patribus nostris, iniuste egimus, iniquitatem fecimus . Ergo

Beatus uir, cui non imputabit [al. imputauit] Dominus peccatum, nec est in ore [al. spiritu] eius dolus.

Mortale peccatum quandoque dimittitur, et quantum ad culpam et quantum ad penam; quandoque dimittitur quantum ad culpam, sed non omnino  quantum ad penam. Porro, duplex est pena, temporalis uidelicet, et perpetua. Quandocunque dimittur culpa mortalis, dimittitur et pena perpetua; sed quandoque mortalis dimittitur culpa, quod temporalis non dimittitur pena: ut, si tanta non sit contritio, que ad deletionem sufficiat utriusque: propter quod frequenter iniungitur temporalis satisfactio penitenti. Licet enim Nathan dixerit ad Dauid: Transtulit Dominus peccatum tuum  predixerat tamen: Uriam Etheum peremisti gladio, et uxorem eius accepisti in uxorem, quamobrem non recedet gladius de domo tua usque in sempiternum . Cum ergo imputare sit etiam penam tenere, tunc non imputatur peccatum, cum non tenetur in penam, id est cum ita dimittitur, ut pena penitus  relaxetur. Quod utique fiet cum corruptibile hoc induerit incorruptionem, et mortale hoc induerit immortalitatem : quia tunc absterget Deus omnem lacrymam ab oculis sanctorum, et iam non erit luctus amplius, nec clamor, sed nec ullus dolor: quoniam preterita transierunt . uel de preterito, ille uir est beatus, cui non imputauit Dominus peccatum, id est qui cauit sibi a criminali peccato, quod Dominus imputat ad penam eternam. Et ideo non imputauit illi peccatum, quia iniquitates eius remisit, et peccata texit. Quia uero non semper intelligitur in presenti beatus, cui peccatum non imputabitur in futuro, ut si nunc sit in illo peccatum mortale, quod tandem per penitentiam dimittetur, consequenter  adiungit: Nec est eius in ore dolus. Ac si diceret manifestius: Ille uir est beatus, etsi nondum per speciem, tamen per fidem, cui Dominus tandem non imputabit peccatum ad penam, et modo etiam non est dolus in ore eius, id est excusatio in peccatis. Quia modo penitens ueraciter confitetur peccatum suum ad ueniam, ut non excuset se, sed accuset: qualis erat ille Nathanel, de quo Dominus ait: Ecce uere Isrelita, in quo dolus non est . Et ille humilis publicanus, qui dixit ad Dominum: Deus, propitius esto mihi peccatori . Dolum enim habet in ore, qui se predicat esse iustum, cum sit iniustus; a quo dolo ille se reddit immunem, qui suum non excusat excessum, ut tanquam uere penitens suum ueraciter  confiteatur peccatum. Alia translatio habet, in spiritu, id est in corde eius dolus non est. Quoniam est dolus in corde, dolus in ore et dolus in opere. De primo dicitur: Dolos tota die meditabantur ; de secundo: Locutus est uerba pacifica in dolo ; de tertio: Non defecit de plateis eius usura et dolus , omnes tamen ex corde procedunt, unde ad remouendum omnes dicit, quod non est in spiritu eius dolus. Accipitur tamen aliquando dolus in bono, iuxta quod inquit Apostolus: Cum essem astutus, dolo uos cepi . Estque dolus ille fallacie, hic uero prudentie. Sicut et est fictio mala, de qua dicitur: Spiritus sanctus discipline effugiet fictum ; et fictio bona, de qua dicitur: iehsu  finxit se longius ire . Item est quoque simulatio mala, de qua Salomon ait: Simulator ore decipit amicum suum : et simulatio bona, qua Dauid se simulauit insanum coram Achis rege Geth . Dominus quoque dissimulat peccata hominum propter penitentiam.

Quia ergo non sufficit, ut quis abstineat a peccato, ne sibi ad penam imputetur a Deo, nisi hoc pure faciat, ut gloriam consequatur eternam: cum et hypocrita propter inanem gloriam declinet a malo, qui tamen beatus non est, sed prorsus infelix, quoniam est in spiritu eius dolus, id est fallacia fictionis. Ille ergo est uel erit beatus uir, cui non imputabit Dominus peccatum, nec est, in ore uel in spiritu eius dolus. Sed

 Quoniam tacui inueterauerunt omnia [al. non habet, omnia] ossa mea, dum clamarem tota die.

Mira sententia, ut idem et tacuerit et clamauerit tota die. Sed tacuit crimina sua, que poterat uere clamare, et clamauit merita sua, que uere poterat tacere. Tacuit crimina sua, ut celaret, et clamauit merita sua, ut iactaret. Tacuit unde proficeret, et clamauit unde deficeret. Ergo et male tacuit, et male clamauit, et ideo penitens interponit: Quoniam tacui inueterauerunt ossa mea, dum clamarem tota die. Dicit hoc a simili hominis, qui medico plagam occultat; que idcirco inueteratur, quoniam non curatur, et ideo non curatur, quia occultatur. Sicut enim sanies sub cute collecta, tumorem multiplicat,  et dolorem, donec ea per apertionem educta, tumor sedetur et dolor: ita putredo peccati, sub cordis latibulo congregata inflat animum et perturbat, donec ipsa per confessionem eiecta, inflationis et perturbationis molestia penitus mitigetur. Ex qua profecto non solum spiritus hilarescit, sed et corpus iucundatur, ut iam alleuiatum se sentiat, ingenti prius pondere pregrauatus. Licet ergo generaliter sit tacendum ab omni uerbo quod nocet, tacendum tamen non est a confessione peccati, sicut hic dicitur: Quoniam tacui inueterauerunt ossa mea. Neque a laude Dei, sicut alibi legitur: Si homines tacerent, lapides clamarent . Nec etiam a reprehensione iniquitatis, dicente propheta: ue mihi quia tacui, quia uir pollutis labiis ego sum .  Sed neque a predicatione ueritatis, eodem propheta testante: Propter Sion non tacebo, et propter Ierusalem non quiescam : nisi forte sint canes, aut porci qui audiunt. De quibus ueritas ait: Nolite sanctum dare canibus, neque margaritas mittite ante porcos . Unde Psalmista dicebat: Posui ori meo custodiam, cum consisteret peccator aduersum me, obmutui et humiliatus sum, et silui a bonis . Et ideo Salomon ait: Est tempus tacendi, et tempus loquendi .

Certe Phariseus ille tacuit, dum clamaret, qui ascendens in templum ut oraret, supprimebat peccata, et merita exprimebat; Gratias, inquiens, tibi ago, Domine, quod non sum sicut ceteri hominum,  raptores, iniusti, adulteri, aut etiam ut hic publicanus: ieiuno bis in Sabbato, decimas do omnium que possideo. Publicanus autem a longe stans, nolebat nec oculos ad celum leuare, sed percutiebat pectus suum, dicens: Deus, propitius esto mihi peccatori . Ecce publicanus tacebat merita, et clamabat peccata. Quamobrem, Domino teste, descendit hic iustificatus in domum suam ab illo . Tacui etiam ore celando delictum, dum clamarem opere frequentando peccatum. Tunc enim peccati clamor ascendit, cum impius perpetrata frequentat; iuxta quod Dominus ait: Clamor Sodomorum ascendit coram me . Frustra enim quis satagit occultare, quod frequentare non cessat. uerum nonnulli gloriantur cum malefecerint, et in rebus  pessimis exsultant , peccatum suum quasi Sodoma predicantes.

Plurime autem sunt diuersitates clamorum, tam in bono quam in malo, que leguntur in Scripturis diuinis; sed omnes referuntur ad tres, uidelicet cordis, oris et operis. De clamore cordis dicit Psalmographus: Ad te clamaui dum anxiaretur cor meum . Et Apostolus: In quo clamamus: Abba pater . De clamore oris dicit Psalmista: Ad ipsum ore meo clamaui, et exsultaui sub lingua mea . Et propheta: Clama, ne cesses, quasi tuba exalta uocem tuam . De clamore operis Dominus ait: Descendam et uidebo utrum clamorem qui uenit ad me, opere compleuerint . Et alibi: Sanguis fratris tui clamat ad  me de terra . Quid autem prouenerit ex utroque, taciturnitate et clamore, interponit et ait: Inueterauerunt omnia ossa mea dum clamarem tota die. Ossa, id est anima, scilicet uires interiores. Sicut enim homo exterior, id est corpus cum inueteratur deficit a uirtute, sic omnis fortitudo interioris hominis, id est anime, quam designant ossa  ex peccati deficit uetustate. Sed quoniam uexatio tribuit intellectum, subiungit et ait:

Quoniam die ac nocte grauata est super me manus tua, conuersus sum in erumna mea dum configitur spina.

 Dies et nox accipiuntur multipliciter in Scripturis, uidelicet lux et tenebre, unde: Appellauit Deus lucem diem, tenebras uero noctem . Prosperitas et aduersitas, unde: Super muros tuos Ierusalem constitui custodes, tota die ac nocte non tacebunt laudare nomen Domini . ueritas et ignorantia, unde: Nox precessit, dies autem appropinquauit . Prudentia et simplicitas, unde: Dies diei eructat uerbum, et nox nocti indicat scientiam . Iustitia et iniquitas, unde: Si quis ambulauerit in die non offendit, quia lucem huius mundi uidet; si quis autem ambulauerit in nocte offendit, quia lux non est in eo . Multis autem et aliis modis accipiuntur noctes et dies, de quibus longum esset singulatim supponere exempla.  uerum per diem et noctem in hoc loco possunt intelligi claritas et obscuritas, ut talis sit sensus: Quoniam die ac nocte, hoc est in manifesto et occulto, manus tua, id est correctio tua, grauata est super me, hoc est grauiter me afflixit: more prudentis medici, cuius manus, cum necessitas exigit, urit et secat, ut curet et sanet. Idcirco in hac erumna, id est in hac graui afflictione, conuersus sum ad te medicum meum, dum spina timoris et rationis configitur menti, ut conscientia puncta properet ad salutem. Quia pars superior rationis, que synderesis appellatur, semper pungit et stimulat, id est contradicit et murmurat contra peccatum, dum caro concupiscit aduersus spiritum, et spiritus aduersus carnem , quamuis in hoc conflictu sepe  ratio sensualitati succumbat.

Potest tamen per spinam intelligi culpa, que pungit, uulnerat et cruentat. Pungit in cogitatione, uulnerat in consensu, cruentat in actu; quia tunc sanguis foras educitur, cum culpa, que per sanguinem designatur, secundum illud: Sanguis sanguinem tetigit, ad exteriorem actum progreditur . Ut sit sensus: Quoniam die ac nocte, id est assidue, manus tua, id est uindicta tua, grauata est super me, id est grauiter me afflixit et percussit, conuersus sum in erumna, hoc est effectus sum erumnosus, uidelicet infelix et miser, dum spina configitur, id est dum culpa usque ad consensum et actum producitur; quia tunc spina configitur, cum plagam infligit. uel secundum aliam litteram: Dum  configitur spina, id est dum humiliatur superbia: que sic in spiritu eleuat cor, sicut spina in dorso erigit corpus; cuius fractio non humiliat ad interitum, sed erigit ad salutem.

Sunt ergo spine que pungunt, sunt que muniunt, et iste sunt bone. Sunt et spine que suffocant, et spine que perimunt, et ille sunt male. Spine que pungunt, sunt timor Dei et aduersitas seculi. De illis dicitur: Conuersus sum in erumna mea, dum configitur spina: de istis legitur: Ecce ego sepiam uias tuas spinis . Spine que muniunt, sunt sollicitudinis studium et uirtutis exemplum; de illis dicitur: Sepi possessionem tuam spinis, de istis legitur: Sepi aures tuas spinis, et  noli audire linguam nequam ; Spine que suffocant sunt occupationes seculi, et motus illiciti. De illis legitur: Simul exorte spine suffocauerunt illud . de istis dicitur: Spinas et tribulos germinabit tibi ; Spine que perimunt, sunt culpe mortales, et heretice prauitates; de illis dicitur: Spine et tribuli nascuntur in manibus temulenti ; de istis legitur: Nunquid colligunt de spinis uuas, aut de tribulis ficus?  Ergo uie iustorum sine offendiculo: iter autem impiorum quasi sepes spinarum , et: Sicut lilium inter spinas, sic amica mea inter filias .

Sane multa sunt, quibus se penitens aggrauatum ostendit. Fortitudo uidelicet aggrauantis, cum ait;  Manus tua; magnitudo grauaminis, cum subiungit: Grauata est super me; assiduitas grauandi, cum addit: Die ac nocte; infirmitas aggrauata, cum dicit: Conuersus sum in erumna; et aculeus grauitatis, cum infert: Dum configitur spina. Manus autem Domini diuersa circa nos gerit officia. Quandoque creantis. Unde: Manus tue fecerunt me, et plasmauerant me ; quandoque minantis, unde: Adhuc manus tua extenta ; quandoque percutientis, unde: Manus Domini tetigit me ; quandoque protegentis, unde: Sub umbra manus sue protexit me ; quandoque largientis, unde: Aperis tu manum tuam, et imples omne animal benedictione . Sequitur:

Delictum meum cognitum tibi feci, et iniustitiam  meam non operui [al. abscondi].

In hac secunda parte suam confessionem commendat, ostendens eam esse perfectam, cautam, humilem, discretam, deuotam et efficacem. Perfectam, quia et confitetur dilecta, et confitetur peccata, unde: Delictum meum cognitum tibi feci; cautam, quia non ex casu fortuito, sed ex certo proposito confitetur. Unde: Dixi, confitebor iniustitiam meam Domino; humilem, quia non gloriatur, excusando peccatum, sed humiliatur, accusando seipsum, unde: Confitebor aduersum me; discretam, quia non commemorat alienam offensam, sed pronuntiat suam culpam, unde: Pronuntiabo iniustitiam meam; deuotam, quia non eam indifferenter cuilibet  homini, sed reuerenter pronuntiat ipsi Deo, unde: Pronuntiabo eam Domino, efficacem, quia non pronuntiauit eam in uanum, sed ad magnum profectum. Unde: Et tu remisisti iniquitatem cordis mei. Ergo delictum meum cognitum tibi feci, et iniustitiam meam non operui. Hic scribitur diapsalma: quia cum primo egisset de gratia, per quam remittuntur iniquitates et teguntur peccata, ne imputentur ad penam: et secundo egisset de culpa, per quam peccata tacentur, et merita exclamantur, unde ossa inueterascunt: et tertio egisset de pena, secundum quam manus Domini aggrauatur, et spina configitur, unde peccator conuertitur in erumna: nunc quasi diuidens, et distinguens, singulorum rationes exponit, incipiens prudenter a  medio, ut competentius coniungat extrema. Ac si dixisset apertius: Quoniam tacui, inueterauerunt ossa mea, dum clamarem tota die. Idcirco delictum meum cognitum tibi feci, et iniustitiam meam non operui; sed dixi: Confitebor aduersum me iniustitiam meam Domino, et tu remisisti impietatem cordis mei; et quoniam beati sunt quorum remisse sunt iniquitates, et quorum tecta sunt peccata: et quoniam beatus uir, cui non imputabit Dominus peccatum, nec est in ore eius dolus: ideo pro hac orabit ad te omnis sanctus, in tempore opportuno. uerumtamen in diluuio aquarum multarum ad te non approximabunt. Quoniam autem die ac nocte grauata est super me manus tua, conuersus sum in erumna mea, dum configitur spina. Ideo tu es mihi refugium a pressura,  que circumdedit me, exsultatio mea, erue me a circumdantibus me: quia tu parcis et sanas, tu mortificas et uiuificas, tu deducis ad inferos et reducis . Ergo delictum meum cognitum tibi feci, et iniustitiam meam non operui.

Est operimentum nature, operimentum Scripture, operimentum gratie, operimentum penitentie, operimentum conscientie, operimentum culpe, operimentum gehenne. De primo: Nec Salomon in omni sua gloria coopertus est sicut unum ex istis ; et: Sicut opertorium mutabis eos et mutabuntur . De secundo: In his qui pereunt, Euangelium est opertum ; et: Cortine facte sunt ad operiendum tabernaculum Dei, de hyacintho, purpura, cocco bis tincto, ac bysso  retorta, opere polymitario . De tertio: Charitas operit multitudinem peccatorum ; et: Operuisti peccata eorum . De quarto: Operui in ieiunio animam meam ; et: Operiantur confusione et pudore, qui querunt mala mihi . De quinto: uas quod non habet operculum est immundum . De sexto: Operti sunt iniquitate et impietate sua . De septimo: uadam et non reuertar ad terram tenebrosam et opertam mortis caligine . Est preterea operimentum corruptionis, de quo legitur: uermes operient eos ; operimentum confusionis, de quo dicitur: Operiantur sicut diploide confusione sua ; operimentum mortis, de quo scribitur: Operuit nos umbra mortis  ; et operimentum ornatus, de quo ad Luciferum dicitur: Omnis lapis pretiosus operimentum tuum . Ex his potest trahi similis de recto distinctio, ad id quod predictum est de tectis peccatis. Inter delictum et peccatum distinguitur: quia delictum in omittendo, peccatum in committendo consistit; delictum enim est, non agere faciendum, et peccatum est facere non agendum. Ad delictum pertinet negligentia, que faciendum omittit: et ad peccatum pertinet iniustitia, que non agendum committit. Quia ergo penitens iste tacendo deliquerat et clamando peccauerat, idcirco nunc dicit: Delictum meum cognitum tibi feci, quia deliquit tacendo: et iniustitias meas non operui,  quia peccaui clamando: patenter ostendens, quod debet penitens confiteri delicta pariter et peccata, cum quandoque delictum sit grauius quam peccatum. Nam et in Leuitico  distincte precipitur, ut offeratur sacrificium pro delicto et pro peccato. Sed dices: Cum Deus sciat omnia, etiam antequam fiant, tanquam prescius omnium et conscius singulorum quid est, quod iste penitens dicat Deo: Delictum meum cognitum tibi feci, tanquam illud prius Deo fuerit absconditum, sed postea per eius confessionem factum Deo sit notum. Sciendum est ergo, quod quandoque sciens scienti, quandoque nesciens nescienti, quandoque nescienti sciens, et quandoque scienti nesciens aliquid notum facit. Cum enim duo aliquid sciunt, sed alter alteri super  eo suam conscientiam aperit, tunc sciens scienti illud cognitum facit. Cum autem duo idem ignorant, sed qui non intelligit, dicit illud ei, qui statim auditum intelligit, tunc cognitum illud facit nesciens nescienti. Ex duobus his membris intelligi possunt reliqua duo membra. Penitens ergo peccatum uel delictum suum dicitur cognitum facere Deo, quando per confessionem aperit super illo conscientiam suam Deo, ut quod prius uolebat abscondi, modo studeat confiteri [al. reuelari]. Ne quis ergo perperam intelligeret, quod delictum suum dixerat se fecisse cognitum Deo, tanquam Deus illud nescisset, donec ipsum ei penitens reuelasset, determinando subiungit: Iniustitias meas non operui, sed dixi: Confitebor; ostendens quod idem est delictum Deo  cognitum facere, quod iniustitiam non abscondere, sed potius confiteri. Ait igitur: Iniustitias meas non operui, sed potius aperui, ut tu operires: detexi, ut contegeres: cognoui, ut tu ignosceres. Et ideo

Dixi: Pronuntiabo [al. confitebor] aduersum me iniustitiam meam Domino, et tu remisisti iniquitatem cordis [al. peccati mei].

Est confessio peccatoris, confessio laudatoris, et confessio assertoris. De prima dicit Iacobus: Confitemini alterutrum peccata uestra, et orate pro inuicem, ut saluemini . De secunda Dominus ait: Confitebor tibi, Domine Pater celi et terre . De tertia dicit Ioannes: Confessus est, et non negauit,  et confessus est, quia non sum ego Christus . Quolibet istorum modorum quidam bene confitentur, quidam male. Bene Dauid, qui cum dixisset: Peccaui, statim audiuit: Et Dominus transtulit peccatum tuum ; male Iudas, qui cum dixisset: Peccaui tradens sanguinem iustum, statim abiit et laqueo se suspendit . Item bene confitentur illi qui dicunt: Confitebimur tibi, Deus, confitebimur, et inuocabimus nomen tuum . Male confitentur illi, de quibus dicitur: Confitebuntur tibi, cum benefeceris cis: si uero non fuerint saturati, murmurabunt ; Rursus bene confitentur illi, de quibus dicitur: Qui me confessus fuerit coram hominibus, et ego confitebor eum coram Patre meo . Male  uero confitentur illi, de quibus dicitur: Confitentur se nosse Deum, factis autem negant .

Ista sane peccatori sunt necessaria, ut uere penitens iustificetur a Domino, uidelicet, ut conuertatur et recedat a malo, unde: Conuersus in erumna mea, dum configitur spina; quia per malum pene recessi a malo culpe, ut compungatur et doleat de commisso, unde: Configitur spina: quia ex penitentia pungitur conscientia; ut corde recognoscat et confiteatur offensas, unde: Delictum meum cognitum tibi feci, et iniustitiam meam non operui; ut proponat et ore suo pronuntiare peccatum, unde: Dixi: Pronuntiabo aduersum me iniustitiam meam Domino; Et sic adest remissio peccatorum, unde: Tu remisisti impietatem cordis mei. Non ait de preterito:  Pronuntiaui: et de futuro: Remittes: sed econuerso, de futuro dicit: Pronuntiabo: et de preterito: Remisisti: ut patenter ostendat, quod peccatum prius remittitur per compunctionem cordis a Deo, quam pronuntietur per confessionem oris ab homine. Unde patet, quod non est intelligendum hoc de interiori confessione, que corde fit Deo, sine qua peccatum nunquam remittitur, sed de exteriori confessione, que ore fit homini, scilicet sacerdoti, que sepissime sequitur remissionem peccati. Sed forsan oppones: Quid ergo necesse est peccatum confiteri, si iam est omnino remissum? Profecto, ne redeat per contemptum; quia preceptum est, quod preterire non licet: Confitemini alterutrum peccata uestra . Preceptum etiam  est in Leuitico, ut uir, in cuius cute uarius color apparet, ueniat ad sacerdotem, et ostendat se illi . Per quod datur intelligi, quod peccati confessio  facienda est sacerdoti. Hoc ipsum innuitur per id quod iubetur, ut uitulus adducatur ad ostium tabernaculi, et coram Domino immoletur . Post culpam quoque remissam necessaria est satisfactio, cuius pars est non minima pudoris confusio, quam sustinet in confessione peccator. Ego dixi corde: Confitebor ore. Dixi preteriti est temporis: quia dicere corde precedit remissionem peccati. Dixi ergo non tanquam improuidus et incautus, et casu fortuito, sed tanquam prouidus et diligens, ex certo proposito,  id est deliberaui, statui, et proposui, hoc scilicet: Confitebor; sed contra quem? Aduersum meipsum: cui? Domino, coram eius uicario, uidelicet sacerdote; quid? iniustitias meas, a meipso commissas; quare? Quia tu solus potes dimittere peccata, et remisisti iniquitatem cordis mei. Licet enim quedam iniquitas per actum corporis committatur, principaliter tamen per affectum cordis committitur; iuxta quod ueritas ait: De corde exeunt cogitationes male, homicidia, adulteria, fornicationes, furta, falsa testimonia, blasphemie. He sunt que coinquinant hominem . Et ideo mortale peccatum impietatem cordis appellat.

Porro, sunt quidam qui peccatum utique confitentur, non tamen aduersus se, quia retorquent  illud in proximum, uel in diabolum, uel in Deum, sicut primi parentes: Mulier, inquit Adam, quam dedisti mihi sociam, dedit mihi de ligno, et comedi. Eua quoque respondit: Serpens decepit me, et comedi . Quidam uero deputant illud fato, uel euentui, aut nature, sicut quidam heretici, mentientes duas naturas esse in homine, unam bonam secundum spiritum, quam dicunt a bono Deo lucis auctore esse: alteram uero malam secundum carnem [al. corpus] quam dicunt esse malam, a malo Deo, principe tenebrarum. uel sicut alii mentiuntur, dicentes ex dispositione stellarum, quam constellationem appellant, omnia inferiora contingere; aliis prorsus fatuis asserentibus, quod omnia casu contingunt, uniuersis tamen de uanitate  conuenientibus in idipsum: quoniam arbitrii perimunt libertatem, cum ad casum sufficiat sibi homo: quia solus precipitare potest seipsum, sed iam confractus ex casu, non potest per seipsum surgere solus, sed alio indiget adiutore. Dicat ergo: Ego sum qui peccaui, ego qui stulte egi, sed tu, Domine, miserere mei, sana animam meam, quia peccaui tibi: etiam cum persuadenti consensi, qui debui dissentire. Unde recte penitens iste ait: Pronuntiabo iniustitias meas Domino. Quasi diceret: Non alienas, sed proprias; quia licet interdum suggerente alio, semper tamen eo consentiente geruntur, caue tamen prudenter, ne sic tua confitearis peccata, ut aliena reueles: ne forte cum adulterium confiteris, prodas eam, cum qua adulterium  ipsum commisisti; quia non alienas, sed tuas debes iniustitias confiteri. Sed dices: Quid si peccator non possit exprimere circumstantiam culpe sine designatione persone: puta, si filius cum matre detestabilem perpetrarit incestum? Faciet ergo quod potest, ut sic suam exprimat culpam, ut supprimat alienam offensam: sed non sic alienam supprimat offensam, ut suam non exprimat culpam, maxime coram idoneo sacerdote, uidelicet discreto et honesto, qui prodesse possit, obesse non possit.

Tu ergo peccator quantiscunque sis criminibus aggrauatus, ne dubites aut formides ea Domino confiteri, tanquam confessus in iudicio condemnari debeas pro conuicto; quia secius est in diuino iudicio, quam humano. Qui enim coram Deo seipsum  accusat, Deus illum excusat: et qui coram Deo seipsum excusat, Deus illum accusat. In humano quippe iudicio, cum reus peccatum confitetur, iudex instruitur; in diuino uero iudicio, cum reus confitetur peccatum, Deus obliuiscitur. Nam quacunque hora peccator conuersus fuerit et ingemuerit, omnium iniquitatum eius non recordabor amplius, ait Dominus . In illo iudicio cum reus confitetur peccatum, damnatur: in isto uero iudicio cum reus confitetur peccatum, absoluitur. Propter quod dicit: Dixi: Pronuntiabo aduersum me iniustitiam meam Domino, et tu remisisti impietatem cordis mei. Dic ergo iniquitates tuas ut iustificeris ; quia iustus in principio sermonis  accusator est sui ; et: Qui abscondit scelera sua, non dirigetur: qui autem confessus fuerit et dimiserit ea misericordiam consequetur  sicut Dauid qui cum dixisset: Peccaui, statim audiuit a Nathan propheta: Transtulit Dominus a te peccatum tuum , unde alius merito clamabat ad Dominum: Confitebor tibi, Domine, quoniam iratus es mihi, conuersus est furor tuus et consolatus es me . uerum non omnis confessio talis est. Nam est confessio miserabiliter desperantis, ut Iude, qui dixit: Peccaui tradens sanguinem iustum, sed abiit et laqueo se suspendit . Cain quoque dixit ad Dominum: Maior est iniquitas mea quam ut ueniam merear: qui uagus et profugus abiit super terram  . Et est confessio fallaciter simulantis, ut Saulis, cum dixisset ad Samuelem: Peccaui quia preuaricatus sum sermones Domini, timens populum: sed nunc, queso, porta peccatum meum. Ait Samuel ad Saulem: Quia proiecisti sermonem Domini, proiecit te Dominus . Et est confessio inutiliter lamentantis, ut eorum qui talia in inferno dicturi sunt: Errauimus a uia ueritatis, et lumen iustitie non luxit nobis. Quid profuit nobis superbia, aut quid diuitiarum iactantia contulit nobis? Transierunt illa omnia tanquam umbra, et nos in malignitate nostra consumpti sumus: quia spes impii tanquam lanugo est, que a uento dispergitur in procella . Humilis autem et uera confessio illa est salutifera, de qua protinus subditur:

 Pro hac orabit ad te omnis sanctus in tempore opportuno. uerumtamen in diluuio aquarum multarum ad eum non approximabunt.

In hac tertia parte commendat remissionem peccatorum, per quam iustificatur impius, et sanctificatur iniquus: distinguens inter Dominum sanctificantem et seruum sanctificatum: inter causam sanctificandi, et tempus sanctificationis, cum ait: Pro hac orabit ad te omnis sanctus in tempore opportuno. Satis enim apparet quis orat, quoniam omnis sanctus, uidelicet seruus sanctificatus: et ad quem orat, quoniam ad te, uidelicet Dominum sanctificantem: et quare orat, quia pro hac, id est pro impietatis remissione, que sanctificationis est causa: et quando orat, quia in tempore opportuno,  id est in uita presenti, que sanctificandi opportunitatem impendit.

Consequenter autem adiungitur duplex sanctitatis utilitas: una in futuro, quoniam in diluuio aquarum multarum ad eum non approximabunt, id est ad sanctum: et altera in presenti, quoniam tu, inquit sanctus ad Dominum, refugium meum, a pressura que circumdedit me. Quasi dicat: In futuro eripies ab angustia, et in presenti sanctum proteges a pressura. Pro hac igitur, id est remissione peccati, uel impietate tollenda, orabit ad te omnis sanctus, in tempore opportuno; quia nullus est adeo sanctus in uita presenti, qui omnino careat peccato. Nam si dixerimus quia peccatum non habemus,  ipsi nos seducimus, et ueritas in nobis non est . Ergo quilibet in hac uita quantumlibet sanctus, indiget remissione peccati; et ideo pro hac orabit ad te omnis sanctu in tempore opportuno, id est dum tempus opportunum existit ad remittenda peccata, uidelicet presens uita. Propter quod alibi dicitur: Querite Dominum, dum inueniri potest: inuocate eum, dum prope est ; quia prope est Dominus omnibus inuocantibus eum in ueritate . Adhuc, inquit, te loquente, dicam: Ecce adsum . In alia quippe uita inutiliter orat, qui non orat utiliter in hac uita: quemadmodum diues ille sepultus in inferno, cum clamasset: Pater Abraham, miserere mei, et mitte Lazarum, ut intingat extremum digiti sui in aquam, et  refrigeret linguam meam, quia crucior in hac flamma. Dixit illi Abraham: Fili, recordare quia recepisti bona in uita tua, et Lazarus similiter mala: nunc autem hic consolatur, tu uero cruciaris . Et in his omnibus inter nos et uos chaos magnum firmatum est. Fatue quoque uirgines clamabant dicentes: Domine, Domine, aperi nobis; quibus Dominus respondit: Amen dico uobis, nescio uos .

uerum etsi pro hac oret ad te omnis sanctus in tempore opportuno: illi tamen qui sunt in diluuio aquarum multarum, id est in fluxu carnalium uoluptatum, de quibus legitur: Aque furtiue dulciores sunt ceteris : uel in confusione diuersarum sectarum, de quibus dicitur: Qui emittit aquas, caput est iurgiorum , non approximabunt  ad eum, id est Deum, hoc est ad te, mutata persona, sicut alibi legitur: Domini est salus et super populum tuum benedictio tua. . Quia tales indigni sunt, ut Domino appropinquent. uel ipse aque non approximabunt ad eum, id est ad sanctum: quia aque multe non poterunt exstinguere caritatem , sicut non approximarunt aque ad Ne in diluuio : quia in iudicio uir sanctus a penis et angustiis erit tandem immunis. Quasi dicat: Licet in hoc seculo uir sanctus non careat omni culpa, unde orat pro hac, id est pro remissione impietatis, in diluuio tamen aquarum multarum ad eum non approximabunt; quia tunc eum extrema confusio non tenebit. Heu quot merguntur,  demerguntur, et submerguntur in istis diluuiis; propterea clamandum est cum Propheta: Saluum me fac, Deus, quoniam intrauerunt aque usque ad animam meam: infixus sum in limo profundi, et non est substantia, ueni in altitudinem maris, et tempestas demersit me . Diluuium autem non solum accipitur in malo, secundum illud: Perdam aquis diluuii omnem carnem , quod intelligendum est de mortali peccato, uel finali iudicio: sed etiam in bono, secundum illud: Dominus diluuium inhabitat , quod intelligendum est de sacramento regenerationis humane, uel de profundo dispositionis diuine. Aqua enim multis modis accipitur in Scripturis diuinis; nam est aqua nature, doctrine, sapientie, gratie,  culpe, pene, miserie. De aqua nature legitur: Spiritus Domini ferebatur super aquas , et: Aque, que super celos sunt, laudent nomen Domini . De aqua doctrine dicitur: Tenebrosa aqua in nubibus eris , sed est aqua peruerse doctrine, de qua legitur: Qui emittit aquas, caput est iurgiorum . Et aqua doctrine sane, de qua dicitur: Aquas tuas in plateis diuide ; possunt tamen peruerse aque sanari, iuxta illud: Sanaui aquas has, et non erit mors in eis ultra, neque sterilitas . De aqua sapientie legitur: Aqua sapientie salutaris potabit illum , quod dicitur ad differentiam sapientie secularis, de qua precipitur: Non comedetis ex eo crudum quid, nec coctum aqua,  sed assatum tantum igne . De aqua gratie Dominus ait: Qui biberit ex aqua quam ego dabo ei, fiet in eo fons aque salientis in uitam eternam . De aqua culpe dixit Iacob ad Ruben: Effusus es tanquam aqua, non crescas . De aqua pene dicitur: Transiuimus per ignem et aquam, et induxisti nos in refrigerium . De aqua miserie legitur; Intrauerunt aque usque ad animam meam . Et sunt iste miseserie uel angustie, non solum temporales et transitorie, uerum etiam interminabiles et perpetue de quibus legitur: Submersi sunt tanquam plumbum in aquis uehementibus . Et: Transibunt de aquis niuium ad calorem nimium . Preterea ipse Spiritus sanctus dicitur aqua, unde:  Flumina de uentre eius fluent aque uiue . Spiritualis intellectus: Implete hydrias aqua . Baptismus: Et de latere Christi profluxit sanguis et aqua . Populus: Aque multe, populi multi sunt . Et: Omnes dilabuntur quasi aque, que non reuertuntur . Sequitur:

Tu es mihi refugium a pressura [al. meum a tribulatione] que circumdedit me: exsultatio mea, erue me a circumdantibus me

Interdum et oppressores insistunt, et oppressiones obsistunt; interdum non insistunt oppressores, sed obsistunt oppressiones, interdum autem non obsistunt oppressiones, sed oppressores insistunt.  His qui sunt fragiles, etsi non insteterint oppressores, obsistunt tamen oppressiones, quia facile succumbunt aduersis; his qui fortes sunt, etsi oppressores insistant, non tamen oppressiones obsistunt, quia resistunt fortiter aduersitatibus; his autem qui sunt mediocres, cum insistunt oppressores, obsistunt oppressiones: et ideo quia difficile est in igne esse et non ardere, orat uir sanctus non solum ab oppressionibus, sed et ab oppressoribus liberari, cum ait: Tu es refugium mihi a pressura que circumdedit me, exsultatio mea, erue me a circumdantibus me. Quasi dicat: Libera me ab oppressionibus meis, quia tu es refugium mihi, a pressura que circumdedit me: sed et redime me a circumdantibus me, id est libera me ab oppressoribus  meis.

Sane principales quatuor sunt uirtutes, que montem uiri sancti circumdant, uidelicet iustitia, prudentia, temperantia, et fortitudo. Habet enim ab anteriori parte iustitiam, a posteriori parte prudentiam, temperantiam a dextris, fortitudinem a sinistris. Congruunt bene loca uirtutibus; nam que sunt ante, sunt certa; que uero retro, dubia sunt; que a dextris, prospera, que a sinistris, aduersa. In certis autem est exercenda iustitia, in dubiis est adhibenda prudentia, in prosperis opus est temperantia, in aduersis est necessaria fortitudo. Cum ergo iniquitas premit iustitiam, oppressio instat ante; cum fatuitas premit prudentiam, oppressio instat retro; cum superfluitas premit temperantiam,  oppressio instat a dextris; et cum pusillanimitas premit fortitudinem, instat oppressio a sinistris. Cum autem diuerse oppressiones simul has uirtutes omnes impugnant, tunc undique mentem circumdant. Et ideo sanctus orat a circumdantibus redimi, hoc est ab oppressionibus, que undique imminent, liberari. Hanc solam petitionem offert penitens in hoc psalmo, grauidam et fecundam, multarum petitionum intellectum in se continentem inclusum, quam potius intelligendam relinquit, quam duxerit distinguendam, ut referatur ad intellectum, de quo premittit in titulo: Intellectus Dauid. Quidam uero inter pressuras deficiunt et tristantur, alii proficiunt et letantur, sicut apostoli, de quibus dicitur: Ibant gaudentes a conspectu concilii,  quoniam digni habiti sunt pro nomine Iesu contumeliam pati . Hinc Iacobus apostolus ait: Omne gaudium existimate, fratres mei, cum in uarias tentationes incideritis ; et Paulus ait: Spe gaudentes, in tribulationibus non deficientes . Ut ergo uir sanctus ostendat se non defecisse, sed profecisse inter pressuras, interponit et dicit: Exsultatio mea, erue me a circumdantibus, id est, tu Deus in quo, et de quo inter pressuras exsulto, redime me a circumdantibus me.

Redemptio quandoque large dicitur liberatio, que fit etiam solo dono. Unde: Redemit eos de manu inimici, et de regionibus congregauit eos . Et iterum: Liberauit eos de manu odientium,  et redemit eos de manu inimicorum. Quandoque proprie dicitur liberatio, que fit dato pretio; unde: Redempti sumus, non corruptibilibus, auro et argento, sed pretioso sanguine Agni immaculati . Et alibi: Redemisti nos, Domine, in sanguine tuo . Dicitur etiam interdum redemptio ipse redemptor, iuxta quod Apostolus dicit quod Christus factus est nobis sapientia et redemptio . Et Psalmographus: Redemptionem misit Dominus populo suo . Pretium autem redemptionis datum est regi, ut liberaret captiuum a tyrannide carcerarii. Datum est Domino, ut liberaret hominem a potestate diaboli, et seruitute peccati, et a penis inferni; unde: Ego redemi eos, et ipsi locuti sunt contra me mendacia . Ipse redimet  Isrel ex omnibus iniquitatibus eius . Exspectantes etiam redemptionem corporis nostri . Saluatorem, inquit, exspectamus Dominum Iesum Christum, qui reformabit corpus humilitatis nostre, configuratum corpori claritatis sue ; qui nos de portis mortis et de manu inferi liberauit. Ergo redime me a circumdantibus me, a diabolo, a peccato et ab inferno; quia tu es refugium mihi a pressura. O pie, o clemens, o bone Deus, a te ad te me oportet confugere; a te irato, ad te placatum, a te offenso, ad te propitium, a te iudice, ad te patrem: quia si uellem fugere, non possem effugere; si uellem tegi, non possem protegi: cum sit nemo qui de manu tua possit eruere. Quo enim ibo a spiritu tuo, aut quo  a facie tua fugiam? Si ascendero in celum tu illic es, si descendero ad infernum, ades : tu ergo, non alius, es mihi summum et supremum refugium, a pressura que circumdedit me, id est a tribulatione, que undique me conturbat. In te iactatus sum ex utero de uentre matris mee; tu es protector meus, in te cantatio mea semper. Si tu adfueris, nichil oberit; si tu defueris, nichil proderit. Sequitur:

Intellectum tibi dabo, et instruam te in uia hac qua gradieris, firmabo super te oculos meos.

In hac ultima parte intellectum commendat, qui est secundus in donis, de quo prescribitur titulus: Intellectus Dauid. Duo sunt talenta homini necessaria, uidelicet intellectus et operatio. Et intellectui quidem necessaria est disciplina, operationi uero  perseuerantia. Hec quatuor in hoc primo uersu notantur. Intellectus, cum dicitur: Intellectum tibi dabo. Disciplina, cum additur: Instruam te. Operatio, cum subiungitur: In uia hac qua gradieris. Perseuerantia, cum infertur: Firmabo super te oculos meos. Porro, circa primum talentum duo sunt opportuna, docilitas discipuli, et doctrina magistri. De illa premittit: Intellectum tibi dabo, ut sis docilis ad discendum. De ista subiungitur: Instruam te, ut docilitas proficiat ad doctrinam. Ad secundum quoque talentum duo sunt necessaria in uia boni operis gradienti: pes timoris, qui est sinister, ut timore pene declinet a malo; et pes amoris, qui est dexter, ut amore iustitie tendat ad bonum. uerum, quia non sunt in homine uie eius, sed a Domino  gressus hominis diriguntur, ut homo usque in finem perseueret in bono , Dominus auxilium promittit, et ait: In uia hac qua gradieris, declinando pedem timoris a malo, et tendendo pedem amoris ad bonum, firmabo super te oculos meos, uidelicet oculum correctionis, ut per flagella reuocem te a malo, et oculum consolationis, ut per beneficia prouocem te ad bonum, de quibus alibi dicitur: Oculi Domini super iustos . His enim oculis omnia nuda sunt et aperta; quoniam oculi eius sicut flamma ignis . Non duos uero tantum oculos perhibetur habere, sed septem, qui sunt septem spiritus Dei missi in omnem terram.

Duo uero sunt que disciplinam impediunt: superbia  et stoliditas. Superbi namque propter arrogantiam discere nolunt, et stolidi propter imprudentiam discere nequeunt. Superbus autem designatur per equum, stolidus uero per mulum, a quibus dehortatur, cum ait: Nolite fieri sicut equus et mulus, quibus non est intellectus. Qualiter autem cercendi et castigandi sunt tales, consequenter ostendit, cum addit: In chamo et freno maxillas eorum constringe. Multa flagella peccatoris. Equus igitur, id est superbus refrenandus est, ne per arrogantiam nimis excurrat; et mulus, id est stolidus est flagellandus, ne per imprudentiam nimis aberret, et sic non approximent ad te cognoscendum, uenerandum et excolendum. Timendum est autem, sed non desperandum: quoniam etsi multa sint flagella peccatoris,  unde premittit, In freno et chamo maxillas eorum constringe, qui non approximant ad te, sperantes tamen in Domino misericordia circumdabit; unde et subiungit: Letamini in Domino et exsultate iusti, et gloriamini omnes recti corde. Multa sunt quippe flagella peccatoris; quoniam non solum puniunt foris in corpore, uerum etiam torquent intus in corde. Nam per que peccat homo, per hec et torquetur . Sperantes autem in Domino misericordia circumdabit, in presenti conferendo uirtutem, et in futuro conferendo salutem. Ergo Letamini in Domino et exsultate iusti, propter stolam carnis, et gloriamini omnes recti corde, propter stolam anime: quia recipietis de manu Domini duplicia , et ideo letamini corpore, et exsultate corde, secundum  illud: Cor meum et caro mea exsultauerunt in Deum uiuum .

Orauerat sanctus a circumdantibus erui, et Deus orationem eius exaudiens, statim oranti respondit. Intellectum tibi dabo, et instruam te in uia hac qua gradieris, firmabo super te oculos meos. Contra circumstantes qui obsident uias, ut uiatores capiant et disperdant, duplex promittit auxilium, uidelicet documentum et firmamentum, ut ex documento uitent errores itinerum, et ex firmamento propellant incursus hostium. Ad documentum pertinet quod premittitur: Intellectum tibi dabo, ut cognoscas, quod omnia bona procedant ex gratia; et instruam te, ne forte aberres, tuis ea meritis ascribendo,  sed quidquid boni te cognoscis habere, non tuis meritis, sed diuine gratie totum ascribas. Certe qui secus sentit et credit, desipit et aberrat, et talis error impedit intellectum rectum, quo ad ueram beatitudinem peruenitur. Instruam uero te per unctionem spiritus, que docet de omnibus. Spiritus ueritatis, qui docet omnem ueritatem , doctorum doctor, et magistrorum magister. Ad firmamentum autem pertinet quod subiungitur: In uia hac qua gradieris, id est in cursu uite presentis, firmabo super te oculos meos, id est firmum tibi exhibebo presidium custodie et tutele. Solemus enim diligenter perspicere, quod studiose uolumus custodire. Quia ergo tu leuas ad me oculos tuos, et ego firmabo super te oculos meos. Accepto  autem intellectu et instructus a Deo, conuertit se ad superbos et stolidos penitens, qui sua merita iactant et peccata defendunt.

Nolite fieri sicut equus aut mulus quibus non est intellectus.

Equus et in bono accipitur et in malo. Bonus equus, corpus Christi; unde: Equus albus, et qui sedebat super eum, uocabatur fidelis et uerax . Equus, angelus uel quilibet sanctus; unde: Exercitus qui sunt in celo sequebantur eum in equis albis . Equus, predicator; unde: Nunquid prebebis equo fortitudinem, aut circumdabis collo eius hinnitum?  Equus, uir ustus: unde: Equus paratus est ad diem belli, Dominus  autem uirtutem tribuet . Equus malus homo luxuriosus; unde: Sicut fluxus equorum, fluxus eorum . Equus, uir improuidus; unde: Auferam equos de medio tui . Equus, superbus; unde: Hi in curribus, et hi in equis, nos autem in nomine Dei nostri magnificabimur . Equus, arrogans; unde: Fallax equus ad salutem, in abundantia uirtutis sue non saluabitur . Equus, mollis et fragilis; unde: Dormitauerunt qui ascenderunt equos . Et: Mordens ungulas equi, ut cadat ascensor eius retro . Sunt preterea equi rufi, nigri et pallidi, quos uiderunt Ezechiel, Zacarias et Ioannes, tyranni, heretici et hypocrite. Ergo nolite fieri sicut equus et mulus. Non dicit sicut bos, quia satis  est humilis; et canis, qui nimis est sagax, sed sicut equus, qui designat superbum, quia extento collo ceruicosus incedit, et mulus qui significat stolidum, quia est improuidus et mendosus. In Tobia uero  per equum et mulum libidinosi notantur, Raphele testante: Qui coniugium, inquit, ita suscipiunt, ut Deum a sua mente excludant, et sue libidini uacent, sicut equus et mulus, quibus non est intellectus, habet potestatem demonium super eos. uel per mulum, qui generatur, sed non generat, designatur ingratus, qui accipit gratiam, sed non reddit. Tales superbi et arrogantes qui contra Deum ceruicem extendunt, attribuendo meritis, quod attribuendum est gratie, quasi stolidi et uecordes, dicendo: Labia nostra a nobis sunt, quis noster Dominus est?  Et ideo talibus non est intellectus ad cognoscendam humiliter ueritatem, quoniam omne datum optimum, et omne donum perfectum desursum est, descendens a Patre luminum . uel per equum intelligitur ille, qui uehit sessorem diabolum, et per mulum intelligitur ille, qui subit onus peccati, et talibus non est intellectus, quia nolunt intelligere, ut bene agant, sed iniquitatem in suis cubilibus meditantur. Tu uero Deus,

In chamo et freno maxillas eorum constringe, qui non approximant ad te.

Quia chamus est illa pars freni que mittitur in os equi, et omnis pars minor est suo toto, recte per  chamum et frenum possunt maior et minor cercitio designari, quibus maxille talium, id est superbia et stoliditas constringuntur, ne ipsi de suis meritis glorientur, quia per afflictiones maiores atque minores retundenda et coarctanda sunt ora, que clamant merita, et tacent peccata, eorum uidelicet, qui non approximant ad te per humilem confessionem, sed recedunt a te per superbam iactationem. Quia uero equus et mulus quanto plus impinguantur, tanto grauius insolescunt, ad reprimendam eorum lasciuiam, restringendum est aliquando eis pabulum, propter quod dicit: In chamo et freno maxillas eorum constringe, et adhibendum flagellum. Propter quod ait: Multa flagella peccatorum. Maxille siquidem et mandibule a mandendo  dicuntur, que profecto mandere nequeunt, quando sunt freno et chamo constricte. Sic elati homines et ingrati de incolumitate corporum et abundantia rerum superbire consueuerunt et insolescere, sed ad eorum nequitiam reprimendam freno infirmitatis et chamo paupertatis sunt aliquando cercendi, ut uexatio eis tribuat intellectum. Unde sic sane potest intelligi: Nolite fieri sicut equus et mulus, id est nolite superbire et insolescere, sicut elati faciunt et ingrati, quibus non est intellectus, sed tu Deus, qui singulis malis nosti remedium adhibere, constringe maxillas eorum, id est cohibe arrogantiam superborum, in freno et chamo, id est per damnum rerum et dispendium personarum. Ecce qui non intelligunt, equo comparantur et  mulo, sicut alibi dicitur: Homo cum in honore esset, non intellexit, comparatus est iumentis insipientibus, et similis factus est illis . Quia uero qui non possunt cohiberi per frenum, debent corripi per flagellum, subiungit et ait:

Multa flagella peccatoris, sperantes autem in Domino misericordia circumdabit.

Est flagellum correptionis, de quo legitur: Pater filium quem diligit, corripit . Flageltat autem omnem filium quem recipit . Flagellum detractionis, de quo dicitur: A flagello linque absconderis, et non timebis calamitatem cum uenerit . Flagellum afflictionis, de quo scribitur: Fui flagellatus tota die . Et  flagellum damnationis, de quo legitur: Non accedet ad te malum, et flagellum non appropinquabit tabernaculo tuo . Ergo flagellantur iusti, flagellantur et iniusti; quia multe sunt tribulationes iustorum . uerum illi flagellantur ut, si penitent, corrigantur, si non penitent, condemnentur; ipsi uero tribulantur, ut purgentur a malo et probentur in bono; quia quod facit flagellum grano, et ignis auro, idem efficit tribulatio uiro iusto. Multa uero dicuntur flagella peccatorum; quia et in carne flagellantur exterius, et in mente flagellantur interius. Flagellantur in uita presenti, et flagellantur in uita futura; flagellantur ex culpa, et flagellantur ex pena. Flagellantur a Deo et flagellantur ab homine. Flagellantur a mundo, et flagellantur  a demone. Nec posset quisquam per singula enumerare peccatorum flagella. Nec mirum, si adhibito freno indomito animali addatur flagellum. Utinam sic dometur, ut perdometur! quia uerendum est, ne nimium resistendo, indomitum relinquatur, et sic euagetur per uiam latam, que ducit ad mortem . Sperantes autem in Domino, non in seculo, in gratia, non in merito, misericordia circumdabit, hoc est in omnibus aderit ad salutem, in omni loco et in omni tempore, in omni causa et in omni negotio, in certis et in dubiis, in prosperis et in aduersis, in corpore et in corde, in presenti et in futuro. Maledictus autem homo, qui confidit in homine, et ponit carnem brachium suum . Ideo,

 Letamini in Domino et exsultate iusti, et gloriamini omnes recti corde.

In sperantibus iustis et rectis, tres ordines designantur, incipientium, proficientium et peruenientium. Primis exhibetur misericordia, unde: Sperantes in Domino misericordia circumdabit; secundis, letitia; unde: Letamini in Domino et exsultate iusti; tertiis autem gloria; unde: Gloriamini omnes recti corde. Letantur quidem iusti, letantur et iniusti, sed iusti in Domino, iniusti letantur in mundo. Iniusti exsultant de carnalibus et mundanis. Iusti de uirtutibus, iniusti de uitiis. De illis legitur: Exsultabunt sancti in gloria, letabuntur in cubilibus suis ; de istis dicitur: Letantur cum malefecerint, et exsultant in rebus pessimis  . uerum iustorum gaudium felix est et perpetuum; iuxta quod legitur: Petite, et accipietis, ut gaudium uestrum plenum sit; et: Gaudium uestrum nemo tollet a uobis . Iniustorum uero gaudium infelix est et momentaneum. Iuxta quod dicitur: Tenent tympanum et citharam, et gaudent ad sonitum organi, ducunt in bonis dies suos, et in puncto ad inferna descendunt . Nouerat hoc ille qui dixerat: uersa est in luctum cithara mea, et organum meum in uocem flentium , nam extrema gaudii luctus occupat . Gaudendum est ergo de iis que spectant ad meritum, uel ad premium, ad gratiam uel gloriam, ad uirtutem uel ad salutem, de quibus illi gaudebant, quibus  aiebat Christus: Gaudete et exsultate, quia merces uestra multa est in celis . Et propheta dicebat: Ego autem in Domino gloriabor, et gaudebo in Deo Iesu meo . Propter hec duo gaudia, unum quod habetur de meritis, et alterum quod habetur de premiis, ingeminat Psalmista, cum ait: Letamini in Domino, et exsultate iusti. Quod et Apostolus repetit dicens: Gaudete in Domino semper, iterum dico, gaudete . Nec solum gaudendum est iustis, sed et gloriandum: unde subiungitur: Et gloriamini omnes recti corde. uos scilicet, qui potestis dicere cum Apostolo: Gloria nostra hec est, testimonium conscientie nostre . Nam omnis gloria filie regis est ab intus . Opus ergo suum probet unusquisque,  et tunc in semetipso gloriam habebit, et non in altero. Hypocrita namque gloriam querit in altero, et non in seipso, et gloria eius est quasi flos feni , quod hodie uiret, et cras in clibanum mittitur . Sic omnis hypocrite spes peribit, quia falsam uenatur gloriam apud homines, et non ueram querit gloriam apud Deum. Illud enim correctum est, quod non aliqua prauitate distortum est, sed ad Deum pura intentione directum.

Ecce cum in principio de penis et culpis egisset, in fine de gloria et exsultatione concludit, quem morem in hoc sicut et in aliis penitentialibus psalmis obseruat.



[PSALMUS III.]



Titulus psalmi tertii penitentialis talis est: Psalmus Dauid in rememoratione Sabbati.---Tituli huius explicatio.

 Ex quibusdam Scripture locis intelligitur manifeste, quod Sabbatum et septimum interpretatur et requies, unde congrue scriptum est, quod requieuit Deus die septimo ab omni opere quod patrarat . Tria uero sunt Sabbata, exterius et superius, uidelicet temporale, spirituale et eternale. De primo legitur in Euangelio: Sabbatum est, non licet tibi tollere grabatum tuum , de secundo dicitur ab Apostolo: Relinquetur sabbatismus populo Dei , de tertio uero scribitur per prophetam: Erit Sabbatum ex Sabbato . Primum Sabbatum est sacramentum, et non res. Ultimum autem est res, et non sacramentum. Medium uero res est, et sacramentum. Quia primum significat et non significatur, ultimum uero significatur  et non significat, medium et significatur et significat. Agit ergo in hoc psalmo penitens de rememoratione medii et ultimi Sabbati, hoc est spiritualis et eternalis, utriusque memorando quietem. Unam, quam perdiderat, et alteram quam demeruerat per peccatum; unde dicebat: Non est sanitas in carne mea a uultu ire tue, non est pax ossibus meis a facie peccatorum meorum . Incurrat enim afflictionem mentis et corporis ex peccato; quia et uermis conscientie rodebat mentem interius, et passionis aculeus corpus exterius stimulabat. Unde uicissim agit de culpis et de penis, miseriam suam exaggerans multis modis. Que quidem cogebant eum, et deperditum peccatoris et demeritum  eternitatis, Sabbatum deplorando ad mentem sepius reuocare. Quia sicut dulcis est aqua post sitim, et suauis umbra post estum: ita quies est delectabilis post laborem, maxime tranquillitas mentis, quam etiam inter angustias corporis iustus habet. De qua Dominus dicebat apostolis: Pacem meam do uobis, pacem relinquo uobis: non quomodo  mundus dat, ego do uobis . Hic est profecto fons proprius, cui non communicat alienus. Ad quem tanto ardentius anhelat penitens post peccatum, quanto suauius eum gustauerat ipse iustus.

Habet autem hic psalmus, secundum translationem quam tenet Romana Ecclesia, tres uersuum septenarios, id est uiginti et unum uersus, qui ad tria predicta Sabbata non immerito referuntur. Nam Sabbatum non solum dicitur septimus dies, sed et septimana dierum, et dies quilibet septimane. Septimus dies, ibi: Memento ut diem Sabbati sanctifices . Septimana dierum, ibi: Ieiuno bis in Sabbato . Et quilibet dies, ibi: ualde mane una Sabbatorum . Ad  Sabbatum temporale pertinent septem dies; ad Sabbatum spirituale septem pertinent uirtutes; et ad Sabbatum eternale pertinent septem dotes: tres anime glorificate, uidelicet cognitio, dilectio et delectatio; quatuor corporis glorificandi, uidelicet claritas, et subtilitas, agilitas et impassibilitas. Singuli autem hebdomade dies, proprias laudes habent in titulis psalmorum ex Sabbato, preter tertium, cuius rationem prout potui, alibi assignaui. Sabbatum autem hic ponitur pro quiete, secundum illud: Sabbatum requietionis est, et requies Sabbati sanctificata est Domino. In Sabbato temporali quiescit Iudeus, in Sabbato spirituali quiescit iustus, et in Sabbato eternali quiescit beatus. Ille ab operis  effectu, iste a criminis actu, et hic a corruptionis defectu. Per penitentiam ergo, quam his ostendit se habere de culpis, et patientiam, quam se demonstrat habere in penis, seipsum proponit aliis in exemplum, ut imitentur eum quasi alterum Iob, uehementer afflictum et grauiter cruciatum.



Psalmi tertii penitentialis elucidatio.


 Domine ne in ira tua [al. furore tuo] arguas me, neque in furore [al. ira tua] corripias me .

Psalmus iste quatuor habet partes, in prima penitens dirigit orationem ad Deum, postulans liberari a penis inferni, cum ait: Domine, ne in ira tua  arguas me; et a pena etiam purgatorii, cum adiungit: Neque in furore tuo corripias me. Oratione uero premissa, primo describit penas quas sustinet, secundo culpas quas egit, tertio miserias quas incurrit. Quasi dicat: Ego sum qui sustineo penas multas et magnas, uidelicet percussionis uulnus,  oppressionis pondus, carnis afflictionem, et mentis uexationem. uulnus percussionis, quoniam sagitte tue infixe sunt mihi. Pondus oppressionis, quia confirmasti super me manum tuam. Afflictionem carnis, quia non est sanitas in carne mea a uultu ire tue. uexationem mentis, quia non est pax ossibus meis a facie peccatorum meorum. Nec mirum, quia ego sum, qui egi culpas grandes et graues, fedas et fatuas. Grandes, quia iniquitates mee supergresse sunt caput meum; graues quia sicut onus graue grauate sunt super me; fedas, quia computruerunt cicatrices mee; fatuas, quia deteriorauerunt a facie insipientie mee. Quapropter ego sum, qui incurri miserias continuas et prolixas, corporales et spirituales. Continuas, quia tota die contristatus  ingrediebar; prolixas, quia miseriis afflictus sum, et turbatus sum usque in finem; spirituales, quia anima mea impleta est illusionibus; corporales, quia non est sanitas in carne mea. Oratione ergo premittens, clamabat ad Dominum, dicens: Domine, ne in ira tua arguas me, neque in furore tuo corripias me: quidam transibunt per ignem et saluabuntur, alii transibunt ad ignem et condemnabuntur. Saluabuntur, qui transibunt per ignem purgatorii, de quibus dicit Apostolus (, quod salui fient, sic tamen quasi per ignem. Nam uniuscuiusque opus quale sit, ignis probabit. Damnabuntur qui transibunt ad ignem inferni, quibus Dominus dicet: Ite maledicti in ignem eternum, qui paratus est diabolo et angelis eius .  Nam uermis eorum non morietur, et ignis eorum non exstinguetur . Ab utroque igne petit penitens liberari, cum ait: Domine, ne in ira tua arguas me, neque in furore tuo corripias me. Quasi dicat: Domine, Pater et Deus uite mee, ne arguas me in ira tua, id est ne me conuincas in districto iudicio, in quo tu reprobis apparebis iratus, cum dices iis qui a sinistris astabunt: Esuriui, et non dedistis mihi manducare; sitiui, et non dedistis mihi bibere. Quandiu enim uni ex his minimis meis non fecistis, nec mihi fecistis . Ecce redargutio peccatorum. Ite ergo maledicti, in ignem eternum, qui paratus est diabolo et angelis eius. Ecce iudicis ira. Non solum autem arguas me in ira tua,  sed neque in furore tuo corripias me, id est non punias me in purgatorio igne, in quo tanta erit incendii uehementia, quod quasi furere uideberis, etiam in electos, cum minor pena que erit in purgatorio, censeatur maior quantalibet pena que est in hoc mundo. Quis autem illud ire tonitruum, aut illud furoris fulgur poterit sustinere! Euita culpam, si uis euadere penam. uel orat penitens, ut Deus non inferat penam ad ultionem iratus, sed ad correctionem misertus, ut talis sit sensus: Domine, arguas me, sed non in ira; corripe me, sed non in furore. Quasi dicat: Ne arguas me in ira, sed in misericordia argue me, quia scriptum est: Deus quos amat, arguit et castigat  Neque corripias me in furore, sed in mansuetudine; quia  pater filium quem diligit, corripit ; ut pena sit a misericordia ad correctionem, non ab ira ad ultionem; et quidem sufficere debent mala que patior in presenti, ne patiar in futuro.

Quoniam sagitte tue infixe sunt mihi, et confirmasti super me manum tuam.

Percussiones ergo quas ego patior, sunt multe, sunt magne et sunt profunde: multe, quia sagitte, non una tantum, sed plures: magne, quia percussiones tue non hominis quidem, sed Dei; profunde, quia infixe sunt mihi, non foris in cute, sed intus in corde; oppressiones quoque importabiles sunt, quia confirmasti, quasi ex magna uirtute, super me, quasi de loco sublimi, manum tuam, quasi ualidam et robustam.

 Sagitte Domini comminationes sunt diuine, que timore iudicii districti peccatoris animo infiguntur; secundum quod alibi dicitur: Confige timore tuo carnes meas, a iudiciis enim tuis timui . Hinc etiam beatus Iob ait: Sagitte Domini in me sunt, quarum indignatio ebibit spiritum meum, et terrores Domini militant contra me . Ergo sagitte tue, id est comminationes tue de penis eternis, infixe sunt mihi, uelut acute, que usque ad cordis interiora pertingunt, et ideo timore percussus, clamare compellor: Domine, in ira tua arguas me. Tales sagitte cum infiguntur, non mortificant, sed uiuificant: non deducunt ad inferos, sed reducunt, quia timore pene cohibent manus ab actu culpe. uel sagitte Domini sunt pene, que  infliguntur à Deo, unde: Inebriabo sagittas meas sanguine, et gladius meus manducabit carnes, et sagittas complebo in eis . Hec est sagitta salutis Domini, et sagitta salutis contra Syriam. Non sunt tales sagitte hereticorum, de quibus legitur: Parauerunt sagittas suas in pharetra, ut sagittent in obscuris rectos corde . Nec tales sunt Iudeorum sagitte, de quibus dicitur: Sagitte paruulorum facte sunt plage eorum . Nec etiam talis sagitta diaboli, de qua scribitur: A sagitta uolante per diem, a demonio meridiano . Sagitte quoque Domini sunt uerba diuina, de quibus alibi legitur: Sagitte tue acute potentissime . Item: Sagitte tue pertransierunt,  uox tonitrui tui in rota . Et iterum: Emitte sagittas tuas, et conturbabis eos . Has sagittas Christus et sancti eius emittunt, qui etiam sagitte uocantur, unde: Posuit me quasi sagittam electam . Et: Sicut sagitte in manu potentis, ita filii excussorum . Sagitte igitur tue, id est pene a te inflicte, infixe sunt mihi, et etiam confirmasti super me manum tuam.

Septem modis ponitur manus in Scriptura sacra. Manus diuina, Filius, unde: Tollam in celum manum meam; et: Emitte manum tuam e alto . Potentia, unde: A fortitudine manus tue ego defeci ; et: In manu tua sunt omnes fines terre . Gratia, unde: Aperiente  te manum tuam, omnia implebuntur ubertate ; et: Aperis tu manum tuam, et imples omne animal benedictione . Anxilium, unde: Cum ceciderit iustus, non collidetur: quia Dominus supponit manum suam ; et: In manibus tuis tempora mea . Protectio, unde: Sub umbra manus sue protexit me . Operatio, unde: Manus tue, Domine, fecerunt me, et plasmauerunt me totum in circuitu ; et: Opera manuum tuarum sunt celi . Sed hic manus Domini accipitur pro diuina uindicta, unde: Manum tuam longe fac a me, et formido tua non me terreat ; et: Adhuc manus eius extenta . Hec firmata exstitit in Adam, qui per culpam quam commisit, incurrit penam quam meruit,  sicut Dominus ei fuerat comminatus: Quacunque die comederis, morte morieris . In nobis autem confirmata est, qui contrahimus ab eo culpam, et penam usque ad finem uite, utinam non duret sine fine post finem; ille si quidem fuit miseriarum origo, nos autem sumus miseriarum propago. Dicit itaque penitens: O Deus, confirmasti, id est grauiter aggrauasti, super me manum tuam, id est uindictam tuam in penis innumeris et miseriis infinitis, que adeo me conturbant, ut pre ingenti dolore clamare compellar: Neque in furore tuo corripias me. In tantum autem confirmasti super me manum tuam, quod

Non est sanitas in carne mea a uultu [al. facie] ire tue, et non est pax ossibus meis, a facie peccatorum  meorum.

uultus Dei Patris est Filius, unde: In lumine uultus tui ambulauimus ; et: Illuminet uultum suum super nos . Cognitio, unde: Quesiui uultum tuum, uultum tuum, Domine, requiram . Propitiatio, unde: De uultu tuo iudicium meum procedat . Indignatio, unde: uultus Domini super facientes mala . Ratio, unde: Signatum est super nos lumen uultus tui, Domine . Benignitas, unde: uultum tuum deprecabuntur omnes diuites plebis . uultus ergo uel facies hic accipitur pro notitia, qua in uultu cognoscitur unusquisque. In uultu quoque deprehenditur ira, et plerumque in  facie denotatur peccatum, secundum illud:

Heu quam difficile est crimen non prodere uultu. 

Caro quoque multis modis accipitur in Scripturis. Nam caro dicitur homo, unde: uerbum caro factum est ; et: uidebit omnis caro salutare Dei . Pars hominis, unde: Palpate et uidete, quoniam spiritus carnem et ossa non habet, sicut me uidetis habere . Animalis natura, unde: Alia est caro uolucrum, alia piscium, et alia iumentorum ; et: Dat Deus escam omni carni . Humana fragilitas, unde: Non permanebit spiritus meus in homine, quia caro est ; et: Omnis caro fenum . Sensualitas, unde: Spiritus concupiscit aduersus carnem,  et caro aduersus spiritum . Corruptibilitas, unde: Et si nouimus Christum secundum carnem, sed nunc iam non nouimus . uoluptuosa conuersatio, unde: Caro et sanguis regnum Dei non possidebunt . Legalis obseruantia, unde: Qui uolunt uobis placere in carne, hi cogunt uos circumcidi . Terrena consideratio, unde: Caro et sanguis non reuelauit tibi . Litteralis intellectus, unde: Spiritus est qui uiuificat, caro non prodest quidquam . Coniugale opus, unde: Erunt duo in carne una . Ipsa femina, unde: Non ex sanguinibus, neque ex uoluntate uiri, neque ex uoluntate carnis, sed ex Deo nati sunt . Consanguinitas, unde: Nemo unquam carnem suam odio habuit . Culpa  unde: Dum appropiant super me, nocentes, ut edant carnes meas ; et pena, unde: Carnibus meis saturamini . Non est, inquam, sanitas in carne, quia necessitati moriendi addicta est per peccatum: quia non satis est sanum, quod leuiter potest ledi; a uultu ire tue, id est a consideratione indignationis tue, que timore futuri iudicii non solum mentem conturbat, sed et carnem affligit. Nec solummodo carnem, que fragilis est, sed et ossa, que fortia reputantur; quia non est pax ossibus meis, id est uiribus mentis mee. A facie, hoc est a recordatione peccatorum meorum, que ossa conturbant: quoniam spiritus tristis exsiceat ossa . Quis enim restitit ei, et pacem habuit?  Non est impiis gaudere, dicit Dominus ; quia per que peccat homo, per hec et torquetur . Iustus autem confidit ut leo , de quo legitur: Leo fortissimus bestiarum, ad nullius pauebit occursum . Sed et iustus quidquid occurrerit semper imperturbatus existit, quia nec aduersis deprimitur, nec prosperis eleuatur. Letus uigilat, dormit quietus, sedet pacificus, insedit securus; quoniam qui timet Deum, omnia timent eum. Magnam in presenti iustitie sue mercedem adeptus, in futuro maximam adepturus. Est autem pax peccatorum, pax iustorum, et pax beatorum. De prima: Non ueni mittere pacem, sed gladium ; et: Zelaui in peccatoribus pacem peccatorum uidens . De secunda:  Pacem meam do uobis, pacem meam relinquo uobis ; et: Pax multa diligentibus nomen tuum . De tertia: In pace in idipsum dormiam et requiescam ; et: Pax Dei que exsuperat omnem sensum, custodiat corda uestra et intelligentias uestras . Et preterea pax communis bonis et malis, de qua legitur: Bonus sermo Domini sit mihi pax, et ueritas in diebus nostris. Ipse quoque Christus dicitur pax nostra, qui fecit utraque unum, in uno nouo homine faciens pacem, pacem his, qui prope, et pacem his qui longe . Porro quidam nec a peccato habent pacem, nec cum peccato, et hi sunt optimi; e contra, quidam habent cum peccato pacem, et non a peccato, et hi sunt mali. Quidam autem habent pacem  et cum peccato et a peccato, et hi sunt pessimi. Qui enim sic dati sunt in reprobum sensum , et uenundati sub peccato , ut ultro se peccato ingerant, et de peccato non curent. Illi profecto et cum peccato pacem habent, in quo suauiter delectantur, et a peccato pacem habent, super quo minime remordentur, de qualibus scriptum est: Letantur cum male fecerint, et exsultant in rebus pessimis : quoniam impius cum in profundum malorum uenerit contemnit . Sicut enim, secundum Apostolum: Hi qui ea que legis sunt, naturaliter faciunt, ipsi sunt sibi lex : sic illi qui ea que peccati sunt, faciunt libere, ipsi sunt sibi peccatum, id est peccati causa, ut iam eis quodlibet hoc liceat, non autem libeat hoc quod licet.  In profundum iniquitatis demersi et absorpti penitus a peccato, non cogitantes de pena, nec curantes de culpa, effecti sunt sicut equus et mulus, quibus non est intellectus , post suas concupiscentias abeuntes. Qui si quandoque flagellentur, ut conuertantur, uulnera non sentiunt, et uerbera non attendunt, quemadmodum scriptum est: uerberauerunt me, et non dolui: traxerunt me, et non sensi . Et hoc maxime fit, cum laudatur peccator in desideriis anime sue, et qui iniqua gerit, benedicitur. Tales pepigerunt fedus cum morte, uel ex perfidia non credentes, uel ex malitia desperantes, quasi quatriduanus mortuus in monumento fetentes . Qui uero peccatum operantur, et delectantur in eo, sed tamen remordentur  et impugnantur ab illo, ipsi quidem cum peccato pacem habent sed non a peccato: quia delectantur in culpa, sed a conscientia remordentur. Tales impugnantur, sed non repugnant: quia motus sentiunt et consentiunt, abstracti a concupiscentia et illecti . Paruulos non allidunt ad petram , sed eos in desiderio suo fouent, iacentes et dormientes in uoluptate et feditate peccati, ueluti iumenta que in stercore suo computrescunt, quibus redolet fetor, et amaritudo dulcescit. E contra: Quidam tentationes sustinent et resistunt, impugnationibus repugnantes, et hi nec cum peccato pacem habent, nec a peccato; quia cum illo luctantur, ne peccatum in suo mortali corpore  dominetur. Grauis quidem est lucta, sed utilis pugna; quoniam etsi penam habet, habebit et coronam: et quanto difficilior est conflictus, tanto gloriosior est triumphus. Qui uero tentationes uicerunt, ut non solum tentationibus non consentiant, sed iam etiam tentationes non sentiant, nisi forte leuissimas, que pacem animi non perturbant, hi profecto pacem habent a peccato, sed non cum peccato, ut dicere ualeant cum Apostolo: Gloria nostra hec est, testimonium conscientie nostre : cum illi ueraciter peccatores possint de pace in Domino gloriari, quos et criminalis culpa non mordet, et cauteriata conscientia non remordet, quoniam etsi grauia forte peccata commiserunt, illa tamen omnino per condignos fructus penitentie  diluerunt. Cum ergo iam ipse spiritus testimonium perhibet spiritibus eorum, quod ipsi filii Dei sint, tunc a peccato pacem habent, et non cum peccato, effecti pacifici ueri, qui filii Dei uocabuntur : pauidi quidem pro suis, sed pro aliis securi. Patet ergo, quod non habere pacem cum peccato semper est bonum, et habere pacem cum peccato semper est malum. Habere uero pacem a peccato interdum est bonum, interdum est malum. Noli ergo cum peccato pacem habere, noli contrahere amicitiam cum serpente, ne suadendo inficiat, et occidat te ueneno. Lethalius est enim uenenum peccati, quam uenenum serpentis. Nam illud interficit corpus, istud uero interimit animam, sine qua corpus non uiuit. Si uero concupiscentia corporis  illectus, pacem habueris aliquando cum peccato, caue saltem, ne habeas pacem ab illo: quia si cum peccato et a peccato pacem habueris, uiuens inter mortuos deputaberis. Que uero sit causa, quare non est sanitas in carne hominis a facie ire Dei, neque pax ossibus a facie peccatorum, consequenter ostendit.

Quoniam iniquitates mee supergresse sunt caput meum, et sicut onus graue grauate sunt super me.

Caput mulieris uir, et caput uiri Christus, caput Christi Deus ; unde: Caput dilecti mei sicut aurum optimum . Ipse est caput corporis Ecclesie . Caput anime mens, unde: Impinguasti caput meum in oleo .  Caput rei, principium, unde: In capite libri scriptum est de me . Caput prouincie, metropolis, unde: Caput Syrie Damascus . Caput populi princeps, unde: Constitues me in caput gentium . Caput iniquorum diabolus, unde: Percussisti caput de domo impii, denudasti fundamenta eius usque ad collum ; et: Tu confregisti capita draconum, dedisti ea in escas populis Aethiopum . Caput mali operis, suggestio diabolica, unde: Caput aspidis suget et occidet eum lingua uipere ; et: Ipsa conteret caput tuum, et tu insidiaberis calcaneo eius . Caput uitiorum, superbia, unde: Si extulerit caput usque ad nubes quasi sterquilinium in  fine perdetur . Caput ergo interioris hominis, anime, mens seu ratio intelligitur. De quo Salomon ait: Oculi sapientis in capite ipsius, id est fides et intellectus sunt in mente sapientis. Nam oculi corporales sunt etiam in capite uiri stulti; huic capiti quedam iniquitas superponitur, illa iniquitas que cum timore Dei et sine proposito penitendi committitur, supponitur rationi; quia peccator in ea iudicium rationis reueretur. Illa uero iniquitas, que sine timore Dei et sine proposito penitendi committitur, superponitur menti; quia peccator in ea iudicium rationis contemnit. Utraque grauat, sed ista sicut onus mediocre, illa uero sicut onus graue, quod in profundum demergit. Et hoc est quod dicit: Iniquitates mee, quas  ego sine timore et proposito penitendi commisi, superposuerunt, id est posuerunt se super caput meum. uel secundum aliam litteram, supergresse sunt caput meum, hoc est depresserunt et despexerunt rationem anime mee. Ideoque grauate sunt super me, non sicut onus mediocre, sed sicut onus graue, quod usque in profundum uitiorum demergit. Iniquitas enim secundum prophetam, super talentum plumbi sedere describitur , quia mentem quam deprimit, non sinit ad celum erigi, sed cogit ad inferna demergi. uel iniquitates mee superposuerunt, id est in superbia posuerunt caput meum, id est mentem meam in superbiam extulerunt, et ideo, quoniam omnis qui se exaltat, humiliabitur , sicut onus graue grauate sunt,  super me, id est mole penarum me grauiter depresserunt. Quasi diceret: Ego exaltaui me in spiritu superbie, quoniam iniquitates mee supergresse sunt caput meum, et Deus humiliauit me in pondere pene, quoniam sicut onus graue grauate sunt super me.

Est onus Christi, onus mundi, onus diaboli; primum gratie, secundum pene, tertium culpe. De primo: Iugum meum suaue est, et onus meum leue ; de secundo: Onus Babylonis, quod uidit Isaias filius Amos ; de tertio: Nolite portare onera in die Sabbati . Licet enim scriptum sit: Unusquisque onus suum portabit , monet tamen Apostolus: Alter alterius onera portate, et sic adimplebitis legem Christi . Non  solum autem iniquitates supergresse sunt caput meum, uerum etiam

Computruerunt et deteriorauerunt [al. corrupte sunt] cicatrices mee a facie insipientie mee.

Computrescere multis modis dicitur aliquid. Ratione materie, unde: Lumbare computruit, quod Ieremias abscondit in Euphrate . Ratione pene, unde: Philisthiim computrescebant prominentes extales . Ratione culpe, unde: Computruerunt iumenta in stercore suo : et ratione gratie, unde: Computruit iugum a facie Dei . Cicatrix autem est locus uulneris iam sanati, sed hic ponitur continens pro contento: ut cicatrices in carne intelligantur plage, que postquam  curate sunt, recidiuant, et quidem posteriores plage longe sunt peiores, quam priores. Sic cicatrices in mente sunt culpe, que postquam dimisse sunt, iterantur, et sunt longe iste grauiores, quam ille. Ait ergo: Cicatrices mee, id est peccata, que mihi dimissa sunt per baptismum, uel penitentiam, computruerunt, id est conuersa sunt in putredinem, dum iterata sunt ad reatum, qui est mentis putredo. Heu si quis uiderit animam peccatricem, quam sit feda, quam fetida et putrida: profecto leprosior est carne leprosa. Et deteriorauerunt, id est deteriora facta sunt, per ingratitudinis uitium, a facie insipientie mee, id est ab insipientia mea, que apparet quasi facies manifesta. Quenam enim manifestior est stultitia, quam ut penitens ad  peccatum, sicut canis ad uomitum, reuertatur? . Immundus est cibus quem canis edit, sed longe immundior est uomitus, ad quem redit; uel cicatrices mee computruerunt aliis, qui exemplo mei facinoris quasi fetore putredinis sunt corrupti, et deteriorauerunt me, qui frequentando peccatum, deterior effectus sum, a facie insipientie mee, id est ex culpa negligentie, que meam insipientiam manifestat; quia uidelicet non sum usus uiribus in baptismo receptis. Quid enim insipientius peccatore, qui et cognoscit facinus et committit, precipitans se scienter in mortem? Certe brutum animal si uidet foueam, declinat ab ea, ne labatur in illam, et si forsan alicubi difficultatem incurrit, non potest illuc sine difficultate reduci. Homo uero ab illicito  semper illicitur, et in delictis iugiter delectatur. Caue igitur penitens iterare peccatum, ne propter ingratitudinis uitium, requiratur a te debitum iam dimissum. Ecce, inquit, sanus factus es, iam noli peccare, ne deterius aliquid tibi contingat . Caue quoque, ne peccatum facias in occulto, magis autem ne facias in aperto: quia peccatum secretum obest tantummodo facienti, manifestum uero et facienti obest et imitanti. uel cicatrices mee, id est peccata mea, que ego post penitentiam iteraui, computruerunt in me per defectum [al. effectum]: quia computrescere me fecerunt, hoc est, in sordibus uitiorum marcescere, quasi iumenta insipientia, que teste propheta, computruerunt in stercore suo , et tanquam illi quorum computrescebant  prominentes extales , et sic deteriorauerunt a facie insipientie mee, id est propter insipientiam meam deteriorem me fecerunt. Duabus ex causis solent cicatrices computrescere, uel quia non perfecte curantur uulnera, uel quia nociua non plene uitantur. Ille namque uulnera peccatorum perfecte non curat, qui succidit actus, sed non interficit cogitatus; quia de refricatione cogitationis facile reditur ad consuetudinem actionis. Ille quoque nociua uitiorum plene non uitat, qui peccandi occasiones studiose non fugit. Fuge ergo personam suspectam, locum idoneum, tempus aptum, et quidquid est opportunum ad faciendum peccatum; quia sicut est difficile in igne esse et non  ardere, ita difficile est habere opportunitatem peccandi et non peccare. Sequitur:

Miseriis afflictus [al. miser factus sum] et turbatus sum usque in finem, tota die contristatus ingrediebar.

Quis potest omnes nominis miserias enarrare, cum tota hominis uita sit miseria? Homo namque natus de muliere, breui uiuens tempore, repletur multis miseriis . Breuis est uita, sed multe sunt miserie, quibus repletus asseritur, ut nichil in eo uacuum a miseria relinquatur. In tribus tamen uocabulis tres species miseriarum designat, uidelicet timores, dolores et labores, ad quas omnes miserie referuntur. Quasi diceret: Afflictus sum pre labore, et turbatus sum pre timore, contristatus  sum pre dolore: suntque miserie mee longe, quia turbatus sum usque in finem: sunt assidue, quia tota die contristatus ingrediebar; sunt spirituales, quia anima mea completa est illusionibus: et sunt corporales, quoniam non est sanitas in carne mea.

Finis, Christus, unde: Christus est finis legis ad iustitiam omni credenti , qui de se dicit: Ego sum et , principium et finis , et de quo scribitur: In finem psalmus Dauid. Charitas, unde: Finis precepti caritas, de corde puro et conscientia bona, et fide non ficta ; et: Omnis consummationis uidi finem, latum mandatum tuum nimis . Adimpletio, unde: Ea que de me scripta sunt, finem habent .  Extremitas, unde: In tempore finis complebitur uisio . Finis, beatitudo, unde: Nouissime destruetur mors, deinde finis . Perseueratio, unde: Cum dilexisset suos, usque in finem dilexit eos . Nam qui perseuerauerit usque in finem, hic saluus erit . Finis, terminus, unde: Notum fac mihi, Domine, finem meum, et numerum dierum meorum . Finis, consummatio, unde: Finis uenit, uenit finis super quatuor plagas terre . Finis, damnatio, unde: Laborabit in eternum, et uiuet adhuc in finem . Et: Finis illorum mors est . Ergo turbatus sum usque in finem, id est usque ad uite terminum  quia certus sum, quod ante mortem miserie minime finientur. Propter quod clamabat Apostolus dicens: Infelix ego homo, quis me liberabit de corpore mortis huius?  Occupatio magna creata est omnibus hominibus, et iugum graue super omnes filios Adam, a die exitus de uentre matris eorum, usque in diem sepulture in matrem omnium . Utinam in morte terminus miseriarum existat, ne post mortem cumulus miseriarum accrescat! quia post mortem incomparabiliter maiores erunt miserie in inferno, quam sunt ante mortem in mundo: quoniam ibi erit uermis qui non morietur, et ignis qui non exstinguetur . Ibi querent homines mortem, et non inuenient, optabunt mori, et fugiet mors ab eis . Et ideo:  tota die contristatus ingrediebar intra cubiculum cordis, ut in occulto tristis et merens pro dilatione Sabbati, quo cupiebam effundere animam meam Domino; iuxta quod ipse dicit: Cum oraueris, intra in cubiculum tuum, et clauso ostio, ora Patrem tuum . Nec semel hoc egi, sed sepe: nec perfunctorie, sed assidue: quia tota die contristatus ingrediebar, donec egrediebar tandem ex hac uita, et ad illam perueniam, ubi erit in uero Sabbato requies sine fine. Notent hoc illi, qui putant sufficere simul et semel de peccato dolere, statim post gemitum recurrentes ad gaudium, et post fletum ad risum, cum e contrario penitere sit penam tenere. Ideo uero tota die contristatus ingrediebar.

 Quoniam anima mea repleta est illusionibus, et non est sanitas in carne mea.

Innumerabiles sunt illusiones, quas homo patitur in hac uita, dum prauis persuasionibus circumuentus credit falsa pro ueris, agit mala pro bonis, et dimittit celestia pro terrenis, dum pro caducis, uanis et friuolis a diuina seruitute transfertur, a pia intentione retrahitur, a sancto proposito reuocatur, et tunc incipiunt illudere ei dicentes: Hic homo cepit edificare, et non potuit consummare . Alludit mundus, eludit caro, et illudit diabolus. Mundus alludit per blanditias seculares, caro eludit per sensuales illecebras, diabolus illudit per spirituales fallacias. Isti enim sunt tres fallaces sophiste, qui miseram animam suis uersutiis circumuenerunt,  et seducunt. Proponit mundus, assumit caro, concludit diabolus. Mundus proponit secularia blandimenta, caro assumit illicita desideria, diabolus concludit sempiterna tormenta. Sic alluditur anime ut elidatur, sic eluditur ut illudatur. Turpis illusio, quando diabolus ab illusione cessando, magis illudit, iuxta quod legitur: Deridebant Sabbata eius . Tunc enim demones Sabbata cuiuscunque derident, cum ad tempus ab illorum tentatione desistunt, ut quando incaute cognouerint a peccato quiescere, turpius illum ad peccandum reducant, et sic qui se sabbatizasse crediderat, a demonibus deridetur. Propterea idem uir timoratus et iustus alibi orat, et ait: Deus meus,  in te confido, non erubescam, neque irrideant me inimici mei . Etenim uniuersi qui te exspectant non confundentur. Multis ergo modis illuditur anime, persertim in obscenis affectibus et cogitationibus importunis, quibus improbe irruentibus, uix anima orare permittitur, et raro sinitur contemplari, dum corporum imagines occurrunt, que de hoc in illud, et de uno in aliud mentem rapiunt et transducunt. Scriptum est enim: Musce morientes perdunt suauitatem unguenti ; quia improbe cogitationes tollunt deuotionem orationis.

Quid dicam de illusionibus illis, per quas angelus Satane transfigurat se in angelum lucis , et uitia simulando uirtutes, impietatem ingerit, sub specie pietatis. Certe non? potest exprimi, quanta  sit multitudo et magnitudo illusionum, quas anima patitur in hoc mundo. Unde penitens ait: Anima mea, completa est illusionibus. Ecce non respersam, sed completam esse illusionibus animam asserit, ut multitudinem et magnitudinem illusionum ostendat. A quibus etiam sanitas non est in carne mea, que suis illusionibus inquinatur, maxime cum insomniis nocturnas pollutiones incurrit. Nec istam illusionibus speciem reputes esse leuem, quoniam ex falsa causa uerus procedit effectus, quoniam etsi falsa sit in somno imaginatio, uera tamen pollutio est in carne. Unde precipitur in Leuitico, ut homo qui pollutus nocturno sit somno, egrediatur extra castra, et non reuertatur, priusquam ad uesperam lauetur aqua, et post solis occasum regrediatur in  castra . Omne peccatum, quod facit homo, extra corpus est, qui uero fornicatur, in corpus suum peccat . Unde secundum aliam litteram dicitur: Lumbi mei impleti sunt illusionibus, uel ignominia. Nam in lumbis est incentiuum libidinis, secundum illud: uirtus eius in lumbis eius, et fortitudo eius in umbilico uentris eius ; unde precipitur: Sint lumbi uestri precincti . Grandis enim est illusio, et grauis ignominia in uoluptate libidinis: quia precedunt illam ardor et petulantia, comitantur fetor et immunditia, sequuntur dolor et penitentia. Sequitur:

Incuruatus sum et humiliatus usquequaque [al. afflictus sum et humiliatus sum nimis], rugiebum a gemitu cordis mei.

 In prima parte prius commemorauit penas inflictas a Deo, ac deinde penas illatas a se, de illis premittens: Sagitte tue infixe sunt mihi, et confirmasti super me manum tuam, et de istis subiungens: Iniquitates mee supergresse sunt caput meum, et sicut onus graue grauate sunt super me. In hac uero secunda parte, prius commemorat penas inflictas a se, ac deinde penas illatas ab aliis. De illis enim dicit: Incuruatus sum et humiliatus usquequaque, rugiebam a gemitu cordis mei. Cor meum conturbatum est in me, deseruit me fortitudo mea, et lumen oculorum meorum non est mecum. De istis addit: Amici mei et proximi mei aduersum me appropinquauerunt et steterunt, et proximi mei a longe  steterunt. uim faciebant qui querebant animam meam, et qui inquirebant mala mihi, locuti sunt uanitates, et dolos tota die meditabantur. Ostendens quantum ex utrisque profecerit. Nam ex illis profecit ad desiderium patrie; unde supponit et dicit: Ego autem uelut surdus non audiebam, et sicut mutus non aperiens os suum. Et factus sum sicut homo non audiens, et non habens in ore suo increpationes.

Agens ergo de penis quas patitur, a seipso fatetur se sustinere incuruationem corporis, et humiliationem mentis; unde: Incuruatus sum et humiliatus usquequaque. Rugitum oris et gemitum cordis, unde: Rugiebam a gemitu cordis mei. Tedium uiuendi et desiderium moriendi, unde: Ante te omne desiderium meum, et gemitus meus à te non  est absconditus. Statimque superiorum causas assignat. Cor meum, inquiens, conturbatum est in me, deseruit me fortitudo mea, et lumen oculorum meorum non est mecum. Ac si diceret manifestius: Dixi quod rugiebam a gemitu cordis mei; nec mirum; quia cor meum conturbatum est in me. Dixi quod incuruatus sum et humiliatus usquequaque. Nec mirum: quia deseruit me fortitudo mea. Dixi quod ante te est omne desiderium meum. Nec mirum, quia lumen oculorum meorum non est mecum. Et ideo quia tu, qui lumen oculorum meorum es, mecum non es, desidero esse ante te, ut ego sim tecum, et non hoc ficte, sed uere; quia gemitus meus a te non est absconditus. Sepe quidem uexatio tribuit intellectum, quia nonnunquam flagella castigant  quem beneficia non emendant; quapropter ait: incuruatus sum et humiliatus usquequaque, id est ex utriusque hominis parte, uidelicet exterioris, quantum ad incuruationem corporis, et interioris, quantum ad humiliationem mentis. Quare a gemitu cordis ingemiscentis interius de multitudine, magnitudine, ac turpitudine peccatorum, rugiebam exterius lugubri, querulo et confuso clamore, more leonis rugientis ad escam: quia famem patiens boni operis, rugiebam desiderio cibi celestis, ad Sabbatum eternitatis tota mente suspirans.

Ceterum possent hec ad penitentie uirtutem referri, ut dicat penitens: Incuruatus sum corpore, et sum humiliatus mente, in oratione ac confessione prostratus: nec humiliatus simpliciter, sed etiam  usquequaque, omnes omnino circumstantias exprimendo, ut qui committendo peccatum, superbam contra Deum ceruicem erexi, confitendo peccatum, pronam ante Deum mentem inclinem. Insuper rugiebam a gemitu cordis mei, altis clamoribus eiulans, et profundis suspiriis ingemiscens; quoniam ante te est omne desiderium meum, quia non una pars desiderii mei est ante te, altera post te, ut unum peccatorum meorum exprimam confitendo, et aliud supprimam occultando, unum accusando condemnem, et aliud excusando defendam; sed omne desiderium meum est ante te, quia cum ultimo desiderio totam conscientiam meam coram te pando. Quod inde coniicis euidenter, quia gemitus  meus a te non est absconditus, cuius oculis omnia nuda sunt et aperta.

Incuruatio in Scripturis in bono accipitur, et in malo. Est enim incuruatio contractionis, unde: Eliseus incuruauit se super puerum et reuixit ; adorationis, unde: Fratres Ioseph incuruati adorauerunt eum ; humiliationis, unde: Incuruabitur sublimitas hominum et humiliabitur altitudo uirorum ; subiectionis, unde: Incuruentur ante te filii matris tue ; item, incuruatio cupiditatis, unde: Incuruare ut transeamus ; iniquitatis, unde: Laqueum parauerunt pedibus meis, et incuruauerunt animam meam ; obscenitatis, unde: Scortum alterius sit uxor tua, et super eam incuruentur alii  ; et anxietatis, unde: Uxor Phinees incuruauit se et peperit, irruerunt enim in eam dolores subiti 

Domine, ante te omne desiderium meum, et gemitus meus a te non est absconditus.

Ecce utrumque habet irriguum superius, id est desiderium mentis pro bonis patrie, ac inferius, id est gemitum cordis, pro malis mundi. Ac si diceret manifestius: uidi cuncta que sub sole fiant, et ecce uniuersa uanitas et afflictio spiritus : quare iam nichil desidero in hoc mundo, sed ante te est omne desiderium meum, ut uidelicet coram te consistam in patria, ubi est uera quies, plena securitas, summa dulcedo, perfecta letitia et felicitas sempiterna: ubi in summo bono quidquid  boni queritur, inuenitur. Et ideo gemitus meus, de innumeris miseriis huius uite, que tota est militia super terram, a te non est absconditus: non solum quia tibi cognitus est, qui omnia conspicis et nichil ignoras, uerum etiam quia est tibi placitus, qui quodam speciali modo diceris nescire, que reprobas, et scire que approbas, unde: Non noui uos ; et: Nouit Dominus qui sunt eius. Illa quippe abscunduntur a Deo, que diuino indigna sunt aspectu, unde Adam et uxor eius absconderunt se a facie Domini post peccatum : quia qui male agit, sine dubio odit lucem . Et ideo

Cor meum conturbatum est in me, deseruit me fortitudo mea [al. et derelinquit me uirtus], et lumen  oculorum meorum [al. ipsum] non est mecum.

Ostendit se incurrisse anxietatem cordis, unde ait: Cor meum conturbatum est in me, propter acerbitatatem doloris, et debilitatem corporis; unde subdit: Deseruit me fortitudo mea, propter tenuitatem ieiuniorum et obscuritatem luminis, unde: Lumen oculorum meorum non est mecum, propter affluentiam lacrymarum; et ita iam dignos fructus penitentie facit . Quandoque cor hominis conturbatur in se, quando scilicet per compunctionis dolorem spiritus tristatur et affligitur pro seipso, secundum illud: Recogitabo tibi omnes annos meos in amaritudine anime mee . Quandoque conturbatur in alio, quando scilicet  per spiritum compassionis affligitur pro alio et tristatur, secundum illud: Quis infirmatur, et ego non infirmor? Quis scandalizatur, et ego non uror?  Ait ergo: Cor meum conturbatum est in me; quia in meipso est, unde doleam de meipso, quia deseruit me fortitudo mea. Scriptum est enim, quia iusti fortitudinem suam mutant, dum corporalem deponunt et spiritualem assumunt, propter quod dicit Apostolus: Cum infirmor, tum potens sum . Et lumen oculorum meorum non est mecum, quin potius contra me: quia mors ingressa est per fenestras ; et: Oculus animam depredatur . Unde ipsi oculi iam compuncti a Deo lacrymis effluunt, ut eorum lumen quasi deficiens non sit mecum.

 Amici mei et proximi mei aduersum me appropinquauerunt et steterunt, et proximi mei [al. qui iuxta me erant] a longe steterunt.

Hactenus prosecutus est penitens penas, quas patitur intus, a Deo uidelicet et a se, amodo prosequitur penas, quas patitur foris, ab amicis et inimicis. De penis enim a Deo inflictis predixerat: Sagitte tue infixe sunt mihi et confirmasti super me manum tuam; de penis a se illatis adiunxit: Iniquitates mee supergresse sunt caput meum, et sicut onus graue grauate sunt super me; nunc uero dicit de penis, quas patitur ab amicis: Amici mei et proximi mei a longe steterunt. De penis quas patitur ab inimicis subiungit: Inimici mei uiuunt et  confortati sunt super me, et multiplicati sunt qui oderunt me inique.

Sane cum peccator per penitentiam se conuertit ad Deum, grauiores tentationes incurrit, iuxta quod legitur: Fili, cum accesseris ad seruitutem Dei, prepara animam tuam ad tentationem . Unde cum ad penitentiam se conuertit, ecce, instigante diabolo, amici proximi, et uicini contra ipsum insurgunt, propter quod dicit: Amici mei et proximi mei appropinquauerunt, non utique propter me, ut conferant mihi solatium, sed aduersum me, ut inferant nocumentum. Nec perfunctorie, sed instanter: quia non solum approximarunt, sed et steterunt aduersum me, uidelicet ut mihi aduersentur. Et qui iuxta me erant, id est uicini mei a longe  steterunt, omne mihi consilium et auxilium salutis denegantes. Illi appropiauerunt, ut inferrent dispendium, isti elongauerunt, ne conferrent solatium, ut sic malis totus essem expositus, et ne bonis aliquatenus essem adiutus.

Et uim faciebant, qui querebant animam meam: et qui inquirebant mala mihi, locuti sunt uanitates, et dolos tota die meditabantur.

Agendo de penis quas se ab aliis sustinere fatetur, ostendit separatim non ab hostibus, sed ab amicis; non ab alienigenis, sed cognatis; non ab extraneis, sed uicinis; quia indignus et indignatus, tam ab his quam ab aliis persecutio toleratur. Et hi me, inquit, multipliciter persequuntur, uidelicet  opere, uiolenter, et odiose, quia uim faciebant qui querebant animam meam. Ore, malignanter et studiose; quia qui inquirunt mala mihi, locuti sunt uanitates. Et corde, incessanter atque dolose, quia dolos tota die meditabantur. Heu! quod hodie reputantur amici, qui censendi sunt potius inimici, diligentes corpus, sed animam odientes. Tales sunt isti, qui hunc ad Deum conuerti cernentes, uiolenter impedire nituntur, animam non ad saluandum, sed ad perdendum querentes, cum eum a uia Dei retrahere moliantur, et bona temporalia inquirentes, spiritualia mala procurant, loquentes uanitatem in dolo, dum ei uana suggerunt et iniqua.

Ego autem uelut surdus non audiebam, et uelut mutus qui non aperuit [al. non aperiens] os suum.

 Est surditas bona, et surditas mala. Bona surditas est claudere aurem prauis consiliis et malignis suggestionibus, unde: Quis fecit os hominis, aut fabricatus est mutum et surdum, uidentem et cecum? nonne ego? Exod. Iu. Ite, renuntiate Ioanni: Surdi audiunt . Nam illi obediunt Deo, qui sunt surdi diabolo. Mala surditas est claudere aurem sanis consiliis, et preceptis diuinis, unde: Surde et mute spiritus, exi ab eo . Et: Sicut aspidis surde et obturantis aures suas, que non exaudiet uocem incantantium et uenefici incantantis sapienter . Obmutescit autem quis aliquando ex cautela; unde: Obmutui et humiliatus sum, et silui a bonis . Aliquando ex patientia; unde: Quasi agnus coram tondente se obmutescet  . Econtra obmutescit quis aliquando ex timore; unde: Canes muti, non ualentes latrare . Aliquando ex cauteriata conscientia; unde: Amice, quomodo huc intrasti, non habens uestem nuptialem? At ille obmutuit . Mutus autem et surdus hic accipiuntur in bono. Magne quippe uirtutis est non reddere malum pro malo, sed quandoque maioris est non reddere maledictum pro maledicto , cum longe facilius possit hoc reddi quam illud. Adhuc autem perfectioris est patientie, nec offendi, nec offendere uerbo, ideoque non repetendo, sed determinando subiungit:

Et factus sum sicut homo non audiens, et non habens in ore suo increpationes [al. redargutiones].

 Quasi diceret manifestius: Non eram in ueritate surdus et mutus, sed cum audire possem et loqui, factus sum sicut homo non audiens, et non habens in ore suo increpationes: quia non respondebam maledictum pro maledicto . De talibus increpationibus legitur: Usque ad noctem increpuerunt me renes mei . Nam sunt et bone increpationes, de quibus dicitur: Increpa feras siluarum ; et: Argue, obsecra, increpa . Sunt et alie, de quibus scriptum est: Increpet in te Deus Satan ; et: Increpauit mare Rubrum . Possunt hec intelligi etiam ex persona capitis, ut sint quasi uerba Christi, non nisi mutata uoce dicentis: Amici mei, non ueri,  sed ficti, ut hi qui tentando dicebant: Magister, scimus quia uerax es, et uiam Dei in ueritate doces, et non est tibi cura de aliquo. Dic ergo, licet tributum dare Cesari, an non?  Et proximi mei, uidelicet cognati secundum carnem, ut hi qui dicebant: Transi hinc et uade in Iudeam, ut discipuli tui uideant opera, que tu facis. Neque enim fratres eius credebant in eum . Hi et illi appropiauerunt aduersum me, coram Pilato dicentes; Crucifige, crucifige eum : et steterunt coram Herode constanter me accusantes. Et qui iuxta me erant, id est discipuli, qui mecum erant conuersati, de longe steterunt, fugientes timore mortis. Nam Petrus sequebatur a longe . Et qui querebant animam meam, non ad imitandum,  sed ad perdendum, uim faciebant, capiendo, ligando, colaphizando et conspuendo. Et qui inquirebant mala mihi, cum non inuenirent crimina, locuti sunt uanitates, fingendo falsa testimonia, ut hi qui dixerunt: Nos audiuimus eum dicentem: Ego dissoluam templum hoc manu factum, et per triduum aliud non manu factum reedificabo , et non erat conueniens testimonium eorum. Et tota die meditabantur dolos, id est fallacias, ut, quando custodes pecunia corruperunt, ut dicerent: Nobis dormientibus uenerunt discipuli eius, et furati sunt eum . Ego autem tanquam surdus non audiebam, quia non respondebam, quasi nichil audirem. Et sicut mutus, qui non aperuit os suum, ut impleretur quod scriptum est: Sicut agnus  coram tondente se, sic non aperuit os suum . Et ideo factus sum sicut homo non audiens, et non habens in ore suo increpationes. Unde cum unus ministrorum Anne dedisset alapam Iesu dicens: Sic respondes pontifici? iehsu non increpando, sed rationem reddendo, respondit: Si male locutus sum, testimonium perhibe de malo; si autem bene, quid me cedis? 

Quoniam in te, Domine, speraui, tu exaudies me, Domine, Deus meus.

Tertia pars, in qua dicit se inter aduersa sperare, quod magnum est solatium oppressorum; quia dum sperant in tribulationibus, non deficiunt, credentes a Domino se liberari. Commendat autem penitens  circa se spei donum, dicens: Quoniam in te, Domine, speraui; orationis uotum: Quoniam tu exaudies me, Domine Deus meus; discretionis iudicium: Quia dixi, nequando insultent mihi inimici mei; patientie meritum, quia dum commouerentur pedes mei, super me magna locuti sunt. Satisfactionis propositum; quoniam ego in flagella paratus sum. Contritionis affectum, quia dolor meus ante me est semper. Confessionis sonum, quoniam iniquitatem meam ego pronuntio. Et inquisitionis studium, quia cogitabo pro peccato meo. uerumtamen in his omnibus persecutores mihi non desunt. uiuaces et prompti, quoniam inimici mei uiuunt. Fortes et firmi, quoniam confortati sunt super me. Multiplices et diuersi,  quoniam multiplicati sunt. Crudeles et impii, quoniam oderunt me inique. Ingrati et detractores, quoniam qui retribuebant mihi mala pro bonis, detrahebant mihi. Causam quoque supponit, quare tales sint erga ipsum; quoniam subsecutus sum, inquit, iustitiam. uel, secundum aliam litteram, quoniam sequebar bonitatem. Nam et iniusti propter iustitiam, et mali propter bonitatem persequuntur bonos et iustos. Sicut Cain Abel , Ismel Isaac , Esau Iacob , Saul Dauidem, et Iudaicus populus Dominum Christum. Ait ergo: Quoniam in te, Domine, speraui, tu exaudies me, Domine Deus meus: qui sperat, credit et diligit, quia nisi crederet, non speraret; et nisi speraret, procul dubio non diligeret. Nam spes non confunditur, id  est non patitur confundi sperantem. Quemadmodum alibi dictum est: In te, Domine, speraui, non confundar in eternum . Unde credens et diligens recte sperat a Domino exaudiri. Qui uero non sperat, non petit in fide, unde nequaquam exaudiri meretur; quia Deo sine fide placere non potest . Ait ergo, Domine, qui tristia mutas in leta, et aduersa conuertis in prospera, quia in te speraui, quemadmodum sperandum est, ideo dixi, non tam ore, quam corde, quod tu me exaudies, hoc est ad optatum exitum audies: Domine Deus, creator meus, redemptor et saluator meus; qui creando tribuisti naturam, redimendo dedisti gratiam, et saluando conferes gloriam. Tunc enim eris certissime meus, cum ultra non poteris esse  non meus. Dixi quidem quod exaudies me, nec immerito.

Quia dixi, ne aliquando insultent in me [al. supergaudeant mihi] inimici mei, et dum commouentur pedes mei, in me magna locuti sunt.

Supra non exposuerat quid petierit, nunc autem illud exponit, quia hoc dixi, hoc petii, ne aliquando insultent in me inimici mei, hoc est ne illud agam, propter quod inimici mei mihi ualeant insultare. Quemadmodum alibi dictum est: Deus meus in te confido, non erubescam, neque irrideant me inimici mei, etenim uniuersi qui te exspectant non confundentur.

Inter alias quippe causas, propter quas sibi iustus precauet a peccato, hec non est minima, ne  super illo exsultet et insultet iniustus. Proprium est enim inimicorum, ut exsultent et insultent incommodis eorum, quos oderunt; et ideo dixi: Ne insultent in me inimici mei, quia dum pedes, id est actus mei commouerentur aliquando ex humana infirmitate, ipsi secundum prauam consuetudinem locuti sunt contra me, irrisores uidelicet, iniurias uehementes. Letatur ergo impius, et insultat, quando iustum prospicit commoueri, secundum illud: Qui tribulant me, exsultabunt, si motus fuero . Sed econtra, pius tristatur et condolet, cum turbari cernit iniustum, secundum quod dicit Apostolus: Quis infirmatur, et ego non infirmor? quis scandalizatur, et ego non uror? . Nam peccata proximorum frixorium sunt iustorum. Pes hominis affectus est, opus et sustentator. Quilibet duplex, dexter uidelicet et sinister. De pedibus affectionis dicitur: Laui pedes meos, quomodo inquinabo illos?  Et: Qui lotus est, non indiget, nisi ut pedes lauet. De dextero: Pes meus stetit in uia recta, in Ecclesiis benedicam te, Domine . De sinistro: Non ueniat mihi pes superbie, et manus peccatoris non moueat me . De pedibus operationis dicitur: Perfecit pedes meos tanquam ceruorum ; et: Pedes sanctorum suorum seruabit . De dextris: Pedes eorum recti . De sinistris: Pedes eorum ad malum currunt . De pede sustentationis dextro B. Iob ait: Oculus  fui ceco, et pes claudo . De pede sustentationis sinistro ueritas ait: Si pes tuus scandalizat te, abscinde eum, et proiice abs te . Potest et aliter hoc intelligi, ut etsi dixerit, ne aliquando supergaudeant sibi inimici, non tamen in hoc fuerit exauditus; quia dum commouerentur, inquit, pedes mei, super me magna locuti sunt . Quod Deus non sine causa quandoque permittit contingere, ut uidelicet iustus moueatur et cadat; quia septies in die cadit uir iustus, et fortior resurgit . Resurgit enim humilior, resurgit cautior, resurgit misericordior, sicut Petrus, qui quoniam incaute et presumptuose respondit, cum ait: Domine, etsi oportuerit me mori tecum, non te negabo , permissus est  cadere, ut suam presumptionem, imprudentiam et infirmitatem agnosceret, et disceret in seipso, qualiter deberet aliis misereri. Unde cum post resurrectionem fuisset interrogatus a Domino: Simon Ioannis diligis me plus his? Humiliter respondit et caute: Domine, tu scis, quia amo te . Dimittens dubium, utrum ipse plus ceteris, et certum tenens quod ipsum amaret. Quique ter Dominum ee timore negauerat, ter quoque eum ex amore confessus est, quatenus trine negationi trina confessio redderetur, nec minus amori quam timori lingua seruiret; et sic fieret amoris officium, pascere gregem Domini, sicut fuerat timoris iudicium, negare Dominum gregis. Non solum autem, quia speraui, dixi, tu exaudies me, Domine Deus  meus, uerum etiam.

Quoniam ego in flagella paratus sum, et dolor meus ante me est [al. in conspectu meo] semper.

Tria illa commemorat, que sunt in uera penitentia necessaria, uidelicet dolorem compunctionis in corde, pronuntiationem confessionis in ore, et flagellum satisfactionis in opere: singula innuens suis circumstantiis. De primo siquidem dicit: Dolor meus ante me est semper; de secundo ait: Iniquitatem meam ego pronuntio; de tertio uero inquit: Ego ad flagella paratus sum. Dolor enim compunctionis non debet esse perfunctorius, sed continuus; non leuis, sed grauis, quia penitere est penam tenere; unde coniungit et ait: Dolor meus, emphatice, id est de quo doleo, uidelicet, causa doloris  semper est coram me, ante faciem meam, non post tergum, ut semper uideam, unde doleam, et paratus sum, promptus et presto ad flagella suscipienda et sustinenda pro satisfactione peccati, non solum ieiunium, orationem et eleemosynam exercere, uerum etiam corporalem disciplinam subire, in laboribus, uigiliis et aliis mortificationibus carnis. Nouit penitens, quod pater flagellat omnem filium quem diligit , et ideo sponte se offert ad flagella suscipienda que si equanimiter tolerentur, non mortificant sed uiuificant; non deducunt ad inferos, sed reducunt; corripiunt quidem, sed corrigunt, percutiunt, sic tamen quod sanent. Nec solum propter predicta exaudies me, Domine Deus  meus, uerum etiam

Quoniam iniquitatem meam ego pronuntio [al. annuntiabo], et cogito [al. cogitabo] pro peccato meo.

Iniquitatem pronuntio, id est prouide nuntio, discrete confiteor; uel de futuro pronuntiabo, id est fideliter confitebor, et ideo cogitabo pro peccato meo, ut per inuestigationem prudentem omnem omnino inueniam iniquitatis circumstantiam, quam sine omni suppressione, sine omni excusatione, ac sine omni attenuatione ualeam confiteri. In hoc loco reprehenduntur illi, qui dolentes ad horam peccata sua improuide confitentur, nolentes subire penitentiam nisi leuem. Sed si diligenter attenderent, quod per remedium penitentie, pene fit commutatio eterne in temporalem, nichil pro tali  commutatione reputarent difficile, quod possent aliquatenus sustinere. Libenter itaque penitens onus iniuncte sibi satisfactionis suscipiat, etiamsi difficile uideatur, et incipiat illud studiose portare. Quod si forte uires eius excedit, ad sacerdotem recurrat, qui discreto moderamine adhibito illud satagat temperare. Quia uero quod facit flagellum grano, et fornax auro, id efficit persecutio uiro iusto, et aduersitas homini timorato, subiungit et ait:

Inimici mei uiuunt, et confortati sunt super me, et multiplicati sunt, qui oderunt me inique.

Boni semper in seculo moriuntur, quia seipsos mortificant, iuxta quod ait Apostolus: Quotidie morior propter uestram, gloriam, fratres . Mali uero uiuunt in seculo, quia cum desiderio  prosperitate mundi fruuntur, dicentes: Comedamus et bibamus, cras enim moriemur ; non comedentes ut uiuant, sed uiuentes ut comedant; quos Deus uiuere patitur ad probationem bonorum, et ob hoc, inquit, confortati sunt super me, ut me fortitudinem superent, et multiplicati sunt super me, ut me multitudine uincant, qui oderunt me inique, cum ego eos perfecte dilexerim. Unde:

Qui retribuebant mihi mala pro bonis, detrahebant mihi, quoniam subsecutus sum iustitiam [al. sequebar bonitatem].

Quadripartita est retributio. Quia retribuuntur bona pro bonis , mala pro malis; bona pro  malis, et mala pro bonis. Retribuebant bona pro bonis Isrelite Raab; mala pro malis, Samson Philistheis ; bona pro malis, Ioseph fratribus suis: mala pro bonis , Iudei Christo . Ad reddendum bona pro bonis tenetur quilibet, propter illud quod Dominus precepit: Quecunque uultis ut faciant uobis homines, et uos eadem facite illis . Ad reddendum mala pro malis, non tenetur aliquis, nisi iudex, propter illud quod in lege precipitur: Oculum pro oculo, dentem pro dente . Ceteris autem dicitur: Non reddes malum pro malo, neque maledictum pro maledicto . Ad reddendum uero bona pro malis, quilibet saltem perfectus tenetur, propter illud quod Dominus precipit: Benefacite his qui  oderunt uos, et orate pro persequentibus et calumniantibus uos . Ad reddendum autem mala pro bonis nullus omnino tenetur. Unde cum Dominus dixisset in Psalmo: Posuerunt aduersum me mala pro bonis, et odium pro dilectione mea; statim subiunxit: Constitue super eum peccatorem, et diabolus stet a dextris eius . Ex his quatuor differentiis surgunt quatuor alie negatiue, uidelicet non reddere bonum pro bono, et hoc est malum; non reddere malum pro malo, et hoc bonum est; non reddere bonum pro malo, hoc saltem perfectis est malum; et non malum pro bonis reddere, et hoc est omnibus bonum. Deus autem in quantum est Pater, reddit et bona pro bonis et bona pro malis, iuxta quod legitur: Pater celestis  solem suum oriri facit super bonos et malos, et pluit super iustos et iniustos . In quantum autem est iudex, non solum reddit bona pro nobis, sed etiam mala pro malis; quia reddit unicuique iuxta opera sua . Propter quod dicit: Mea est ultio et ego retribuam . Lucifer autem, in quantum est Satanas, retribuit non solum mala pro malis, uerum etiam mala pro bonis; quoniam odium pro dilectione sua retribuit Creatori, quemadmodum de ipso legitur et membris eius: Superbia eorum qui te oderunt, ascendit semper ad te . Ceterum et bona et mala, quedam sunt temporalia, et quedam perpetua, que se ita habent, quod pro bonis temporalibus, et temporalia et perpetua bona reddantur, secundum illud:  Qui dimiserit patrem aut matrem, domum aut agrum propter me, centuplum accipiet et uitam eternam possidebit . Similiter et pro malis temporalibus et temporalia mala et perpetua redduntur, quoniam peccatores induuntur, sicut diploide, confusione sua . De temporalibus dictum est: Oculum pro oculo, dentem pro dente . De perpetuis uero dicetur: Esuriui, et non dedistis mihi manducare; sitiui et non dedistis mihi bibere; propterea, ite, maledicti, in ignem eternum, qui preparatus est diabolo et angelis eius . Item pro bonis perpetuis, et perpetua et temporalia bona redduntur. Nam quia Deus electos glorificabit perpetuo, et electi Dominum perpetuo  glorificabunt, iuxta quod legitur: Beati qui habitant in domo tua, Domine, in secula seculorum laudabunt te . De temporalibus uero legitur, quod operarii pro denario laborant in uinea, dando temporalia pro eternis; sicut et is, de quo legitur, quod inuenta una pretiosa margarita, dedit omnia sua, et comparauit eam . Similiter pro malis perpetuis, et temporalia et perpetua mala redduntur. Nam quia Dominus reprobos damnabit perpetuo, et ipsi eum perpetuo odibunt, quemadmodum dictum est: Superbia eorum qui te oderunt, ascendit semper . Hinc quoque legitur: uermis eorum non morietur, et ignis eorum non exstinguetur , odio et supplicio sese comitantibus in inferno. Pro perpetuis quoque suppliciis  obstinati Deum in presenti blasphemabunt; quoniam si, iuxta quod legitur, blasphemauerunt homines Deum propter plagam grandinis, quia magna facta est uehementer , longe fortius ipsum blasphemabunt, cum audient penam gehennalem sibi ab ipso Domino perpetuo infligendam, ut sic qualem possunt uicissitudinem ei reddant. Pro malis quoque temporalibus, et temporalia et perpetua bona redduntur. Nam Christus crucifixoribus suis, pro quibus orauit, dicendo: Pater ignosce illis, quia nesciunt quid faciunt , et gratiam tribuit in presenti et gloriam in futuro. Pro temporalibus autem bonis, quibus homines abutuntur saltem per occasionem, etsi non forte per causam, non solum temporalia mala, uerum etiam perpetua rependentur.  Nam huiusmodi bona culpam mortalem, et penam aggrauant gehennalem. Propter quod Dominus ait: ue uobis legisperitis, qui tulistis clauem scientie, ipsi non introistis, et eos qui introibant, prohibuistis . Quasi diceret: Ex hoc uobis erit ue, id est eterna damnatio, quod clauem scientie, que per se bona est, uos male tulistis. Hec autem magis disserendo, quam asserendo sunt dicta. Unde, quia materia satis est disputabilis, auctoritas non preiudicet rationi. Quomodo enim odibunt et blasphemabunt homines Deum in futuro, si quemadmodum scriptum est, dicent intra se penitentiam agentes, et pre angustia spiritus gementes: Errauimus a uia ueritatis, et iustitie lumen non luxit nobis? Lassati sumus in uia iniquitatis et perditionis,  et ambulauimus uias difficiles, uiam autem Domini ignorauimus. Quid profuit nobis superbia, aut diuitiarum iactantia quid contulit nobis? Transierunt illa tanquam umbra, et tanquam nuntius precurrens: et tanquam nauis que pertransit fluctuantem aquam: cuius, cum preterierit, non est uestigium inuenire, neque semitam carine illius in fluctibus: aut auis que transuolat in ere, cuius nullum inuenitur argumentum itineris illius, sed tantum sonitus alarum uerberans leuem uentum: et scindens per uim itineris erem, commotis alis transuolauit, et post hoc nullum signum inuenitur itineris illius, etc., nos autem in malignitate nostra consumpti sumus . Si ergo de odio et de blasphemia penitebunt, sicut de iactantia et malignitate penitere dicuntur, quomodo  tunc odibunt et blasphemabunt Altissimum? Sed propter acerbitatem pene penitebunt de malo preterito, quo tantam penam incurrere meruerunt. Non tamen penitebunt de solo tunc malo presenti, quo uehementius Deum propter acerbitatem pene odibunt, cum ab eo nullum remedium exspectent. Quod autem pro malis temporalibus Deus perpetua mala retribuit, non est ei ad iniustitiam deputandum; quoniam etsi temporalia sunt, quantum ad actum qui transit, perpetua sunt tamen, quantum ad reatum qui remanet, et quantum ad odium quod perdurat. Et ideo Deus iuste punit reprobos in perpetuum, quia perpetuos eos inuenit inimicos, quos et ipse iuste in suo punire decreuit  eterno, dum eum iniuste offendere presumpserunt. Licet autem omnes detractores sint odibiles Deo , illi tamen, qui propterea cuiquam detrahunt,  quod subsecutus est iustitiam, et sequitur bonitatem, Spiritus sancti gratiam uidentur in eo persequi, et sic in Spiritum sanctum quodammodo peccare. Nouerunt hoc illi, qui arbitrium preferunt gratie, quia secundum Prophetam, non iustitia sequitur hominem, sed homo iustitiam: quod gratia Dei preuenit, ut bona operatio subsequatur.

Ne derelinquas me, Domine Deus meus, ne discesseris a me. Intende in adiutorium meum, Domine Deus salutis mee.

Ultima pars, in qua penitens diuinum implorat auxilium, ne inter tot et tantos persecutores deficiat, petens se non solum relinqui, uerum etiam adiuuari. Deus enim dupliciter hominem derelinquit et discedit ab illo: quando subtrahit ei defensionem, deserendo  illum ad penam, propter quod ait: Ne derelinquas me, Domine Deus meus. Et quando subtrahit ei gratiam, deserens illum in culpa, propter quod subdit: Ne discesseris a me. Primo modo Pater Filium dereliquit in cruce, unde clamauit: Deus Deus meus, utquid dereliquisti me?  Sic Deus illum aliquando derelinquit, a quo ipse minime derelinquitur. Nam relictus Iob ad penam, innocentiam non reliquit. Secundo modo derelinquit Dominus peccatorem, sicut legitur de Saule, qui timebat Dauidem, eo quod Dominus esset cum eo, et a se recessisset . Sic Dominus illos solummodo deserit, qui deserunt ipsum. De quibus legitur: Dereliquerunt uenam aquarum uiuentium Dominum . uerum quosdam derelinquit  Deus ad tempus, unde: In modico dereliqui te. Aliquos autem derelinquit in perpetuum, unde: Zelus meus recessit a te . Ergo ne derelinquas me, qui ab omnibus derelictus, tibi soli sum relictus; ne inter persecutiones tot, et tantos persecutores deficiam, neue post indultam mihi ueniam, te offendam, quoniam sicut post conualescentiam grauior est recidiua, sic et post ueniam grauior est offensa. Quod si me dereliqueris ad horam, non tamen a me discesseris in perpetuum, sed potius intende in adiutorium meum, ad liberandum et protegendum me, Domine Deus dator et conseruator salutis mee, ut quem adiuueris in presenti, salues etiam in perpetuum. Exsultatiua conclusio, aliorum penitentialium  more Psalmorum, qui semper in letitia terminantur.



[PSALMUS Iu.]



In psalmum quartum penitentialem elucidatio. Titulus autem huius psalmi talis est: In finem Psalmus Dauid, cum uenit ad eum Nathan propheta, quando intrauit ad Bersabee.---Tituli eiusdem explicatio.

 Titulus iste patet ex notissima historia secundi libri Regum . Sed illud est studiose notandum, quod psalmus iste in ordine Psalmorum est quinquagesimus, et uiginti continet uersus. uicenarius autem superabundans est numerus, et ex  suis partibus aggregatis duos constituit denarios, qui duplicem transgressionem designant: eo quod undenarius Decalogum quidem legis transcendit, et ad duodenarium apostolicum non pertingit. Dauid enim hunc psalmum propter duplicem trangressionem  specialiter egit, adulterium uidelicet et homicidium, que commisit. uicenarii uero quinque aggregatiue sunt partes. Unitas que ad primum, et unum refertur ad originale peccatum. Binarius qui refertur ad duas species actualium peccatorum, que in uenialia et criminalia distinguuntur. Quaternarius, qui refertur ad quatuor modos peccandi, ex fragilitate uel impotentia, simplicitate uel ignorantia, securitate uel negligentia, et malignitate uel inuidentia [al. differentia]. Quinarius, qui refertur ad quinque corporis sensus, per quos peccatur, uisum, auditum, odoratum, gustum et tactum. Denarius, qui refertur ad decem transgressiones Decalogi, quas homo, sicut predictum est, peccando committit.

 Quia uero iubileus quinquagesimus erat annus in lege , in quo remittebantur debita et reuocabantur distracta, bene psalmus iste inter penitentiales  precipuus, et in medio collocatus, quinquagesimum locum obtinet inter psalmos: quia per penitentialem humilitatem, siue humilem penitentiam, de qua psalmus iste principaliter agit, et commissa remittuntur peccata, et bona restituuntur amissa. Per eum quinquagesimo die legem Scripture dedit Iudeis , et quinquagesimo die legem gratie dedit apostolis , non sicut illam in lapideis tabulis scriptam, sed in humanis cordibus digito Dei . Quinquagenarius autem redditur ex quadragenarii partibus aggregatis; quia per penitentialem satisfactionem, quam designat quadragenarius, qui satisfactionis est numerus specialis, Spiritus sancti gratia operante, plena percipitur indulgentia peccatorum. Unde  psalmus iste pre ceteris in Ecclesia frequentatur, per cuius uirtutem plurimi ad penitentiam conuertuntur.



Psalmi quarti penitentialis, qui est in ordine Psalmorum quinquagesimus, enarratio.


 Miserere mei, Deus, secundum magnam misericordiam tuam.

Diuiditur autem psalmus iste in quinque partes, que suis locis congrue distinguuntur. In prima igitur parte penitens propriam culpam exaggerat, et misericordiam diuinam implorat, quam petit sibi  tripliciter exhiberi, ut uidelicet deleatur iniquitas cordis, unde: Dele iniquitatem meam; ut lauetur ab iniustitia oris, unde: Laua me ab iniustitia mea; et ut mundetur a culpa operis, unde: A peccato meo munda me. Ergo miserere mei, Deus, quia potes misereri et habes unde miserearis.

Misereri si quidem potes, cum sit misericordia tua magna, unde: Miserere mei, Deus, secundum magnam misericordiam tuam. Et habes unde miserearis, cum tue miserationes sint multe , unde: Secundum multitudinem miserationum tuarum dele iniquitatem meam. Debes etiam misereri, quoniam ego peccatum meum agnoscendo confiteor, et impugnando detestor, unde: Iniquitatem  meam ego cognosco, et peccatum meum coram me est semper. Et scis cuius miserearis, quia te presente pariter et uidente peccaui; unde: Tibi peccaui, et malum coram te feci. Quia ergo iustus in principio sermonis accusator est sui, penitens iste iustificari desiderans, exaggerat in principio culpas suas, ostendens quod sua peccata sunt magna, sunt multa, sunt fetida, sunt et feda: nec semel tantum, sed sepe, nec uniformiter ipse peccauit. Quasi diceret: Magna sunt, Deus, peccata mea, et ideo miserere mei secundum magnam misericordiam tuam. Multa sunt, Deus, peccata mea et ideo secundum multitudinem miserationum tuarum dele iniquitatem meam. Fetida sunt et feda peccata mea, et ideo laua me, et munda me.  Nec semel tantum, sed sepe peccaui, et ideo amplius laua me. Nec uniformiter tantum, sed multiformiter, et ideo munda me, non solum ab iniustitia, que consistit in committendo, uerum etiam a delicto, quod in omittendo consistit. Dauid autem non solum adulterium et homicidium perpetrauit,  uerum etiam et dolum et contemptum adiecit, quoniam et per ipsum Uriam, cuius uxorem cognouerat , litteram mortis eius direxit, et sua contempsit confiteri peccata, donec per Nathan prophetam exstitit redargutus. Propter hec quatuor distincta peccata, distincte quatuor modis orat. Nam propter adulterii crimen, ait: Miserere mei, Deus, secundum magnam misericordiam tuam; quia magnum est adulterii flagitium, quod ego ex miseria fragilitatis humane commisi. Et propter homicidii crimen addit: Et secundum multitudinem miserationum tuarum dele iniquitatem meam; quia per meum iniquum mandatum non solum Urias, uerum et multi alii nequiter sunt occisi. Rursus, propter  crimen proditionis et doli subiungit: Amplius laua me ab iniustitia mea, quoniam iniustitiam exercui ampliorem, dum per uirum innocentem et iustum, litteras sue mortis dolose ac proditiose transmisi. Et propter crimen negligentie ac contemptus concludit: Et a delicto meo munda me: quia ualde deliqui, dum peccata mea confiteri distuli et despexi. Non ait: Miserere Dauid, sed Miserere mei. Ac si diceret manifestius: Alibi nomen proprium exprimere consueui, cum me gratiam credebam habere, dicendo: Memento, Domine, Dauid, et omnis mansuetudinis eius . Hic autem nomen proprium exprimere uereor, cum me gratiam amisisse cognoscam, ne Deus audito nefandi nomine peccatoris, magis ad uindictam, quam ad  indulgentiam prouocetur. Ergo: Miserere mei, Deus, secundum magnam misericordiam tuam. Miserere mei Deus, quia tibi proprium est misereri, cum non sit tibi aliud misereri quam esse. Misericordia quippe tua plena est terra , et miserationes tue super omnia opera tua . Ergo miserere mei, agendo mecum secundum misericordiam [al. non secundum uindictam, sed secundum misericordiam], non secundum iustitiam; nec utcunque secundum modicam, sed omnino secundum magnam, unde: Miserere mei secundum magnam misericordiam tuam, que est immensa et infinita; quia magna miseria magna eget misericordia; et multa impietas, multa indiget pietate. Certe tam magna, multa et turpia sunt scelera  mea, quod pre magnitudine, multitudine ac turpitudine desperarem, nisi scirem misericordiam tuam incomparabiliter, incomprehensibiliter et ineffabiliter esse magnam, et ideo de mea desperans miseria, sed de tua sperans misericordia, clamo confidenter, et dico: Miserere mei, Deus, secundum magnam misericordiam tuam; que est profecto tam magna, quod ipsum unigenitum Deum de celo deposuit, et corpore induit, ut in eo pateretur et moreretur pro humana tollenda miseria, et peccatorum indulgentia conferenda. O quam delectabilis sermo, suauis locutio, dulce uerbum, necessarium peccatori, utile misero, congruum penitenti, non semel, sed sepe cum amaritudine cogitandum,  cum dolore dicendum, cum lacrymis iterandum: ex toto corde, ex tota mente, ex tota anima , totis affectibus, totis uisceribus, totis medullis; cum suspiriis, cum singultibus, cum lacrymis [al. lamentis]: Miserere mei, Deus, secundum magnam misericordiam tuam. Miserere, Domine, mihi misero. Domine, misero mihi miserere, secundum magnam misericordiam tuam.

Et secundum multitudinem miserationum tuarum, dele iniquitatem meam.

Prudenter distinguit ad misericordiam magnitudinem et ad miserationes multitudinem referendo; quia misericordia Dei una est in natura, sed miserationes eius multe sunt in effectu. Propter quod alibi ait: Reminiscere miserationum tuarum, Domine,  et misericordie tue, que, uidelicet miserationes, a seculo sunt . Alicubi tamen misericordie pro miserationibus ponuntur effectiue, ut ibi: Misericordie Domini multe, quia non sumus consumpti . Ergo secundum multitudinem miserationum tuarum, id est secundum multiplices effectus misericordie tue, dele iniquitatem meam, que pre nimia multitudine quasi numerum arene maris excedit. Quis enim peccatorum et delictorum et negligentiarum numerum ualeat comprehendere? Nullus omnino. Dele igitur iniquitatem meam, ut quemadmodum per nouacula littera de pergameno deletur, ut nullum remaneat eius uestigium, ita per tuam misericordiam culpa de meo animo deleatur, ut nullus remaneat in eo  reatus. Dele, queso, iniquitatem meam, ne sim ex illis de quibus dicitur: Deleantur de libro uiuentium, et cum iustis non scribantur . Itemque: Nomina eorum de celesti in eternum, et in seculum seculi . Quia uero mitius agitur cum sponte confesso, penitens iste culpam suam non celat, non extenuat, sed reuelat, sed exaggerat, sed condemnat dicendo:

Amplius laua me ab iniquitate mea, et a delicto [al. peccato] meo munda me.

Amplius, id est magis ac magis laua me ab iniustitia mea, quam ego magis ac magis exercui, peccata peccatis addendo. Quam uilis, inquit, facta es iterans uias tuas . Et a delicto meo munda me, quoniam animam meam ualde reddit fedam et  fetidam. Et ideo a feditate me laua, et a fetore me munda. Porro, cum culpa non diuisim per partes, sed tota simul in uera penitentia dimittatur, quia Deus ueniam non dimidiat, qui totum hominem sanauit in Sabbato, quid est, quod penitens iste petit amplius lauari ab iniustitia, quasi non sit in penitentia omnino dimissa? Sed culpa, que nunc recenter dimittitur, licet tota per penitentiam diluatur, adhuc tamen penitenti fetet et sordet, qui securitatem et serenitatem conscientie nondum habet. Et ideo petit ab huius fetore lauari [al. liberari], qui iam est a reatus feditate mundatus, ut secura de uenia conscientia serenetur quamuis et a peccato quod purgatum est, quoad culpam, purgari petit amplius: quoad penam: quia non quoties dimittitur  tota culpa, toties etiam remittitur tota pena. uel amplius, id est insuper me laua: ac si dicat: Dele iniquitatem meam, quam commisi in Deum, et insuper laua me ab in iustitia mea, quam commisi in proximum; et preterea munda me ab iniquitate mea, quam in meipsum commisi: quoniam et in Deum, et in proximum, et in meipsum peccaui. uerum et si penitens iste ualde peccauerit, quia tamen facilius consequitur indulgentiam, qui se recognoscit, quam qui se ignorat errasse, quiue grauiter quam qui leuiter de suo dolet peccato, et qui occulte quam qui manifeste peccauit, cum premisisset, amplius laua me ab iniquitate mea, et a delicto meo munda me, ut ostendat quod ei debeat facilius  indulgeri, subiungit:

Quoniam iniquitatem meam ego agnosco [al. cognosco] et delictum [al. peccatum] meum coram [al. contra] me est semper.

Asserit ergo se suam non ignorare, sed cognoscere culpam, quoniam iniquitatem, inquit, meam ego cognosco: sed dicit non leuiter, sed grauiter de sua culpa se dolere, quia peccatum meum coram me est semper. Neque se manifeste sed occulte peccasse: quia tibi soli peccaui, et exponens, quid sit ei soli peccasse, subiungit: Et malum coram te feci, uidelicet te solo uidente; unde uolens Dauid suum celare peccatum, reuocauit Uriam, ut ingrederetur ad Bersabee coniugem suam, quam ipse Dauid grauidauerat, ut sic de Uria uideretur suscepisse conceptum  . Neque peccatum illud uoluit confiteri, donec per Nathan prophetam de illo exstitit redargutus. uel potius, quia quidam peccant per ignorantiam, alii per negligentiam, alii per industriam, ut ostendat hic penitens se grauiter excessisse, remouet a se primum et secundum modos peccandi, qui sunt leuiores, et attribuit sibi tertium, qui est grauior, ita dicens: Tibi soli peccaui: non quidem per ignorantiam, quoniam iniquitatem meam ego agnosco: neque per negligentiam, quia peccatum meum coram me est semper, sed per industriam, quia malum coram te feci. Quasi dicat: Miserere mei, laua et munda me: quoniam iniquitatem meam ego agnosco, cum non sim ex illis, qui sua scelera non intelligunt, nec etiam intelligere uolunt, ut in  uoluntatibus suis liberius delectentur. Et peccatum meum coram me est semper: quia nec sum ex iis, qui peccata sua quandoque recogitant, et statim obliuiscuntur eorum, quasi proiicientes illa post tergum , et ante faciem non habentes, dum ea negligunt et postponunt: sicut ipse Dauid peccatum suum ante faciem non habebat, sed quasi post tergum abiecerat, cum sententiam dedit in diuitem, qui rapuit ouem pauperi, oblitus in hac sententia ipse sui. Peccatum itaque suum coram se dicit semper existere: quia opportunis et competentibus horis de illo recogitat, sicut alibi dicitur: Oportet semper orare, et nunquam deficere . Recogitat, inquam, ad dolendum, uidelicet ad delendum, non ad refrigerandum [al. refricandum]  aut iterandum. Unde littera illa magis proprium exprimit intellectum, qua dicitur: Peccatum meum contra me est semper, ut uidelicet quasi contrarium illud persequar, non uelut amicum amplectar.

Tibi soli peccaui, et malum coram te feci, ut iustificeris in sermonibus tuis, et uincas cum iudicaris.

Dauid ergo culpam suam exaggerat, et a dignitate persone, que peccatum commisit, et a sublimitate persone, in quam peccatum commisit; quia uidelicet rex peccauit in Deum. Quorum primum notat, cum ait: Tibi soli peccaui: et alterum, cum addit. Et malum coram te feci, unde magis te contempsi. Ac si diceret manifestius: Peccatum meum tibi soli relinquitur puniendum, eo quod alium non  habeam superiorem, qui me possit punire, cum ipse sim rex; sed inde magis peccaui, quia quanto maior est excellentia, tanto grauior est ruina. Potentes enim potenter tormenta patientur , et: Iudicium durum fiet his, qui presunt . Sane aliud est in aliquem, et aliud est alicui peccare; in aliquem peccat, qui committit in illum offensam; alicui peccat, qui eius subiacet ultioni. Rex itaque soli Deo: ceteri uero et Deo peccant et regi. Quid ergo, non possunt Ecclesiarum prelati, maxime summus pontifex, punire principes seculares, si moniti contempserint satisfacere de commissis, tanquam ipsi soli Deo, et non homini peccent? Nam et cor regis in manu Dei est, et quocunque uoluerit uertet illud . Possunt quidem, quoniam ex  quo iehsu Nazarenus fuit unctus oleo letitie pre consortibus suis , et factus est sacerdos in eternum secundum ordinem Melchisedech , regnum non dedignatur sacerdotio subiacere. Quod etiam inde patet, quia unctio sacerdotis remansit in capite; unctio uero regis a capite descendit in humerum. Unde cum prius esset regnum sacerdotale, sicut Moyses inquit in lege , nunc sacerdotium est regale, sicut Petrus in Epistola sua dicit. Et qui dicit beato Petro: Quodcunque ligaueris super terram, erit ligatum et in celis  Deo. Et malum adulterii uel etiam homicidii, quod in proximum perpetraui, coram te feci, uidelicet te uidente pariter et presente, quia tu omnia intueris, et ubique presens existis. Cum igitur inexcusabilis sit offensa, que coram iudice perpetratur, absque dubio nostras offensas excusare non possumus, quas omnes committimus coram Deo. Quid igitur de hoc malo quasi specialiter dicit, quod illud fecerit coram Deo? Si uero respondeatur hoc esse dictum, quoniam in occulto peccauit, ubi conspicit solus Deus, non autem in manifesto ubi homines quoque uident, id profecto peccatum non aggrauat,  sed extenuat: quia grauius est in manifesto, quam in occulto peccare. Sed malum quod est coram te, id est quod in memoria semper habes, qui et tibi displicet uehementer, illud ego scienter egi, uidelicet, primum et secundum peccatum, que in secunda tabula prohibentur, ut: Non occides, non mechaberis . Unde in sequentibus ait: Auerte faciem tuam a peccatis meis. Est enim malum, quod Deus patienter dissimulat, et illud quodammodo non uidetur existere coram illo; et est malum, quod Deus penitus detestatur, et illud omnibus modis eoram illo uidetur existere; unde exaggeratione peccati, quod Deus omnibus modis detestatur, hic dicit: Malum coram te feci, sicut et alibi dicitur: Pater, peccaui in celum et coram te . Ut iustificeris in sermonibus tuis, et uincas cum iudicaris. Putari poterat, quod propter tam graue ac grande peccatum, quod Dauid et in Deum commiserat et in proximum, Deus reuocasset promissum, quod fecerat ei de Christo ex suo semine nascituro. Iurauit, inquit, Dominus Dauid ueritatem, et non frustrabitur eum: De fructu uentris tui ponam super sedem tuam . Ad hoc igitur remouendum, ut uidelicet promissum huiusmodi non debeat reuocari, premisit et ait: Miserere mei, laua et munda me, ut ita peccato dimisso, iustificeris, id est, iustus reperiaris et uerax in sermonibus tuis, qui sunt de promissione Christi, quam mihi fecisti, et sic uincas illos qui te huiusmodi dicunt promissum reuocasse, ostendo illos esse mendaces,  cum iudicaris ab eis non esse facturus, quod taliter promisisti. Ille igitur iudex est ualde timendus, cuius sapientiam nichil potest latere, cuius iustitie nemo potest resistere. Talis est Deus. Propter quod penitens iste ait: Sapientiam quam Deus latere non possum, quia malum coram te feci. Iustitiam tuam Deus nequeo corrumpere, quia iustificaris in sermonibus. Potentie tue, Deus, non possum resistere, quia uincis cum iudicaris, id est iudicaueris. Propterea scriptum est: Noli querere esse iudex , nisi tua uirtute possis iniquitates irrumpere. Quis ergo non timeat illum iudicem, qui adeo semper est sapiens, ut eius oculis omnia nuda sint et aperta? Qui adeo semper est iustus, quod reddit unicuique secundum opera sua?  qui adeo  semper est potens, quod uoluntati eius nichil resistit? Quis enim restitit ei, et pacem habuit?  Iure igitur iste penitens non implorat iudicium, sed misericordiam interpellat: Miserere mei, Deus, quia malum coram te feci, ut iustificeris in sermonibus tuis, et uincas cum iudicaris. Ut iustificeris, id est ut iustus et uerax appareas in sermonibus tuis, quibus dixisti: Quacunque hora peccator conuersus fuerit et ingemuerit, omnium iniquitatum eius non recordabor . Et uincas, id est conuincas aduersarios ueritatis, cum iudicaris, id est argueris ab eis, quasi iustus non sis, pro eo quod es summe misericors, graue peccatum facile indulgendo,  sicut facile indulsisti Dauid, qui cum audito Nathan hoc solum dixisset: Peccaui, protinus ei respondit: Et Dominus transtulit peccatum tuum . Gloriosa uictoria, cum Deus delet et destruit uniuersa que seruus inobediens et rebellis egerat contra eum: ipsumque seruum seductum et occupatum ab hoste nequissimo reuocat et reducit ad se per hoc solum, quod ignoscit errata. Si uero sermo dirigatur ad Christum, potest intelligi conuenienter hoc modo: Tibi soli peccaui, o Christe, quia tu solus potes inter homines iuste punire, qui nullum habes omnino peccatum. Et ita tu solus es iustus punitor, cum non sit in te quod est in alio puniendum, quemadmodum Scribis et Phariseis de  muliere in adulterio deprehensa dixisti: Qui sine peccato est uestrum, prius in eam lapidem mittat . Tu enim solus talis es inter homines, Isaia propheta testante, qui peccatum non fecit, nec inuentus est dolus in ore eius . Omnis autem alius homo mendax ; ut ita iustificeris in sermonibus tuis, id est ut omnes sermones tui iusti sint et ueraces. Quis enim alius non offendit in uerbo? Et uincas, id est superes in iustitia omnes homines, cum iudicaris, id est cum eis in iudicio compararis; quia non iustificabitur in conspectu tuo omnis uiuens . Tante namque iustitie Christus est, ut non renuat cum homine iudicari, Iudica, inquit, inter me et uineam meam . Et quasi sub iudice suam causam exponens: Popule, inquit, meus quid feci tibi, aut quid molestus fui? responde mihi. uincit ergo cum inter ipsum et  hominem iudicatur, in cuius conspectu nec astra sunt munda, et in angelis suis reperit prauitatem. Porro, secundum aliam litteram non est hic subiunctiua coniunctio, sed cum sit: Tibi soli peccaui et malum coram te feci, statim sine omni coniunctione subiungitur: Iustificeris in sermonibus tuis, et uincas cum iudicaris. Penitens ergo secundum priorem statum Deum obsecrans incarnandum, iustificeris, inquit, hoc est fias mihi iustus, ut me redimas per iustitiam, non meam profecto, sed tuam. Aduocatum enim habemus apud Patrem Iesum Christum iustum, et ipse est propitiatio pro peccatis nostris . Iustificeris, inquam, in sermonibus tuis, id est secundum sermones tuos, quos per legem locutus es et prophetas, quod uidelicet per tuam  penam redimeres hominem a sua culpa, sicut per prophetam testaris: O mors! ero mors tua; morsus tuus ero, inferne . Nam disciplina pacis nostre super eum, et liuore ipsius sanati sumus. Et uincas mortem, dum iudicaris ad mortem, mortem culpe, per mortem pene. uincas iuste, dum iudicaris iniuste a Pilato et Iudeis.

Ecce enim in iniquitatibus conceptus sum, et in delictis peperit  me mater mea.

Adhuc et iste penitens exaggerat culpam suam, ostendens, quod non solum actualem culpam commisit, uerum et originalem contraxit. De actuali namque culpa premiserat: Tibi soli peccaui, et malum  coram te feci. De originali uero subiungit: Ecce in iniquitatibus conceptus sum, et in delictis peperit me mater mea. Duplex est autem conceptio, una seminum, altera naturarum. Parentes enim actualem committunt culpam in prima, et proles originalem contrahit in secunda. Propter quod ait: Ecce enim in iniquitatibus conceptus sum, quas in conceptione seminum mei commisere parentes, et in delictis peperit me mater mea, que in conceptione nature ego ipse contraxi. Absit omnino, ut hac occasione dicatur, quod Dauid fuerit conceptus de adulterio, cum Isai pater eius de legitima genuerit illum uxore. uerum etsi dicatur, quod coitus coniugalis interdum propter bona coniugii ab omni reatu criminis  excusetur: quia tamen frequentius solet in commercio illo peccari, propter id quod solet frequentius euenire, dicit se in parentum iniquitatibus esse conceptum. Si uero, quod uerius est, dicatur, quod coniugalis concubitus, qui ordinate fit, a criminali quidem peccato, sed non a ueniali, per bona coniugii excusetur, iniquitates hic large pro peccatis etiam uenialibus appellantur, secundum quod Ioannes apostolus in Epistola dicit: Omnis qui facit peccatum, et iniquitatem facit, et peccatum est iniquitas . Sequitur: Et in delictis uel in peccatis peperit uel concepit me mater mea. Dicit autem pluraliter, in delictis uel in peccatis, propter tres originales corruptiones, quibus tres uires anime naturales originaliter corrumpuntur. Quis enim nesciat concubitum etiam coniugalem nunquam omnino committi sine pruritu carnis, ac sine  feruore ac fetore concupiscentie, unde semina concepta fedantur et corrumpuntur. Propter quod alibi legitur: Quis potest facere mundum de immundo conceptum semine? . Ex seminibus ergo fedatis atque corruptis concipitur corpus corruptum pariter et fedatum, cui anima tandem infusa corrumpitur et fedatur, non ab integritate uel munditia quam habuit, sed ab integritate uel munditia quam haberet, si non uniretur fedato corpori et corrupto, quoniam ex creando infunditur, et infundendo creatur. Sicut enim ex uase corrupto liquor infusus corrumpitur, et pollutum contingens ex ipso contactu polluitur, sic ex contagio corporis anima corrumpitur et fedatur. Habet enim anima tres naturales uires: rationalem, ut discernat inter bonum  et malum; irascibilem, ut respuat malum; concupiscibilem, ut appetat bonum. Iste uero tres uires originaliter corrumpuntur, quibus corruptis anima contrahit tres defectus oppositos, uidelicet: ignorantiam, ut difficile discernat inter bonum et malum; iracundiam, ut facile respuat bonum; concupiscentiam, ut facile appetat malum. In carnali quippe commercio rationis sopitur intuitus, libidinis irritatur pruritus, et uoluptatis satiatur affectus, ex quibus tres illi defectus originaliter contrahuntur. Tales ergo corruptiones siue defectus appellantur in hoc loco delicta siue peccata, in quibus asserit, quod eum concepit aut peperit mater sua. Nunquid ergo dicendum est, quod tria simul ab anima peccata originalia contrahantur, uidelicet difficultas uel  tarditas discernendi inter bonum et malum, que spectat ad ignorantiam; et facilitas siue pronitas respuendi bonum, que spectat ad iracundiam; et pronitas seu facilitas appetendi malum, que spectat ad concupiscentiam. Hoc autem quibusdam absonum non uidetur, quamuis probabiliter dici possit, unum esse in anima originale peccatum, quod tamen minus proprie peccatum uocatur, et complectitur in se duo, uidelicet, labem et fomitem. Labes est feditas corporis, ex qua anima est immunda, propter quam indigna est uisione diuina, uel potius carentia diuine uisionis est digna, secundum quod legitur: Beati mundo corde, quoniam ipsi Deum uidebunt . Et ab hac feditate uel immunditia  purgatur anima paruuli ex aqua et spiritu per baptismum. Adulti uero non solum per baptismum regenerationis in aqua, uerum etiam per baptismum compunctionis in lacrymis, siue passionis in sanguine, ut gratia baptismi manente, non sit ultra uisionis indigna, sed digna potius uisione diuina. Fomes autem est infirmitas seu languor nature, quedam uidelicet passibilis qualitas, siue quedam priuatio, ex qua primi motus peccandi siue concupiscendi procedunt. Et talis qualitas uel priuatio manet etiam post baptismum. Unde dicitur, quod originale peccatum transit reatu, quantum ad labem, et remanet actu, quantum ad fomitem, ex quo surgunt actus uel motus peccandi: sicut e contrario solet dici, quod actuale peccatum transit actu  et remanet reatu; et attenditur huiusmodi qualitas et priuatio circa uim concupiscibilem prescripto modo corruptam atque fedatam quoniam ex concupiscentia procedit pruritus circa ianuam humane propaginis, per quam funditur originalis causa peccati. Sufficiat autem ista in hoc loco dixisse: quia licet hec materia ualde sit disputabilis, magis tamen est flebilis, quoniam ab ipsa radice propago nostre originis uitiatur. Propter quod dicebat Apostolus, quod natura filii ire sumus . Et ipse Dauid fiebat, cum diceret: Ecce enim in iniquitatibus conceptus sum, et in peccatis concepit me mater mea; que in hoc loco simpliciter et plane intelliguntur feditas et pronitas ad peccandum. Iustificeris, inquam, in sermonibus tuis, et uincas cum iudicaris.  Nec mirum: quia ecce in persona generalis hominis loquens, in iniquitatibus conceptus sum; ego quoque tibi soli peccaui, et malum coram te feci; nec mirum; quia in delictis peperit me mater mea. Etsi superius sit distinctum inter iniquitates atque delicta, possunt tamen iniquitates accipi pro delictis, ut tam iniquitates quam delicta referantur ad prolem, que in sua conceptione corrumpitur, et fedatur; in conceptione seminum, quantum ad corpus, et in conceptione naturarum, quantum ad animam. Attende penitens, et obserua qualiter Dauid uniuersa confitetur peccata, et omnes circumstantias peccatorum, ut et tu omnes omnino diuersitates et circumstantias peccatorum studeas confiteri, secundum quod magis peccasti, in loco, in tempore, in numero, in persona:  secundum etatem, secundum scientiam, secundum gradum, secundum ordinem: si facile, si frequenter, si manifeste, si perseueranter: quoniam hec et alia, si qua sint, peccatum exaggerant. Et ideo non sunt in illo iudicio supprimenda, in quo, qui coram Deo seipsum accusat, Deus illum excusat: et qui coram Deo seipsum excusat, Deus illum accusat.

Ecce enim ueritatem dilexisti, incerta et occulta sapientie tue manifestasti mihi.

Secunda pars, in qua penitens dona Dei et data commemorat, et danda commendat; in datis autem commemorat ueram peccatorum confessionem, cum ait: Ecce enim ueritatem dilexisti: et plenam occultorum  cognitionem, cum addit: Incerta et occulta sapientie tue manifestasti mihi. Nam qui Deo sua reuelat peccata, Deus ei sua manifesta occultat. In dandis uero commendat mundationem futuram per aspersionem sanguinis Christi, cum ait: Asperges me, Domine, hyssopo, et mundabor: et purificationem futuram, per ablutionem aque baptismi, cum addit: Lauabis me, et super niuem dealbabor. Rursus, in dandis commendat gaudium de remissione peccatorum, et letitiam de promissione premiorum, et sic exsultabunt ossa humiliata. Porro, quidam nesciunt, quidam negligunt, quidam excusant, et quidam extenuant culpas suas: et quia tales non sunt digni uenia, sed uindicta, penitens remouens a se ista: Non ignoro, inquit, sed agnosco  peccatum meum. Quoniam iniquitatem meam ego agnosco. Neque negligo, sed impugno peccatum meum: quia delictum meum contra me est semper; nec defendo, sed accuso peccatum meum: quia tibi soli peccaui, et malum coram te feci. Neque peccatum meum extenuo, sed exaggero: quoniam in iniquitatibus conceptus sum, et in peccatis peperit me mater mea. Et tanquam Deus ab ipso quereret: Cur tam diligenter tua confiteris peccata? Respondet: Quia ecce in euidenti est, quod tu dilexisti ueritatem confessionis sine fraude, ut peccator omnes omnino confiteatur circumstantias peccatorum; quia non est uera, sed fraudulenta confessio, que factum exprimit et supprimit modum, atque unum uni, et alterum alteri peccatum reuelat; unde  cauendum est, ne confessionis pudor, confessionis impediat puritatem. Potest et hoc aliter intelligi, tanquam Deus ab eo quereret: Cur tam distincte tuum punis peccatum, ut dixeris: Peccatum coram me est semper. Respondet: Ut in puniendo peccatum tue ueritati concordem: quia tu ueritatem dilexisti, ut sis et uerus punitor, et uerus indultor, secundum illud: Misericordiam et ueritatem diligit Dominus . Deus enim seruat et in ueritate misericordiam, et in misericordia ueritatem; nam et iuste ignoscit, et pie punit; ueritas est, quod punitur peccatum, misericordia est, quod liberatur peccator. uel reddit singula singulis. Dixerat enim: Iustificeris in sermonibus tuis, et uincas cum iudicaris. Nec mirum, quia ecce ueritatem  dilexisti, non duplicitatem aut falsitatem, sed et simplicitatem et puritatem, iste quippe iustificatur in sermonibus suis, qui diligit ueritatem. Rursus dixerat: Ecce in iniquitatibus conceptus sum, et in peccatis concepit me mater mea, quorum primum erat incertum, et alterum occultum. Et quasi Deus ab eo quereret: Cur incertum et occultum affirmas? Respondet: Quia incerta et occulta sapientie tue manifestasti mihi. Sane, incertum erat, utrum iniquitates aliquas commisissent in sua conceptione parentes. Nam coitus coniugalis interdum excusatur a crimine, ut cum coniuges ordinate conueniunt, causa sobolis procreande; interdum autem non excusatur a culpa, ut cum coniuges causa explende libidinis inordinate miscentur.  Item, occultum erat, qua ratione anima teneatur peccato, quod nec uoluntate nec actu commisit, cum scriptum sit, quod filius non portabit iniquitatem patris, nec pater iniquitatem filii, sed anima que peccauerit, ipsa morietur . Non erit ultra prouerbium istud in Isrel, ait Dominus: Patres comederunt uuam acerbam, et dentes filiorum obstupuerunt . Porro, Deus ei et illud incertum et hoc occultum per Spiritum sapientie reuelauit; quare non temere dixit: Ecce in iniquitatibus conceptus sum, et in peccatis concepit me mater mea: quia incerta, inquit, de parentum iniquitatibus, in mea conceptione commissis, et occulta de peccatis propriis in mea conceptione contractis,  tu manifestasti mihi, per spiritum prophetie. Non possum ergo excusari per ignorantiam: quia incerta et occulta sapientie tue manifestasti mihi. Seruus enim sciens uoluntatem domini, et non faciens, uapulabit plagis multis . Dauid autem hic reddit causam, quare Deus Pater iustificari debeat in sermonibus suis de incarnatione Christi predictis; quia uidelicet diligit ueritatem, et ideo non debet facere irrita, que de suis labiis processerunt; nam incerta, inquit, et occulta sapientie tue manifestasti mihi, uidelicet, aduentum Unigeniti tui, qui tua est sapientia, cuius aduentus aliis erat incertus, et aliis occultus. Denique, possunt illa non solum ad superiora, uerum etiam ad inferiora referri. Ac si aperte dicat: Incerta  et occulta sapientie tue manifestasti mihi; quoniam

Asperges me, Domine, hyssopo et mundabor, lauabis me, et super niuem dealbabor.

Asperges me, Domine, hyssopo humilitatis, et mundabor a labe: lauabis me, cum per te fuero purgatus a uitiis, et dealbabor, cum per te fuero uirtutibus decoratus. Lauabis me per indulgentiam, et dealbabor per gratiam, utique super niuem, quoniam candor niuis non intenditur, sed remittitur. Candor autem gratie non remittitur, sed intenditur: quia caritas aut proficit semper, aut deficit, unde amitti potest, sed remitti non potest. Quia uero aliud est album et aliud dealbatum, per niuem, que per se naturaliter alba est, potest intelligi uirtus per se naturaliter  bona, de qua dicitur: Niue dealbabuntur in Selmon . Et per dealbationem potest intelligi operatio de uirtute procedens, ut sit sensus: Super niuem, id est super uirtutem, que albet interius, dealbabor exterius opere bono, ut per fundamentum uirtutis edificium boni operis erigatur: et sic prius iustificationis ordo notatur, cum dicitur: Asperges me, Domine, hyssopo et mundabor, et postea iustificati profectus [al. perfecte iustificationis] ostenditur, cum subiungitur: Lauabis me, et super niuem dealbabor. Est enim hyssopus herba humilis, sed medicinalis, que figit radicem in petra, et ualet ad purgandum pulmonem; hec humilitatem significat, que figit in humili Christo radicem, purgatque inflationem pulmonis, id est tumorem  mentis depellit. Hec igitur cum aduenerit, ut peccator ad ueram penitentiam se humiliet, statim aspergitur rore gratie, et mundatur a labe culpe; nisi enim gratia infundatur, culpa procul dubio non depellitur, quemadmodum et tenebre non fugantur, nisi lux superueniat, que tenebras ipsas depellat. Docet hoc ueritas dicens: Dimissa sunt ei peccata multa, quoniam dilexit multum . Tu ergo, Domine, asperges me hyssopo, id est per uirtutem humilitatis rore gratie me perfundes, et mundabor a sordibus uitiorum. Nec erit otiosa mundatio, quia lauabis me a peccatis, et super niuem, id est super candorem uirtutis etiam bonis operibus dealbabor. In hoc solo spes  tribuitur peccatori, ut per penitentiam possit redire non solum ad priorem munditiam, uerum etiam ad longe maiorem, que confidentia multum est utilis, ne subrepat aliqua desperatio, que cunctis grauior est peccatis. Sane tres status hominum hic notantur, incipientium, proficientium, et peruenientium; siue conuersorum, iustorum et perfectorum. Status incipientium, uel conuersorum notatur, cum primo dicitur: Asperges me hyssopo, et mundabor. Status proficientium uel iustorum notatur, cum secundo subiungitur: Lauabis me. Status peruenientium uel perfectorum tertio notatur, cum infertur: Super niuem dealbabor. Quibus uerbis satis expresse notatur progressus secundum hos status, quoniam aspergi  minus est quam lauari, minusque lauari quam dealbari. Quod utique plene fiet, cum mortale hoc induet immortalitatem, et corruptibile hoc induet incorruptionem ; quia fulgebunt iusti sicut sol in regno Patris eorum, et tunc uestimenta Christi erunt alba sicut nix . Quia uero per sanguinem Christi et aquam baptismi, anima perfecte mundatur non solum a culpa, sed etiam a pena, Dauid in persona generalis fidelis ad istas mundationes dirigens intellectum, non solum inquit: Incerta et occulta sapientie tue manifestasti mihi, uerum etiam: Asperges me sanguine Christi, et lauabis me aqua baptismi, et sic mundabor et dealbabor etiam super niuem, id est plus quam exprimere possum, non utique super illam, de qua  dicitur: Non timebit domui sue a frigoribus niuis , nec super illam, de qua dicitur: Qui timet pruinam, irruet super eum nix ; sed super eam potius, de qua legitur: Si lotus fuero quasi aquis niuis, etc. . Ac etiam super illam, de qua legitur: Si fuerint peccata uestra ut coccinum, sicut nix dealbabuntur . Nam in rebus materialibus nichil potest niue candidius inueniri. Hic est enim, qui uenit per aquam et sanguinem iehsu Christus, de cuius latere sanguis et aqua fluxerunt. Quod autem dicit: Asperges me hyssopo, alludit ueteri legi, secundum quam aspersorium ratione mysterii fiebat ex hyssopo, sicut et Apostolus ait: Lecto omni mandato legis a  Moyse uniuerso populo, accipiens sanguinem hircorum et uitulorum, cum aqua et lana coccinea et hyssopo, ipsum quoque librum et omnem populum aspersit dicens: Hic est sanguis testamenti, quod mandauit ad uos Deus. Etiam tabernaculum, et omnia uasa ministerii sanguine similiter aspersit. Et omnia pene mundantur in sanguine secundum legem, et sine sanguinis effusione non fit remissio . Hyssopus enim, sicut est superius prelibatum, humilitatem designat, secundum quod Christus exinaniuit se formam serui accipiens, factus obediens usque ad mortem, mortem autem crucis , in qua sanguinem suum fudit, quo per humilitatis uirtutem asperguntur fideles, et ab iniquitate mundantur, illi nimirum, qui humilitatis eius formam  obseruant. Nota denique prudens lector, in redemptis pluralitatem, in Redemptore humilitatem, et in redemptione utilitatem. Pluralitatem in redemptis, cum dicitur: Asperges. Quod enim aspergitur, circumfunditur multis locis. Propter quod ueritas ait: Hic est sanguis noui testamenti, qui pro multis effundetur in remissionem peccatorum . Humilitatem in Redemptore, cum additur, hyssopo, que medicinalis est et humilis herba, quia Christus per suam superabundantem humilitatem fidelibus suis salutarem tribuit medicinam; unde dicebat: Discite a me, quia mitis sum, et humilis corde . Utilitatem in redemptione, cum subditur: Mundabor; quoniam, ut Ioannes apostolus ait, sanguis Iesu Filii Dei mundat  nos ab omni peccato . Tria uero pertinent ad effectum baptismi: remissio culpe, relaxatio pene et infusio gratie. Primum notatur, cum dicitur: Lauabis me; secundum cum additur: Dealbabor; tertium cum adiungitur: Super niuem. Effundam, inquit Dominus per prophetam, super uos aquam mundam, et mundabimini ab omnibus inquinamentis uestris . In die illa erit fons patens domui Dauid, et habitantibus Ierusalem, in ablutione peccatoris et menstruate . Cum igitur audis: Asperges me hyssopo et mundabor, in aspersione sanguinis Christi fidem passionis intellige. Cum autem, Lauabis me, audis, et super niuem dealbabor, in ablutione aque, baptismi sacramentum non agnosce. Porro, cum fides  adultis sine sacramento proficiat, ubi sacramentum non religionis contemptus, sed articulus necessitatis excludit; sacramentum uero baptismi sine fide adultis non ualeat, iuxta quod ueritas ait: Qui crediderit et baptizatus fuerit, hic saluus erit; qui uero non crediderit, condemnabitur . Quid est quod in hoc loco plus attribuitur sacramento quam fidei? Nam minus est aspergi quam ablui, et minus mundari quam dealbari, maxime super niuem. Sciendum est ergo, quod fides Christi, que iustificat impium, reuera mundat a culpa, sed non semper ab omni pena. Sacramentum uerum baptismi si digne sumatur, liberat omnino a culpa pariter et a pena. Unde sacramentum regenerationis a Domino appellatur,  cum ait: Nisi quis renatus fuerit ex aqua et Spiritu sancto, non intrabit in regnum Dei ; quia per hoc sacramentum homo regeneratur in gratia, liberatur a culpa pariter et pena; quia natus fuerat in ira culpe, simul subiectus et pene. Recte igitur lauabis me per sacramentum baptismi, et super niuem gratie, que mundat a culpa dealbabor etiam sacramenti uirtute ab omni pena, preter illam duntaxat, quam necessitas prime corruptionis inducit. Merito igitur.

Auditui meo dabis gaudium et letitiam et exsultabunt ossa humiliata.

Duplex est quidem auditus: exterior, de quo dicit Apostolus: Fides est ex auditu, auditus autem per uerbum Dei . Interior, de quo dicit  Propheta: Audiam quid loquatur in me Dominus Deus : de utroque hoc potest intelligi: Auditui meo dabis gaudium, de remissione peccatorum; quia non est impiis gaudere, dicit Dominus. Nec est pax ossibus meis a facie peccatorum meorum . Et letitiam, de promissione premiorum, iuxta quod ueritas ait: Gaudete et exsultate, quoniam merces uestra copiosa est in celis . Sed de auditu interiori melius intelligitur, de quo propheta dicebat: Domine, quis credidit auditui nostro, et brachium Domini cui reuelatum est?  Huic utique qui dicebat: Domine, audiui auditum tuum et timui; consideraui opera tua et expaui , dabis etiam gaudium cordis, et letitiam corporis secundum illud: Cor meum et caro mea  exsultauerunt in Deum uiuum . Gaudet cor, cum credit se a spirituali feditate purgatum, et letatur corpus, cum sentit se a carnali fetore mundatum: et sic duplici letitia exsultabunt ossa humiliata, non tam co poris quidem, quam mentis: uidelicet uires anime, que prius humiliate, id est deiecte ac incuruate fuerant per peccatum, nunc autem humiliate, id est ad audiendum et obediendum sunt inclinate. Nam qui humiliter audit et reuerenter obedit, hic est profecto amicus sponsi, qui stat et audit, et gaudio gaudet propter uocem sponsi . O quam pauci sunt illi, qui gaudent de spiritualibus et eternis, respectu illorum qui letantur de carnalibus et terrenis! Sed extrema gaudii luctus occupat, quia letantur cum malefecerint,  et exsultant in rebus pessimis . Illorum ergo gaudium felix est et perpetuum, iuxta quod dicitur: Petite et accipietis, ut gaudium uestrum sit plenum; et: Gaudium uestrum nemo tollat a uobis . Istorum uero gaudium est infelix et momentaneum, iuxta quod legitur: Tenent tympanum et citharam, et gaudent ad sonitum organi; ducunt in bono dies suos, et in puncto ad infernum descendunt . Tu uero Deus auditui meo, id est intellectui, dabis gaudium et letitiam, non falsam et transitoriam, de carnalibus et terrenis, sed [al. etsi.] uera et spirituali letitia exsultabunt ossa humiliata, id est interiora mea, uelut ossa latentia, que prius erant per fastum  erecta, nunc sunt ad [al. per] obedientiam inclinata. Quandiu enim anima erigitur in superbiam, non potest uera exsultatione gaudere, sed cum deponit superbiam et humilitatem assumit, tunc uera in Domino iucunditate letatur.

Auerte faciem tuam a peccatis meis, et omnes iniquitates meas dele.

Quarta pars, in qua penitens assumpta fiducia petit a se penas auerti, cum ait: Auerte faciem tuam a peccatis meis; et culpas deleri, cum addit: Omnes iniquitates meas dele. Rursus petit in se munditiam creari, cum dicit: Cor mundum crea in me, Deus, et rectitudinem spiritus innouari, cum subdit: Spiritum rectum innoua in uisceribus meis. Item petit a se diuine contemplationis presentiam  non excludi, cum inquit: Ne proiicias me a facie tua, et spiritualis sanctificationis sibi gratiam non auferri, cum ait: Spiritum sanctum tuum ne auferas a me. Rursus petit sibi letitiam de Christi promissione restitui, cum premittit: Redde mihi letitiam salutaris tui, et robur sibi de Spiritus sancti confirmatione concedi, cum subdit: Spiritu principali confirma me. Ecce patet quam prudens, modestus ac diligens iste fuerit in petendo, cum ea petat que licent, que decent, et que expediunt, iusta, honesta, et necessaria, ut et tu discas talia postulare: ne si forte petieris iniusta, fiat tua oratio in peccatum : si uero petieris inhonesta, non accipias, eo quod male petas : et si petieris inutilia, dicatur tibi, Nescis quid petas  . Sicut autem penitens iste personam rei multipliciter accuscerat, ita personam iudicis multis modis commendat, ut facilius indulgentiam consequatur. Acsi diceret: Tu iustus es cognitor; unde: ueritatem dilexisti; tu discretus es doctor, unde: Incerta et occulta sapientie manifestasti mihi. Tu sanctus es expiator, unde: Asperges me hyssopo et mundabor, lauabis me et super niuem dealbabor; tu es liberalis promissor, unde: Auditui meo dabis gaudium et letitiam et exsultabunt ossa humiliata; tu propitius es indultor, unde: Auerte faciem tuam a peccatis meis, et omnes iniquitates meas dele; tu es omnipotens Creator, unde: Cor mundum crea in me Deus; tu es mirabilis innouator, unde: Spiritum rectum innoua in uisceribus meis;  tu es irreuocabilis elargitor, unde: Ne proiicias me a facie tua; tu es utilis restitutor, unde: Redde mihi letitiam salutaris tui; tu es precipuus confirmator, unde: Spiritu principali confirma me. Ait ergo: Quoniam talis ac tantus es, auerte faciem tuam, non a me, uerum a peccatis meis, ne animaduertas in me propter peccata mea quia non possem subsistere ante faciem ire tue. Auerte, inquam, faciem tuam a peccatis meis, quia ego aduerto ante faciem meam peccatum meum. Tu ergo faciem tuam ab illis auertas, ne iuste punias, quia ego ante faciem meam aduerto illa, ut digne peniteam. Si enim homo aduertit culpam, Deus auertit penam, quia ipse est uirga uigilans, qui dicit ad Ieremiam: Quid tu uides, Ieremia? uirgam, inquit,  uigilantem ego uideo . uirga quippe uigilans Deus est, qui uigilat super populum suum ad puniendum, si ille dormit ad penitendum, et e conuerso. Si uigilat iste ad penitendum, ille dormit ad puniendum: quia non dormitat, neque dormiet, qui custodit Isrel . Nam ille non dormitabit a pena, nisi hic dormiat a culpa; quare subiungit: Et dele de tua notitia omnes iniquitates meas; ne recorderis peccata mea, neque uindictam sumas de peccatis meis, Domine Deus meus; tu namque dixisti: Quacunque hora peccator conuersus fuerit et ingemuerit, omnium iniquitatum eius non recordabor . Supra singulariter dixerat: Dele iniquitatem meam, hic autem uniuersaliter dicit: Omnes iniquitates meas  dele; nam accepta fiducia iam plus presumit quam ante, secure deposcens iam non unam tantum iniquitatem, sed omnes omnino deleri: quia non habet unam solum iniquitatem, sed multas. Unde non singulariter ait: Dele unam iniquitatem, sed uniuersaliter inquit: Omnes iniquitates meas dele; quoniam in multis offendimus omnes .

Cor mundum crea in me, Deus, et spiritum rectum innoua in uisceribus meis.

Cum autem creare sit aliquid de nichilo facere, ac innouare sit aliquid in statum pristinum reformare, quid est quod dissimiliter ait: Cor mundum crea, et spiritum rectum innoua? Nam si petat ut Deus in se creet cordis munditiam, pari ratione petere debet ut Deus in se creet rectitudinem  spiritus, cum utrumque perdiderit per peccatum; et si dicatur quod miserat ipsum cor, propter illud quod legitur: Ephraim quasi columba seducta, non habens cor , pari forsan ratione dicendum est quod amiserat ipsum spiritum, propter illud quod legitur, quia regina Saba uidens sapientiam Salomonis, ultra spiritum non habebat ; illud etiam quod in quodam psalmo dicit de spiritu: Defecit spiritus meus . Ille quippe cor suum amittere dicitur, qui preuaricatur in Deum; unde propheta: Redite, preuaricatores, ad cor : illeque derelinquit cor suum, qui alienatur a Deo; unde ipse Psalmista: Cor meum dereliquit me . uerum sane potest intelligi, quod secundum statum deformate  nature, quem habebat cor eius, antequam esset mundatum a culpa, quasi nichil erat comparatione status gratie reformantis, quem habet postquam est a culpa mundatus, secundum quod Iacobus ait: uoluntarie nos genuit uerbo ueritatis, ut simus aliquod initium creature eius ; et Paulus: Si qua in Christo noua creatura, uetera transierunt : cum et creare recte possit hic poni pro recreare, iuxta quod legitur: Populus qui creabitur, laudabit Dominum . Nam ille populus digne laudat, qui per gratiam creatur. Quare penitens iste petit cor suum mundum in se creari: ut uidelicet Deus in eo creet mundos cordis affectus, cogitationes et uoluntates pudicas, ne ultro  declinet ad immunditiam, sicut ipse Dauid. Nam de corde procedunt affectus siue boni, siue mali. De bonis legitur: Omni custodia serua cor tuum, quia ex ipso uita procedit . De malis dicitur: Ex corde exeunt cogitationes male, furta, adulteria, homicidia, falsa testimonia, periuria, et similia, que coinquinant hominem . Petit ergo rectum in se spiritum innouari, scilicet Spiritum sanctum sibi denuo restitui, qui Spiritus rectus dicitur, quia facit rectos; qui utique, quantum ad suam naturam, est penitus immutabilis; unde quantum ad effectum, eum in se postulat innouari, ne ad iniquitatem ultra declinet, sicut ipse Dauid, qui fecerat iniquum homicidium perpetrari.

Utrumque tamen dici potest congrue de utroque,  ut cor creetur, et innouetur mundum et rectum, et spiritus innouetur et creetur rectus et mundus. Sed propter florem sermonis uerba solummodo uariantur, uel potius quia Dauid per adulterii feditatem a munditia cordis exciderat, sed propter homicidii prauitatem a rectitudine spiritus declinauerat, eo quod non omnino perdiderat iudicium rationis, sed uirtutem castitatis prorsus amiserat, discrete ac recte petit sibi dari gratiam, ut in eo munditia cordis creetur, et reformari naturam, ut rectitudo spiritus innouetur. Et idcirco distinguit: Cor mundum crea, et spiritum rectum innoua. Cor quidem mundum petit creari, propter mundos ad diligendum affectus: et rectum petit creari, propter mundos ad diligendum  affectus: et rectum petit spiritum innouari, propter rectos intellectus, ad discernendum, ut habeat zelum secundum scientiam, ad diligendum sincerum, et discernendum discretum. Quod autem addit in uisceribus meis, ad utrumque respicit premissorum, ut et cor mundum creetur, et rectus spiritus innouetur in uisceribus suis, quatenus uiscera eius cum corde simul et spiritu recreentur et renouentur in ipso. Nam tanta est familiaritas inter carnem et animam in homine counita, ut utrumque ab altera, nunc ad hoc, nunc ad illud propriis illecebris instigetur. Quoniam etsi scriptum sit, quod caro concupiscit aduersus spiritum, et spiritus aduersus carnem , quod utique uerum est quantum ad sensualitatem et rationem,  scriptum est tamen, quia corpus quod corrumpitur, aggrauat animam ; et: Spiritus tristis exsiccat ossa . Nam mors ingreditur per fenestras , oculus animam depredatur ; unde: Ab ea que dormit in sinu tuo, custodi claustra oris tui . Ait ergo Dauid: Spiritum rectum innoua in uisceribus meis, ex quibus exit adulterium, quoniam in renibus sedes est uoluptatis; unde de diabolo legitur, qui est uoluptatis incentor, quod uirtus in lumbis eius, et fortitudo eius in umbilico uentris eius . Sequitur:

Ne proiicias me a facie tua, et Spiritum sanctum tuum ne auferas a me.

 Quasi dicat: A peccatis meis auerte faciem, sed ne proiicias me a facie tua, ne abiicias me a conspectu tuo, ne clonges me a gratia tua, ne alienes me a misericordia tua, ne excludas me a cognitione tua, ne repellas me contemplatione tua. Nam auertente te faciem tuam, omnia turbabuntur ; et: Quo ibo a spiritu tuo, uel a facie tua quo fugiam?  Cur ergo faciem tuam abscondis? Ostende faciem tuam, et salui erimus . Illumina uultum tuum super nos, et miserere nostri . O quam periculosum est a facie Dei proiici! Certe, ipse est lux, ipse salus, et qui a facie eius proiicitur, ipse utique tanquam reprobus proiicietur in tenebras exteriores, ubi erit fletus et stridor dentium  , ubi est uermis qui non moritur, et ignis qui non exstinguitur . Tolle, inquit, impium, ne uideat gloriam Dei. Sic proiectus Lucifer, draco magnus, serpens antiquus . Sic proiicientur et illi, quibus in fine dicitur: Ite, maledicti, in ignem eternum, qui paratus est diabolo et angelis eius . Ergo Ne auertas faciem tuam a me, quoniam si auerteris, ero similis descendentibus in lacum . Et spiritum sanctum tuum ne auferas a me, sine quo nichil boni facere possum; nam ipse est dator omnium gratiarum. Iam penitens iste Spiritum sanctum habebat, sine cuius dono sic humiliari non posset. uel certe Dauid spiritum prophetie sibi postulabat non auferri, quem pretiosiorem rebus ceteris reputabat.  Sed caue magis, ne tu te Spiritui sancto auferas, quam se Spiritus sanctus tibi. Nonne naturaliter est prius committere culpam, quam amittere gratiam, cum per meritum culpe donum gratie amittatur? Denique splendor solis homini se non subtrahit, nec est in sole, qui semper lucet, ut non uideatur ab homine, sed est in homine, qui aliquando claudit oculos, ut tunc non uideat ipse solem. Sed dices: Quomodo possem Spiritum sanctum amittere, nisi prius essem ab ipso dimissus? Nemo enim quod non habet, amittit; sed Spiritus sanctus amittitur uel aufertur, non tam quando haberi desinit, quam quando incipit non haberi. Et sic amittitur, cum iam non habetur ab homine, sed mox ante ab homine habebatur, quia  non est conuentio lucis ad tenebras , que illis aduenientibus effugatur. Si ergo Spiritum sanctum tibi desideras non auferri, caue non solum ab immundis operibus, uerum etiam a cogitationibus impudicis, quia Spiritus sanctus discipline effugiet fictum, et auferet se a cogitationibus que sunt sine intellectu . Sequitur:

Redde mihi letitiam salutaris tui, et spiritu principali confirma me.

O quantum pia mens iucundatur, quantum fidelis anima hilarescit, cum recolit et considerat beneficia Redemptoris qui uenit querere et saluare quod perierat ; qui uenit, non ut iudicet mundum, sed ut saluetur mundus per ipsum ;  qui uenit, ut omnis qui credit in illum, non pereat, sed habeat uitam eternam ; qui lauit nos a peccatis nostris in sanguine suo ; quia mortuus est propter peccata nostra, et resurrexit propter iustificationem nostram . uere languores nostros ipse tulit, et dolores nostros ipse portauit. uulneratus est propter iniquitates nostras, attritus est propter scelera nostra, disciplina pacis nostre super eum, et liuore eius sanati sumus . Proprio Filio suo non pepercit Deus, sed pro nobis omnibus tradidit illum . Huius letitiam salutaris ille senserat, qui dicebat: Ego in Domino gloriabor, et gaudebo in Deo Iesu meo . Cum homo autem grauiter offendendo, tante gratie reddit se ingratum, tantoque bono se reddit  indignum, amittit utique hanc letitiam salutaris. Sed cum conuersus fuerit et ingemuerit, postulat eam dimisso peccato sibi restitui. Propter quod ait: Pater piissime, pater mitissime, pater dulcissime, redde mihi letitiam saluturis tui, et saluatoris mei, qui totus est salutaris, quoniam a te traditus: et meus saluator, quoniam pro me redditus; unde: Adiuua nos, Deus, salutaris noster, etc.  Dauid autem letitiam salutaris huius amiserat, cum adulterium et homicidium perpetrando promissionem sibi de Christo factam se demeruisse timebat; unde dicebat: Cum tu Deus mihi peccatum dimiseris, ergo redde mihi letitiam salutaris tui; et ne illud ultra admittam, confirma me in beneplacito tuo, ut non reuertar  ad uomitum, ut non respiciam retro, nec unquam in statuam infatuati salis conuertar. Et ne huiusmodi confirmatio ualeat infirmari, confirma me spiritu principali, quasi auctoritate precipua, cui nemo ualet contraire. Qui etiam dicitur spiritus principalis, quia tecum et cum salutari tuo est unum uniuersale principium, unus uniuersorum Creator. Per hoc sane quod ter dicit spiritum, notant quidam hic trinitatem in Deo, qui spiritus est, non corpus. Rectum quippe Spiritum dicunt Filium, et suo nomine Spiritum sanctum intelligunt, Patrem autem accipiunt Spiritum principalem; quoniam ipsum Patrem principium sine principio fides catholica confitetur. Potest tamen et aliter prudens lector indiuiduam in his uerbis intelligere  Trinitatem. Cum enim audis: Cor mundum crea in me, Deus, Deum Patrem Creatorem intellige. Cum uero audis: Redde mihi letitiam salutaris tui, Deum Filium accipe saluatorem. Cumque audis: Spiritum sanctum tuum ne auferas a me, Deum sanctificatorem agnosce; quamuis uniuersis et singulis creare, saluare ac sanctificare conueniat, cum sint unum. Quia tres sunt qui testimonium dant in celo, Pater, uerbum, et Spiritus sanctus, et hi tres unum sunt . Unus tamen ex tribus hic proprie dicitur spiritus rectus, sanctus et principalis; quoniam ipse appropriato uocabulo facit rectos, efficit sanctos et constituit principales: quemadmodum dicitur spiritus sapientie,  spiritus intellectus, et spiritus fortitudinis , aliisque nominibus appellatur, secundum differentias gratiarum.

Docebo iniquos uias tuas, et impii ad te conuertentur.

Quarta pars, in qua patenter ostenditur quantum iste profecerit per humilem penitentiam et orationem deuotam; quia de preuaricatore factus est predicator, sicut Paulus de persecutore apostolus , et Mattheus de publicano euangelista . Unde Psalmi Dauid, et Epistole Pauli, et Euangelium Matthei, pre ceteris scripturis in Ecclesia frequentantur, ut discant peccatores eorum exemplo, non desperare de culpa, sed sperare de gratia, cum intelligunt illos a Deo  non solum tantorum criminum indulgentiam, uerum etiam carismatum gratiam accepisse. Duo quippe principaliter postulauerat, remissionem criminum, et infusionem carismatum: et quasi Deus ab eo quereret, cur postulet liberari a tot et tantis peccatis, et donari tot et tantis muneribus, quis ergo fructus inde proueniet? Respondet: Profecto magnus, quia cedet hoc aliorum utilitati, unde: Docebo iniquos uias tuas, et impii ad te conuertentur. Cedet saluti mee, quia exsultabit lingua mea iustitiam tuam. Cedet in laudem tuam, quia os meum annuntiabit laudem tuam. Et ut digne ualeam adimplere, prius libera me de sanguinibus; et postea labia mea aperies; quia:

Turpe est doctori, cum culpa redarguit ipsum.  
Ostendit ergo quos doceat; quia docebo, inquit, iniquos. Quid doceat: quia docebo uias tuas. Et quo fine doceat, quia impii ad te conuertentur. Qualis etiam debeat esse, qui doceat, cum orat: Libera me de sanguinibus, Deus. Et qualiter debeat docere, cum ait: Exsultabit lingua mea iustitiam tuam. Mea ergo doctrina non est otiosa, quia docebo iniquos uias tuas; nec infructuosa, quia impii ad te conuertentur; nec mestuosa, quoniam exsultabit lingua mea iustitiam tuam. Sic sane docere licet, et decet, et expedit. Licet, quia docebo uias tuas. Decet, quia exsultabit lingua mea iustitiam tuam. Expedit, quia impii ad te conuertentur. Desidero ergo docere alios, unde: Docebo iniquos uias tuas. Desidero a  meis liberari peccatis, unde: Libera me de sanguinibus, Deus. Desidero te laudare, quia exsultabit lingua mea iustitiam tuam. Desidero tibi sacrificium acceptum offerre, quia sacrificium Deo spiritus contribulatus, cor contritum et humiliatum, Deus, non despicies. Desidero muros tue ciuitatis construere, quare benigne fac, Domine, in bona uoluntate tua Sion, ut edificentur muri Hierusalem. Et sic meum in bonis adimplebitur desiderium. Quia tunc acceptabis sacrificium iustitie, oblationes et holocausta, tunc imponent super altare tuum uitulos. Ergo docebo, non solum uerbo, sed exemplo; quia dum mihi parcitur, aliis spes donatur, ne iniqui de sua iniquitate desperent. Et ideo docebo iniquos uias  tuas, uidelicet misericordiam et ueritatem; quia omnes uie tue misericordia et ueritas . Misericordiam namque docebo, quia indulsisti peccatori; et ueritatem docebo, quia non reuocasti promissa, et sic impii, qui predicuntur iniqui, prouocati a me uerbo pariter et exemplo, conuertentur ad te; ut et ipsis remittas peccata, et concedas promissa. Ergo docebo iniquos uias tuas, et non erit mea infructuosa doctrina; quoniam impii ad te conuertentur, et sic etiam, reuertentur ad se. Nam quando peccator alienatur a Deo, elongatur etiam a seipso: quemadmodum de filio prodigo legitur, qui postquam abiit in regionem longinquam, et dissipauit omnia bona sua, in seipsum reuersus dixit: Quanti mercenarii in domo patris  mei abundant panibus, ego autem hic fame pereo! Sed certe peccator conuerti non potest ad Deum, nisi Deus conuertatur ad eum. Unde cum adhuc longe esset, uidit eum pater eius, et misericordia motus est, et accurrens cecidit super collum eius, et osculatus est eum . Non ergo peccatores de sua confessione diffidant quantumlibet sint longinqui, de illius promissione securi, qui ait: Conuertimini ad me, et ego conuertar ad uos . Quasi diceret: Conuertimini ad me penitendo, et ego conuertar ad uos indulgendo: quoniam peccator ad Deum peruenire non potet, nisi Deus preueniat peccatorem, secundum illud: Misericordia tua subsequetur me ; quia timor introducit amorem, timor a Deo,  sed non timor cum Deo. Amor ex Deo pariter et cum Deo; quoniam scriptum est: Timor non est in caritate, sed perfecta caritas foras mittit timorem . Porro qui manet in caritate, in Deo manet, et Deus in eo . Ut autem ualeam digne dicere,

Libera me de sanguinibus, Deus, Deus salutis mee et exsultabit lingua mea iustitiam tuam.

Ostendit aperte quod indignus est doctor qui habet in se quod in alio reprehendit, et dicitur ei: Medice, cura teipsum . Hypocrita, eiice primo trabem de oculo tuo, et tunc eiicies festucam de oculo fratris tui . Qui predicas non mechandum, mecaris! et qui predicas non furandum, furaris!  Nam peccatori dixit Deus: Quare tu  enarras iustitias meas, et assumis testamentum meum per os tuum?  Ergo libera me in presenti de sanguinibus, id est de peccatis mortalibus, de quibus legitur: Sanguis sanguinem tetigit , ut in futuro liberes me de sanguinibus, id est de suppliciis infernalibus, de quibus dicitur: Inebriabo sagittas meas sanguine . Negligentia quippe doctoris solet in Scripturis nomine sanguinis designari; iuxta quod ait Dominus per prophetam: Si non annuntiaueris impio iniquitatem suam, sanguinem eius de manu tua requiram . Et Apostolus dicit: Manus mee munde sunt a sanguine omnium uestrum. Non enim subterfugi, quo minus annuntiarem omne consilium Dei uobis  . Docturus itaque iste penitens uias Domini, recte petit ab his sanguinibus liberari, quibus pro iniqua interfectione, non solum Urie, uerum et aliorum erat infectus, de qualibus sanguinibus dicitur: uiri sanguinum et dolosi non dimidiabunt dies suos . Ergo libera me de sanguinibus, Deus, auctor uel dator salutis mee in presenti per spem, et in futuro per rem: quia tu solus potes prestare salutem; qui de teipso alibi dicis: Salus populi ego sum. Nam Domini est salus , qui saluat sperantes in se . Et sic exsultabit, id est exsultanter annuntiabit, lingua mea iustitiam tuam. Doctor enim non debet esse deses, sed alacer in docendo, ut proponat hilariter uerbum Dei, sicut alibi legitur: Exsultaui sub lingua mea .  Et talis alacritas, quam non solum habere debet in corde, uerum etiam ostendere debet in corpore, ut et motu oris, et gestu corporis attrahat auditores, quo illis magis est utilis, eo sibi amplius fructuosa. Exsultabit ergo, id est cum exsultatione cordis annuntiabit, lingua mea iustitiam tuam, id est mandata tua que iusta sunt. Unde in tuis iustificationibus meditabor, non obliuiscar sermones tuos .

Ad exprimendum autem intentionis ardorem, et mentis affectum, cum alacritate cordis et corporis, que in proponendo uerbum Dei debet doctor habere, omnia in hoc loco loquendi commemorat instrumenta, uidelicet os, linguam et labia, ut nichil in eo uacuum ab instructione proximi, et laudis Dei ualeat  inueniri. Os namque pronuntiat, lingua format, et labia uerba concinnant. Exsultabit igitur lingua mea i titiam tuam, non tamen ex sua uirtute sed tua; quia tu,

Domine, labia mea aperies, et os meum annuntiatiabit laudem tuam.

Non enim uos estis qui loquimini, ait Dominus, sed Spiritus Patris uestri, qui lequitur in uobis . An experimentum, inquit Apostolus, queritis eius, qui in me loquitur Christus?  Et alius: Audiam quid loquatur in me Dominus Deus . Nam cuius labia non aperit Dominus, sed loquitur ex seipso, sibi, non Deo sapientiam et eloquentiam ascribendo (sicut hi qui dicebant: Labia nostra a nobis sunt, quis noster Dominus  est ? illius utique os non annuntiat humiliter laudem Dei, sed suam laudem iactanter extollit; et talis aut uix aut nunquam edificat auditores: quia non illorum salutem, sed suam laudem exquirit. Predicator itaque, secundum doctrinam Apostoli, non insistat persuasibilibus humane sapientie uerbis, sed eius sit sermo in ostensione spiritus et uirtutis, ut per uirtutem sermonis ostendat illum, qui in se loquitur spiritus . Quod utique recte faciet, si a Deo postulet sapientiam, quidat omnibus affluenter, et non improperat , et sic loquatur quasi sermones Dei . Qui cum in cordibus auditorum uim sue uirtutis fuerint operati, illum profecto spiritum ostendent, qui per os predicatoris  inuisibiliter loquebatur. Hic est qui dicit: Aperi os tuum, et ego adimplebo illud . Tu aperi, tanquam minister obediens, et ego adimplebo, tanquam magister erudiens. Tu ergo, Domine, labia mea aperies, que prius erant clausa propter peccata, et sic os corporis proferet mentis arcanum, quoniam annuntiabit laudem tuam, uidelicet opera creationis et recreationis [al. opera Creatoris et creationis], que te super omnia laudabilem protestantur. Et nota quod tria debemus ex caritate diligere, Deum, nosipsos et proximum. Diliges, inquit Dominus, Deum tuum ex toto corde tuo; ecce primum: et sicut teipsum; ecce secundum: diliges proximum; ecce tertium . Ad dilectionem uero proximi pertinet illud quod ait: Docebo  iniquos uias tuas, et impii ad te conuertentur. Ad dilectionem sui pertinet illud quod addit: Libera me de sanguinibus, Deus, Deus salutis mee. Ad dilectionem Dei pertinet illud quod subdit: Os meum annuntiabit laudem tuam. Hoc est sacrificium laudis, de quo dixisti: Sacrificium laudis honorificabit me; et illic iter est, quo ostendam illi salutare Dei . Ergo immola Deo sacrificium laudis, et redde Altissimo uota tua .

Quoniam si uoluisses sacrificium, dedissem utique, holocaustis non delectaberis.

Orauerat supra Dauid prophetie sibi spiritum non auferri, et nunc ostenditur exauditus, quia de legalium sacrificiorum abolitione prophetat. Quoniam si uoluisses, inquit, sacrificium, dedissem utique;  penitens autem promiserat quod pro expiatione peccati sacrificium laudis offerret dicendo: Domine, labia mea aperies, et os meum annuntiabit laudem tuam. Et quasi quereretur ab ipso: Cur sacrificium legis non offers? Respondet: Quia iam legalia sacrificia, et carnalia holocausta non sunt Deo placita uel accepta. Quoniam si, tu Deus, uoluisses sacrificium legale a me accipere, dedissem utique, tue obediens uoluntati: sed holocaustis carnalibus non delectaberis, maxime postquam unicum et uerum sacrificium fuerit institutum. Inter holocausta uero et sacrificia hec erat in lege ueteri differentia, quod holocausta tota simul incendebantur, sic dicta ab holo, quod est totum, et cauma, quod est incensum; sacrificia uero cremabantur non tota, sed ex ipsis  sacerdotibus offerentibus partes debite seruabantur. Porro, inter illa uetera sacrificia et hoc nouum, talis differentia est, quod illa significabant tantum et non iustificabant, hoc autem et significat et iustificat. Nam illa fiebant de irrationalibus animalibus, uidelicet uolucribus et pecoribus. Impossibile est enim, ut inquit Apostolus, sanguine taurorum aut hircorum auferri peccata . Hoc solum non rationabile, sed etiam rationale, uidelicet uerus homo, idem ipse sacerdos et sacrificium, medicus et medicina, de quo idem dicit Apostolus: Pascha nostrum immolatus est Christus : et ipsemet ait: Qui manducat me, uiuet uita propter me . Hoc utique sacrificium prefert significationem  in spe, que significat; iustificationem autem exhibet in re, que iustificat; nam idem ipsum est et sacramentum et res, sed res unius et sacramentum alterius. Illa quidem fuerunt figura, et istud ueritas: illa fuerunt umbra, et istud lumen; quia cum ueritas uenit, figura cessauit; et euanuit umbra, cum lumen effulsit, quemadmodum ipsa ueritas per hunc eumdem Psalmistam dixerat: Sacrificium et oblationem noluisti, corpus autem perfecisti mihi. Holocausta etiam pro delicto non postulasti, tunc dixi: Ecce uenio . Utrum autem sacrificia opera fuerint meritoria, non immerito dubitatur, cum de his dicat Dominus per prophetam: Dedi eis precepta non bona et iustificationes in quibus non uiuant . Propter quod etiam Apostolus  ait, quia lex illa neminem ad perfectum adduxit . Unde per ipsum Psalmistam Dominus ait: Non super sacrificia tua arguam te. Holocausta autem tua in conspectu meo sunt semper. Non accipiam de domo tua uitulos, neque de gregibus tuis hircos. Nunquid manducabo carnes taurorum, aut sanguinem hircorum potabo? . Et per Isaiam prophetam Dominus dicit: Qui immolat bouem, quasi qui interficit uirum, et qui mactat pecus, quasi qui excerebret canem. Qui offert oblationem, quasi qui sanguinem suillum offerat. Qui recordatur thuris, quasi qui benedicat idolo . Idem etiam per eumdem: Quo mihi multitudinem uictimarum uestrarum, dicit Dominus? Plenus sum, holocausta arietum et adipem pinguium, et sanguinem  uitulorum, agnorum et hircorum nolui. Cum ueniretis ante conspectum meum, quis quesiuit hec de manibus uestris? . Sic ergo huiusmodi sacrificia Deo non erant placita uel accepta, cum instituta fuerint, non ad premium eternum merendum, sed ad rebellem et ceruicosum populum edomandum et cercendum, ut his intenti sacrificiis, ad idololatriam non defluerent, ipsa transgressi grauiter punirentur. Propter quod Petrus apostolus ait: Quid tentatis imponere iugum super ceruices discipulorum, quod neque patres nostri, nec nos portare potuimus? . Quare illorum exsecutio uidetur eterne glorie meritoria non fuisse. Porro, cum preter predictas causas ad significandum etiam fuerint instituta, et ab ipso Deo essent quecunque  de quacunque causa precepta; quicunque illa ex radice caritatis et uirtute obedientie peragebant, uidebantur procul dubio promereri: quoniam sic transgressio penam, obseruatio premium merebatur. Dicatur ergo, si placet, quod illa mandata in se utique bona erant, sed illis erant non bona, qui ea indigne gerebant. Quibus improbat Dominus per prophetam: Cum extenderitis manus uestras, auertam oculos meos a uobis; et: Cum multiplicaueritis orationem, non exaudiam: manus enim uestre sanguine plene sunt . Sicut de nouo et uero sacrificio dicit Apostolus, quod qui manducat indigne, iudicium sibi manducat, non diiudicans corpus Domini . Ad hunc itaque sensum sunt omnia  predicta testimonia referenda. uel ad tempus gratie referuntur, quo post uerum sacrificium institutum illa non erant ex debito sacrificia exercenda; sicut etiam Apostolus ait superius, dicens: Hostias et oblationes et holocaustomata pro peccato noluisti, nec placita sunt tibi, que secundum legem offeruntur, tunc dixi: Ego uenio, ut faciam, Deus, uoluntatem tuam: aufert primum, ut sequens statuat, in qua uoluntate sanctificati sumus per oblationem corporis Iesu Christi . Sic ubi ergo legatur, illa sacrificiorum opera meritoria non fuisse, intelligenda est generalitas cum exceptione paucorum: quoniam pene omnes non amore, sed timore opera illa exercebant, non ut liberi, sed ut serui, penam timentes, sed iustitiam non amantes. Pauci uero  qui uenerantes in eorum significatione mysterium, ea ex caritate propter obedientiam adimplebant, non solum temporalem penam uitabant, uerum et uitam merebantur eternam. Quod autem sacrificium Deo semper placuerit, et post legem, et ante legem, et etiam inter legem, ostendit, cum subdit:

Sacrificium Deo spiritus contribulatus, cor contritum et humiliatum Deus non spernit [al. despecies.].

Possunt hic sex sacrificiorum et sex sacrificantium species denotari. Sacrificium laudis et legis, sacrificium penitentie et iustitie, sacrificium perfectionis et predicationis. De primo dicitur: Os meum annuntiabit laudem tuam; de secundo: Quoniam si uoluisses sacrificium, dedissem utique, holocaustis non delectaberis; de tertio: Sacrificium Deo spiritus contribulatus, cor  contritum et humiliatum, Deus, non despicies; de quarto dicitur: Tunc acceptabis sacrificium iustitie; de quinto dicitur: Acceptabis oblationes et holocausta; de sexto dicitur: Tunc imponent super altare tuum uitulos. Primum est sacrificium confitentium, et secundum Hebreorum, tertium est sacrificium penitentium, et quartum iustorum, quintum sacrificium contemplantium, et sextum doctorum, sicut in expositionis serie plenius ostendetur. Possunt et hic illa tria conuenienter intelligi, que sunt in uera penitentia necessaria, uidelicet, cordis compunctio, oris confessio et operis satisfactio, ut contribulatio referatur ad satisfactionem, contritio ad compunctionem, et humiliatio ad confessionem. Contribulatur enim spiritus, id est cum corpore tribulatur, quando sustinet  compunctionis dolorem, humiliatur autem, cum sustinet confessionis pudorem. Contribulatur itaque spiritus ad puniendam operationem lasciuam. Conteritur cor ad puniendum operationem iniquam. Et humiliatur os ad puniendum locutionem superbam. Tale utique sacrificium contribulati spiritus, contriti et humiliati cordis Deus non despicit, sed acceptat. Et ideo sacrificium Deo beneplacitum est, non hircus aut taurus, sed spiritus contribulatus. Unde tu, Deus, cor contritum et humiliatum non despicies, quin potius acceptabis.

Benigne fac, Domine, in bona uoluntate tua Sion, ut edificentur muri Hierusalem.

Quinta pars, ubi reprobata prius cum suis carnalibus  sacrificiis Synagoga, orat Dauid pro Ecclesia construenda, in qua spiritualia sacrificia Deo placita offerentur. Ipsam autem Ecclesiam tribus designat uocabulis, appellans illam Sion, Hierusalem et altare, propter tres ordines qui sunt in Ecclesia, regularem, laicalem et clericalem, qui alibi designantur per Ne, Danielem et Iob, quos uidit propheta saluandos. Et in Euangelio, duo in agro, duo in mola, et duo in lecto, existere perhibentur . uita regularis est contemplatiua et spiritalis. Et talem uitam gerentes habitant inferius in ciuitate Hierusalem. uita clericalis quasi mista est et communis. Et talem uitam gerentes ministrant in medio ad altare; quia hec partim est secularis, in quantum mundana possidet, et partim est similiter  spiritalis, in quantum diuina ministrat. Unde ipsum templum ubi erat altare, in medio consistebat inter montem Sion, qui preeminebat superius, et ciuitatem Hierusalem, que inferius subsistebat. Ergo benigne fac, Domine, Sion, id est Ecclesie, que nunc speculatur per fidem, et tandem per speciem contemplabitur; quia uidemus nunc per speculum in enigmate, tunc autem uidebimus facie ad faciem .

Sion, qui specula uel speculatio interpretatur, benigne fac, inquam, in bona uoluntate tua, hoc est iuxta tue beneplacitum uoluntatis, uel in Spiritu sancto tuo, qui est bona tua uoluntas. Nam in sancta indiuidua Trinitate, Patri appropriatur mens, Filio ratio et Spiritui sancto uoluntas. Ut edificentur  muri Hierusalem, sancti uidelicet, qui muniunt Hierusalem, id est Ecclesiam, de quibus legitur: Lapides pretiosi omnes muri tui . Et alibi: Super muros tuos, Hierusalem, constitui custodes . Sed et Christus est murus murorum, de quo legitur: Urbs fortitudinis nostre Sion, saluator ponetur in ea murus . Istorum sane murorum primum et precipuum fundamentum, quasi fundamentum fundamentorum, est Christus, de quo dicit Apostolus: Fundamentum positum est, preter quod aliud poni non potest, quod est Christus iehsu . Secunda uero et secundaria fundamenta sunt apostoli, de quibus idem Apostolus ait: Superedificati estis supra fundamentum apostolorum et prophetarum ; et alibi: Fundamenta  eius in montibus sanctis . Lapides uero sunt uniuersi fideles, de quibus legitur: Sternam per orbem lapides pretiosos . Hi sunt lapides quos ferrum non tetigit, de quibus Dominus edificari sibi precepit altare. Sed et Christus est lapis lapidum, qui secundum prophetam, de monte sine manibus est excisus. De quo dicit ipse Psalmista: Lapidem quem reprobauerunt edificantes, hic factus est in caput anguli . Cementum uero, quo spirituales lapides connectuntur, est glutinum caritatis, quod designatum est per illum bitumen, quo diuerse tabule fuerunt coniuncte in arca Ne, quo et ipsa arca linita fuit intus et extra, de quo dicit Apostolus: Charitas Dei diffusa est in cordibus  nostris, per Spiritum sanctum, qui datus est nobis  Sed et Christus est caritas, quasi glutinum, de quo Ioannes apostolus ait: Deus caritas est, et qui manet in caritate; in Deo manet, et Deus in eo . Ergo benigne fac Sion, id est ordini prelatorum, qui positi sunt in specula, sicut dicitur ad prophetam: Fili hominis, speculatorem dedi te domui Isrel , ut per eos edificentur muri Hierusalem, id est uniuersitas fidelium in Ecclesia disponatur. Hierusalem quippe. uisio pacis interpretatur. Hec est Ecclesia, que licet nunc pacem exteriorem non uideat, uidet tamen interiorem, de qua Dominus ait: Pacem meam do uobis, pacem relinquo uobis. Non quomodo mundus dat, ego do uobis . Et tandem uidebit superiorem, de  qua dicit Dominus per Psalmistam: In pace in idipsum, dormiam et requiescam .

Tunc acceptabis sacrificium iustitie, oblationes et holocausta, tunc imponent super altare tuum uitulos.

Istud tunc potest respicere uel ad statum Ierusalem terrestris, id est Ecclesie militantis, cui dicitur: Surge, illuminare, Ierusalem, quia uenit lumen tuum, et gloria Domini super te orta est ; uel ad statum Ierusalem celestis, id est Ecclesie triumphantis, de qua dicitur: Illa que sursum est Ierusalem mater nostra . Tunc ergo, uidelicet cum edificati fuerint muri Ierusalem, id est cum Ecclesia gentium collecta fuerit et disposita, tu Deus acceptabis sacrificium iustitie, id est spirituale sacrificium, quod in ea offerent tibi iusti.  Nam etsi quelibet uirtus suum offerat sacrificium, quia suum exhibet sacrum factum: in communi tamen cuiuslibet opus uirtutis, sacrificium iustitie appellatur, quia iustitia communis est uirtus; unde omnes uirtuosi dicuntur iusti. Porro, sunt carnalia Iudeorum holocausta, in quibus Dominus non delectatur, sicut predictum est: Holocaustis non delectaberis; et sunt holocausta Christianorum spiritualia, que Deus acceptat, de quibus hic dicitur: Acceptabis oblationes et holocausta, id est eos qui se offerunt tibi in holocaustum, uidelicet uiros perfectos, qui se igne caritatis in amorem tuum totos incendunt, pro te omnia dimittentes, et inherentes penitus tibi soli, tue tantum contemplationi uacando. Potest autem inter oblationes et holocausta  distingui, ut per oblationes perfecti, et per holocausta perfectissimi designentur. Tunc etiam hi, ad quos Ecclesie dispositio pertinet, id est maiores prelati, imponent uitulos, non quales uacce fete domi conclusos dimiserant, pergentes uno itinere Bethsamet , et quales pro peccato sacerdotis et multitudinis Deus offerri precepit. Imponent, inquam, uitulos, id est predicatores moribus innocentes et mugitibus personantes, de qualibus dicitur: In omnem terram exiuit sonus eorum, et in fines orbis terre uerba eorum . Super altare, id est super Ecclesiam constituendo illos rectores et doctores Ecclesie, iuxta quod legitur: Super montem excelsum ascende tu, qui euangelizas  Sion . Similes illi uitulo, qui unum est de quatuor animalibus, que secundum uisionem Ezechielis principales predicatores, id est quatuor Euangelistas designant ; de qualibus legitur iam adultis: Boues arabant, et asine pascebantur iuxta eos ; de quibus dicitur per prophetam: Salietis sicut uituli de armento . De hoc altari Dominus precepit: Si altare lapideum feceris mihi, non edificabis illud de sectis lapidibus . Nam qui multitudinem fidelium Deo congregat, debet cauere prudenter, ne congreget illam de personis per heresim aut schisma diuisis, sed per fidem et caritatem unitis. uel per uitulos possunt intelligi martyres, et per altare, fides, de qua Dominus iubet: Altare de terra facietis mihi .  Hec est fides incarnationis et mortis Christi, quam secundum terrenam substantiam ipse suscepit. Ergo imponent uitulos, id est martyres, qui mactabantur propter fidem incarnationis et mortis Christi, super ipsum altare fidei: quia fundamentum martyrii fides est, de qua dicit Apostolus: Fides est substantia rerum sperandarum, argumentum non apparentium . Tales utique imitantur illum uitulum saginatum, qui pro reuersione filii prodigi est occisus ; de qualibus ueritas ait: Tauri mei et altilia mea occisa sunt ; de quibus etiam dicit ipse Psalmista: Confringet Dominus cedros, et comminuet eos tanquam uitulum Libani . Quid est autem quod in Apocalypsi Ioannes apostolus dicit: uidi subtus altare  animas interfectorum propter uerbum Dei, et propter testimonium quod habebant?  Sed aliud est istud, et aliud illud altare; super illud in uia passi sunt martyres, et sub isto in patria requiescunt. Si uero accipiatur hoc non de statu qui est in uia, sed de statu qui est in patria, sic sane potest intelligi: Tunc, id est in futuro seculo, acceptabis sacrificium iustitie, id est iustissime laudis; quia tunc sancti te iustissime laudabunt liberati per te ob omni corruptione animarum et corporum, duplicibus stolis induti, uidelicet stola glorificationis in corpore, ac stola glorificationis in mente. Tunc etiam acceptabis oblationes et holocausta, id est maiores  et minores electos, quia stella differt a stella in claritate , totos in te igne caritatis incensos: quia tunc electi te diligent ex tote corde, ex tota mente, ex tota anima , id est intellectu, sine errore, memoria, sine obliuione, ac uoluntate, sine contrarietate; quoniam nichil omnino uolent, nisi quod te uelle cognoscent. Et tunc angeli messores imponent uitulos, id est sanctos absque ullo iugo peccati, super altare tuum, id est super Ecclesiam triumphantem, que est supremum altare post indiuiduam Trinitatem, de qua legitur: Non ascendes ad altare meum per gradus : quia in ipsa indiuidua Trinitate gradus constituere non debemus, ut dicamus Patrem maiorem, Filium minorem, et minimum Spiritum sanctum, sicut  impius asserit Arianus. Ad altare uero Ecclesie triumphantis per gradus ascenditur, id est per differentias meritorum; de quibus legitur: Deus in gradibus eius cognoscetur, dum suscipiet eam . Isti super altare cordis, de quo Dominus ait: Ignis in altari meo semper ardebit , imponent uitulos labiorum, id est perfectissimas Dei laudes. Nam Beati qui habitant in domo tua, Domine, in secula seculorum laudabunt te .

Ecce psalmus iste a culpa incipit et miseria, et in gloriam desinit et letitiam: quia de miseria peccatorum per ueram ascenditur penitentiam ad gloriam beatorum.



[PSALMUS u.]



In psalmum quintum penitentialem Elucidatio.---Titulus autem huius psalmi talis est: Oratio pauperis cum anxiaretur, et in conspectu Domini effunderet precem suam.---Tituli eiusdem explicatio.

 Per hominem pauperem humilis penitens in titulo designatur, qui pro suis anxiatur miseriis, et effundit in conspectu Domini preces suas. Est autem paupertas bona et mala, et media. Bona paupertas humilitatis, mala paupertas cupiditatis, et media paupertas necessitatis. Prima facit pauperes Christi, secunda Zabuli, tertia pauperes mundi. De primis dicitur: Pauper et inops laudabunt nomen tuum ; et: Beati pauperes spiritu, quoniam ipsorum est regnum celorum . De secundis: Nescis quia tu es pauper et miserabilis ; et: Pauperes facti sumus nimis . De tertiis: Pauper etiam amico suo est odibilis ; et: Pauperes semper habebitis uobiscum, me autem non semper habebitis .  Ipse quoque Christus, cum uerus sit Deus, et uerus homo, simul in unum est diues et pauper, qui de se dicebat: Pauper et dolens ego sum . Nam uulpes foueas habent, et uolucres celi  nidos, filius autem hominis non habet ubi caput suum reclinet ; unde: Beatus qui intelligit super egenum et pauperem : quia ipse diues pro nobis factus est pauper, ut nos pauperes, in se faceret diuites. Nostras enim paupertates accepit, et diuitias suas nobis dedit: quoniam ex quo descendit in terram, ut Deus cum hominibus negotium exerceret, aliter cum eis negociari non potuit, nisi merces eorum reciperet et retribueret eis suas. Diuites itaque dedit merces quas habebat, et recepit pauperes quos inuenit. Dedit uirtutes diuinas, et recepit defectus humanos: assumpsit seruitutem, et contulit libertatem: et ut multa breuiter perstringam, accepit mortem et dedit uitam: largitus est gloriam, et sortitus est miseriam,  propter quod humilis penitens huiusmodi negotium prosequens in hoc psalmo, prius exprimit humanam miseriam, ac inde gloriam diuinam exponit.



Psalmi centesimi primi in ordine Psalmorum, in ordine uero penitentialium quinti explicatio.


 Domine, exaudi orationem meam, et clamor meus ad te perueniat [al. ueniat].

 Psalmus iste in ordine Psalmorum penitentialium est quintus, uiginti quinque [al. uiginti nouem]  continens uersus, in quinque quinarios diuidendos, et in principio seriatim quinque petitiones exponit, ut quinarii sacramentum per omnia commendetur, quod Ezechiel  expresse commendat in descriptione templi, dicens uestibulum templi per gyrum esse in longitudine uiginti quinque cubitorum, et in latitudine quinque. Sane quia quinarius per se ductus semper in seipsum reducitur, eternitatem designat, que in se permanens semper eadem perseuerat. Hanc psalmus iste in quinque locis commemorat. Primo: Tu autem Domine in eternum permanes, et memoriale tuum in generatione et generationem; secundo: Ne reuoces me in dimidio dierum meorum, in seculum seculi anni tui; tertio: Ipsi peribunt, tu autem permanes; quarto: Tu autem,  Domine, idem ipse es, et anni tui non deficient; quinto: Filii seruorum tuorum inhabitabunt ibi [al. tibi], hoc est in annis tuis. Unde subiungitur: Et semen eorum in seculum seculi dirigetur. Ad hoc igitur designandum psalmus iste uiginti quinque [al. uiginti nouem] continet uersus, qui redduntur ex quinario per seipsum multiplicato, et in seipsum reducto. In primo quinario penitens formam orationis, et causam exauditionis exponit. De forma orationis premittit: Domine, exaudi orationem meam; de causa exauditionis subiungit: Quia defecerunt sicut fumus dies mei; quinquies autem formam orationis sine aliqua interpositione multiplicat. Primo: Exaudi orationem meam; secundo:  Clamor meus ad te ueniat; tertio: Ne auertas faciem tuam a me; quarto: Inclina ad me aurem tuam; quinto: uelociter exaudi me: ut unum idemque toties replicando, patenter ostendat quanta supplicationis instantia, quoue deuotionis affectu Deum debemus orare. uerumtamen et illud innuit, quod interdum aliquis tam exiliter orat ut eius oratio non possit exaudiri. Nonnunquam autem fortiter clamat, sed clamor eius non permittitur ad principem peruenire. Aliquando etiam clamor peruenit ad principem, sed ipse a precibus aurem auertit. Quandoque uero aures inclinat, cum exigit opportunitas, sed nimis differt exaudire precantem. Ad remouendum igitur hec quinque impedimenta, penitens iste toties orationem multiplicat  dicens: Domine, creator et recreator, exaudi orationem meam, que non exigua, uel exilis, sed clara pariter et clamosa. Ideoque clamor meus ad te perueniat, et cum peruenerit, ne auertas faciem tuam a me, sed cum aurem inclinaueris, inclina eam in tempore opportuno. Et ideo, in quacunque die tribulor, inclina ad me aurem tuam, et cum tempus opportunum aderit, non diu differas exaudire. Ideoque in quacunque die inuocauero te, uelociter exaudi me. Ostendit hic penitens preces suas esse dignas, deuotas, gratas, necessarias et humiles, opportunas et efficaces. Ergo quia digne sunt, Exaudi orationem meam. Quia deuote sunt, Clamor meus ad te ueniat. Quia grate sunt, Ne auertas faciem tuam a me. Item quia necessarie sunt et humiles,  In quacunque die tribulor, inclina ad me aurem tuam. Et quia sunt opportune et efficaces, In quacunque die inuocauero te, uelociter exaudi me. Ait ergo: Domine, exaudi orationem meam, et clamor meus ad te perueniat. Clamor hic non tam uocis intentio, quam cordis deuotio debet intelligi. Sic clamauit Susanna, que flens suspexit in celum: erat enim cor eius fiduciam habens in Domino, et ideo exaudiuit Dominus uocem eius . Clamor itaque meus ad te perueniat, non sicut clamor Sodomorum, qui te prouocauit ad iram , sed sicut clamor Niniuitarum, qui te ad indulgentiam inclinauit . Ceterum tria sunt que impediunt, ne clamor perueniat ad Altissimi aures, ut exaudiatur ab eo, uidelicet sartago, murus, et  nubes. De sartagine legitur: Et tu, fili hominis, sume tibi sartaginem ferream, et pones eam inter te et inter ciuitatem, et obfirmabis faciem tuam ad eam ; de muro dicitur: In te eripiar a tentatione, et in Deo meo transgrediar murum ; de nube scribitur: Opposuisti nubem tibi ne transeat oratio . Quia hec sunt exposita non sunt hic iterum repetenda. Sequitur:

Ne auertas faciem tuam a me; in quacunque die tribulor, inclina ad me aurem tuam.

In quacunque die inuocauero te, uelociter exaudi me.

Faciem quidem seueritatis et animaduersionis auerte, sed faciem benignitatis et propitiationis  ostende. De illa legitur: A facie tua non abscondar, a facie ire tue . Ab hac facie Adam cum uxore sua se uoluit abscondere in medio paradisi; sed profecto non potuit, propter illud quod legitur: Quo ibo a spiritu tuo, et quo a facie tua fugiam? . De ista dicitur: Cur faciem tuam abscondis? Ostende nobis faciem tuam, et salui erimus . Iuxta quod inquit Iacob: uidi Dominum facie ad faciem, et salua facta est anima mea . Facie ad faciem, est corporalis ad spiritualem perductio, sicut alibi dicitur: Quia uidisti me, credidisti . Ergo ne auertas faciem tuam a me, sed auerte faciam tuam a peccatis meis , quia non naturam odisti, sed culpam. Nihil enim odisti eorum que fecisti, Domine . Quia  uero frequenter tribulor, et in corpore et in mente, tam a demone, quam ab homine, a mundo et carne, idcirco in quacunque die tribulor, inclina, sublimis ad humilem, aurem tuam, id est benignitatis auditum. In quacunque die inuocauero te, uelociter exaudi me, ut tua impleatur promissio. Adhuc te loquente, dicam: Ecce adsum .

Quia defecerunt sicut fumus dies mei, et ossa mea sicut in frixorio confrixa sunt [al. cremium aruerunt].

Exponit miserias quas patitur in seipso, uidelicet breuitatem uite, unde: Defecerunt sicut fumus dies mei. Anxietatem anime sue, unde: Ossa mea sicut in frixorio confrixa sunt. Ariditatem cordis, unde: Percussus sum sicut fenum, et aruit cor meum. Et debilitatem  corporis, unde: Oblitus sum manducare panem meum: et sic a uoce gemitus mei adheserunt ossa mea carni mee, sumque attenuatus sicut pellicanus in solitudine, sicut nycticorax in domicilio, et passer unicus in edificio, que ad litteram sunt aues nimis macilente. Debes ergo uelociter exaudire, quia defecerunt sicut fumus dies mei. Est fumus spirationis, unde: Que est ista, que ascendit sicut uirgula fumi, ex aromatibus myrrhe et thuris? . Orationis, unde: Ascendit fumus aromatum in conspectu Domini de manu angeli . Compunctionis, unde: Tange montes, et fumigabunt . Contemplationis, unde: Domus completa est fumo . Et: Populus uidebat montem fumigantem . Item fumus defectionis, unde:  Sicut fumus deficit, deficiant . Admonitionis, unde: Tria sunt que expellunt hominem de domo: fumus, stillicidium, et mala uxor. Elationis, unde: Lux impii sicut procella, dies eius sicut fumus qui spargitur . Simulationis, unde: Lignum fumigans non exstinguetur . Corruptionis, unde: De fumo putei exierunt locuste . Damnationis, unde: Ascendit fumus eorum in generatione, et desolabitur in secula seculorum . Dies itaque mei defecerunt sicut fumus, hoc est uelociter uita mea transit, sicut fumus uelociter euanescit. Iuxta quod legitur: Quid est uita nostra? uapor ad modicum parens . Et alibi dicitur: Dies mei uelocius transierunt, quam a texente tela succiditur . uel quia fumus elationis,  quo Adam fuit inobediens Creatori, causa exstiterat propter quam homo necessitati addictus est moriendi, dies mei defecerunt sicut fumus, id est ad similitudinem fumi, qui hunc defectum induxit. Nam uita decrescendo declinat, sicut fumus deficit ascendendo. Moraliter autem dies illius deficiunt, cuius conuersatio a fructu boni operis est inanis. Et ossa mea sicut in frixorio confrixa sunt, id est uires anime mee contrite sunt pre angustia, quasi in frixorio, sicut caro uritur in sartagine, iuxta quod alibi legitur: Ossa mea aruerunt pre caumate . Nam cum anima premitur et affligitur, uires anime contrahuntur et siccantur, presertim ex recordatione peccati, et timore iudicii:  quia tunc homo frigitur, cum se timet arsurum. Moraliter autem ossa mea, id est interiora, sunt confrixa, hoc est compassione proximorum afflicta; sicut aiebat Apostolus: Quis infirmatur, et ego non infirmor? Quis scandalizatur, et ego non uror?  Nam scandalum proximorum, frixorium est iustorum. uolens autem ostendere unde sibi defectus dierum, et frixura ossium prouenerit, subiungit:

Percussus sum ut fenum, et aruit cor meum, quia oblitus sum comedere panem meum.

Omnia pene mea sonant miseriam, defectus, frixura, percussio, ariditas, obliuio, gemitus, et macies, que notantur, cum dicitur: Adheserunt ossa mea carni mee; quia caro mea attenuata et desiccata  per maciem, quasi transisse uidetur in ossa. Unde pauper iste merito anxiatur et ait: Percussus sum mortis sententia in Adam, dicente Domino: Quacunque die comederis, morte morieris . A quo in posteros est materia propagata. Percussus sum sicut fenum, id est ad similitudinem feni, quod antequam percutiatur, uiret et floret: ubi uero percutitur, decidit et arescit; sic homo antequam peccaret, stabat rectus et innocens: ubi uero peccauit, cecidit miserabilis et infelix. uel percussus sum ueneno serpentis, id est suggestione diaboli, promittentis: Eritis sicut dii, scientes bonum et malum . Percussus, inquam, ut fenum, quia reuera sum fenum, id est fragilis et mortalis. Nam omnis caro fenum, et omnis gloria  eius quasi flos feni , quod hodie uiret, et cras mittitur in clibanum . Sic homo nunc uiuit, et mox in infernum demergitur. Est enim fragilitas carnis, unde: Omnis caro fenum; et: uere fenum est populus . uiriditas mentis, unde: Florebunt sicut fenum terre ; et: Producit in montibus fenum . uanitas cordis, unde: Precordia fatui sicut rota carri , que portat fenum et semper murmurat. Carnalis homo, unde: Fenum ut bos comedet . Ipsa quoque humanitas Christi, unde: Producens fenum iumentis, et herbam seruituti hominum ; quia Christus tanquam fenum fuit in presepio reclinatus.

Et aruit cor meum, quia sterilitate peccati uiriditatem,  id est uirtutem amisit. Homo namque peccando spoliatus est gratuitis, et in naturalibus uulneratus, et sic relictus est semiuiuus. Redde singula singulis, quia percussus sum sicut fenum, defecerunt sicut fumus dies mei, et quia cor meum aruit, ossa mea sicut cremium aruerunt, et hoc inde prouenit, quia oblitus sum manducare panem meum. Homo namque cibum sibi prohibitum manducauit, et panem sibi a Deo datum, hoc est uerbum sibi a Deo dictum, manducare, id est custodire, neglexit. De ligno, inquit, scientie boni et mali ne comedas . Non enim in solo pane uiuit homo, sed in omni uerbo Dei . Panis quippe multipliciter accipitur in Scripturis. Ipse Christus secundum diuinitatem,  unde: Panem angelorum manducabit homo ; et: Panem de celo prestitisti eis, habentem omne delectamentum in se, et saporis omnis suauitatem . Idem secundum humanitatem, unde: Ego sum panis uiuus qui de celo descendit ; et eius caro, unde: Panis quem ego dabo, caro mea est pro mundi uita  Aeterna beatitudo, unde: Beatus qui mauducabit panem in regno Dei . Celeste desiderium, unde: Panem desiderabilem non comedi . Uniuersalis Ecclesia, unde: Unus panis et unum corpus sumus in Christo . Bonum opus, unde: Panem nostrum comedemus ; et: Comedetis azymos panes cum lactucis agrestibus . Sacra Scriptura, unde: Paruuli petierunt panem,  et non erat qui frangeret eis ; et: In sudore uultus tui uesceris pane tuo . uerbum Dei, unde: Non in solo pane uiuit homo, sed in omni uerbo quod procedit de ore Dei ; et: Cibabit illum pane uite . uera penitentia, unde: Surgite postquam sederitis, qui manducatis panem doloris ; et: Fuerunt mihi lacryme mee panes die ac nocte . Sincera caritas, unde: Si petierit panem, nunquid lapidem dabit illi? . Robur mentis, unde: Panis confirmat cor hominis ; et: Omne firmamentum panis contriuit . Donum Spiritus sancti, unde: Pauperes eius saturabo panibus . Preterea, panis est hereticorum doctrina, unde: Suauis est homini panis mendacii  ; et: Cum se mouerit ad querendum panem, nouit quod paratus sit in manu eius dies tenebrarum . Hypocritarum uita, unde: Ephraim factus est subcinericius panis, qui non reuersatur . Delectatio peccati, unde: Panis absconditus est suauior ; et: uenite, edite panes occultos . Secularis iucunditas, unde: Panis eorum uertetur in fel aspidum .

A uoce gemitus mei adhesit os meum carni mee.

Ergo percussus sum sicut fenum, et aruit cor meum, quia oblitus sum comedere panem meum, id est quia non retinui firmiter in memoria Dei uerbum, nec custodiui. Quare a uoce gemitus mei, hoc est a suggestione diaboli, qui est gemitus meus, id  est causa cur gemam, adhesit os meum carni mee, id est ratio sensualitati consensit, quando uir uxori acquieuit. Mulier, inquit, quam dedisti mihi, dedit mihi de ligno, et comedi . uel quia uerbum Dei non custodiui, a uoce gemitus mei adheserunt ossa mea carni mee, quoniam spiritus tristis exsiccat ossa . In Christo autem adhesit os carni, quando diuinitas est unita humanitati, quoniam uerbum caro factum est . In Ecclesia uero adhesit carni, quando fortes supportant infirmos, iuxta quod dicit Apostolus: Nos firmi debemus infirmitatem infirmorum portare . Sequitur:

Similis factus sum pellicano solitudinis, factus  sum sicut nycticorax in domicilio.

uigilaui, et factus sum sicut passer unicus in edificio [al. solitarius in tecto].

Distinguit hoc loco Psalmista tres aues, pellicanum, nycticoracem, et passerem; solitudinem, domicilium, et edificium siue tectum. Pellicanus auis est macilenta in solitudine manens; nycticorax die quiescit, et nocte uigilat, in parietibus habitans, et tristem uocem emittens; passer est libidinosus et callidus, sed castus efficitur, cum in edificio manet solus. Per has tres aues, tres maneries penitentium denotantur. Quidam enim pro agenda penitentia omnino deserunt seculum; quidam autem adhuc manent in seculo; alii uero partim seculum deserunt, et partim manent in seculo. Qui pro agenda  penitentia transit de mundo ad solitudinem, ibique attenuatur uigiliis, et ieiuniis, aliisque macerationibus corporis, et contritionibus cordis, habens quasi pellem pro carne, is profecto similis est pellicano in solitudine permanenti. Qui uero gemens et plorans a seculari conuersatione se subtrahit, et a placitis abstinens, tentationis uitat insidias, quasi noctis curam agendo, is incunctanter quasi nycticorax in domicilio satagit uigilare. Porro qui libidinis opera deserit, et castitatis amplectitur celibatum, is utique factus est sicut passer, non iam libidinosus, sed unicus, id est castus, a passione ignominie liberatus, manens in edificio uel in tecto, de quo Dominus ait: Qui in tecto est, non descendat aliquid tollere de domo . Ut  omnis edificatio constructa crescat in templum sanctum in Domino . Ait itaque penitens generalis: Similis factus sum pellicano in solitudine, quantum ad primam maneriem penitentium: et sicut nycticorax, quantum ad alteram: et sicut passer unicus in edificio, quantum ad tertiam.

Potest et aliter hoc exponi, ut intelligatur prius exprimere culpam, quam indigne commisit, et penitentiam, quam digne peregit, ad similitudinem primi hominis, id est Ade, ac deinde tentationes quas a diabolo passus est, et persecutiones quas sustinuit ab hominibus, ad similitudinem secundi hominis, id est Christi, ut talis sit sensus: Percussus sum suggestione diaboli, sicut fenum, id est Adam, qui reuera fenum fuit, quia mane creationis  floruit in uirtutibus, uespere transgressionis cecidit in miseriam. Et aruit cor meum in sterilitate peccati, quia oblitus sum manducare panem meum, id est obseruare mandatum Domini, sicut Adam, qui neglexit custodire preceptum Dei, dicentis ad ipsum: De ligno scientie boni et mali ne comedas . Culpam autem cognoscens, penitui, quoniam a uoce gemitus mei adheserunt ossa mea carni mee. Fuit ergo mihi gemitus compunctionis in corde, de quo processit uox confessionis in ore, ac deinde afflictio satisfactionis in opere, quia districtum egi ieiunium, unde: Adheserunt ossa mea carni mee. Post ieiunium uero tentatus fui a diabolo, sicut Christus, in tribus uitiis, in deserto de  gula, in monte de auaritia, et in templo de iactantia seu superbia. Christus enim fuit quasi pellicanus in solitudine, quando ieiunauit in deserto quadraginta diebus et quadraginta noctibus, et postea esuriit . Nam pellicanus nimia conficitur macie in solitudine manens. Idem fuit sicut nycticorax in domicilio, quando in supercilio montis ostendit ei diabolus omnia regna mundi. Nycticorax enim limpidissimum habet intuitum, unde clare uidet et in nocte. Ipse quoque fuit sicut passer unicus in edificio, siue solitarius in tecto, solus de patre, solus de matre. De patre sine matre, de matre sine patre. Solitarius in utero, solitarius in sepulcro. Et sicut ipse testatur: Nemo ascendit in celum, nisi qui descendit de celo, filius hominis, qui est in celo . Nec tantum tentationes passus sum a diabolo, sicut Christus, sed et ab hominibus, sicut et ipse sustinuit a Iudeis; quia tota die exprobrabant mihi inimici mei, et qui laudabant me, aduersum me iurabant. Licet autem uerbum uigilaui ponatur in medio, pertinet tamen non solum ad medium, uerum etiam ad primum et ultimum, ut dicatur: Similis factus sum pellicano in solitudine. uigilaui, et factus sum sicut passer unicus in edificio, quia quilibet in quolibet loco uigilare tenetur contra demones, mundum et carnem. Non sit igitur eremita in solitudine securus, nec monachus securus in claustro, quia tentatus est Adam in paradiso et iehsu in deserto. Sane uigilat Deus, uigilat angelus, uigilat homo, uigilat Zabulus. Deus uigilat per misericordiam  et iustitiam, ad indulgendum et puniendum, unde: Cum accesseris ad Dominum, statim euigilabit ad te . Item: uigilauit Dominus super malitiam, et adduxit super nos illam . Propter quod ipse dicitur uirga uigilans . uigilat angelus per diligentiam et cautelam, ad custodiendum et adiuuandum, unde: uigil et sanctus de celo descendit  et: In sententia uigilum decretum est . Homo uero per circumspectionem, unde: Pastores erant in regione eadem uigilantes, et custodientes uigilias noctis super gregem suum . Per informationem, unde: Angelo Sardis Ecclesie scribe: Esto uigilans et confirma cetera que erant moritura . Per predicationem,  unde: uigila in omnibus, labora, opus fac euangeliste . Per orationem, unde: uigilate et orate, ne intretis in tentationem . Per contemplationem, unde: Ego dormio, et cor meum uigilat . Per attentionem, unde: Beatus qui uigilat ad fores sapientie, et obseruat ad postes tabernaculi mei . Zabulus autem uigilat ad nocendum et seducendum. Unde Petrus admonet dicens: Sobrii estote et uigilate, quia aduersarius uester diabolus, tanquam leo rugiens, circuit querens quem deuoret, cui resistite fortes in fide . uigilat etiam cum facit homines in malitia uigilare, unde: Non dormiunt, nisi malefecerint, et rapitur somnus ab eis, nisi supplantauerint . Ipsa quoque malitia dicitur uigilare,  cum uigilat quis in ea, unde: uigilauit iugum iniquitatum eorum . Ergo Euigilate, iusti, et nolite peccare . uigilate, quoniam nescitis qua hora Dominus ueniat, sero, an media nocte, an galli cantu, an mane, ne, cum uenerit repente, inueniat uos dormientes . Beati namque sunt serui illi, quos, cum uenerit Dominus, inuenerit uigilantes . uigila enim honestatis tabefaciet carnes, et cogitatus illius auferet somnum . Ianitori precepit Dominus ut uigilet, addens: Quod uobis dico, omnibus dico: uigilate . Passer quoque portat multiplicem in Scriptura figuram. Nam passer dicitur Christus, unde: Factus sum sicut passer solitarius in tecto. Hinc leprosus mundatus, duos uiuos passeres offerebat, quorum unus immolabatur  in sacrificium, et alter dimittebatur in agrum; quia humanitas Christi est immolata pro mundanda humani generis lepra, et diuinitas in passione libera est dimissa. Dicitur etiam passer, sensus hominis, unde: Nonne quinque passeres asse ueneunt?  Ratio cordis, unde: Passer inuenit sibi domum, et turtur nidum . Dicitur etiam uir iustus, unde: Anima nostra sicut passer erepta est de laqueo uenantium ; et: Illic passeres nidificabunt . Dicitur etiam homo carnalis, unde: Multis passeribus pluris estis uos . Superbus hereticus, unde: Transmigra in montem sicut passer .

Tota die exprobrabant mihi inimici mei, et qui laudabant me, aduersum me iurabant.

 In quinario primo penitens exposuit interiores miserias, quas patitur in seipso; in hoc autem secundo quinario exponit miserias exteriores, quas sentit se ab aliis sustinere. Patitur enim irrisiones continuas, et conspirationes occultas, a ueris inimicis et falsis amicis, unde: Tota die exprobrabant mihi inimici mei, et qui laudabant me, aduersum me iurabant. Patitur autem ideo, quia in fletu et cinere panem meum manducabam, et potum meum cum fletu miscebam. Cum enim diabolus conspicit peccatorem conuerti ad penitentiam, commouet irrisores, qui eum exprobrando confundant, et coniuratores inducit, qui eum conspirando subuertant, tales uidelicet, quos ipse non facile deprehendat,  fictos uidelicet laudatores; uel illos etiam, qui eum laudabant seculari uita secum fruentem, ut per patentes iniurias, et per latentes insidias eum reuocent a studio penitendi. Ecce quantum dolet diabolus de penitentia peccatoris, quantumque laborat ut eum reuocet ad peccatum. Ergo qui laudabant me, aduersum me iurabant.

Quia cinerem tanquam panem manducabam, et potum meum cum fletu temperabam [al. miscebam].

Notat in penitente uilitatem cibi, cum ait: Cinerem sicut panem manducabam, et potus asperitatem, cum addit: Potum meum cum fletu miscebam. Est cinis Dominice passionis, unde: Facies lebetes ad suscipiendos cineres . Hic est cinis uitule rufe, de quo dicit Apostolus: Si sanguis hircorum,  et taurorum, et cinis uitule aspersus inquinatos sanctificat ad emundationem carnis . Cinis penitentialis sanctificationis, unde: Ago penitentiam in fauilla et cinere ; et: Operui cinere carnem meam . Cinis humane abiectionis, unde: Loquar ad Dominum meum, cum sim puluis et cinis ; et: In domo cineris aspergite uos cinere ; et cinis extreme corruptionis, unde: Homo in cinerem reuertetur ; et: Cinis es, et in cinerem reuerteris . Potus quoque multipliciter accipitur in Scripturis. Est enim potus Eucaristie, unde: Cor meum et caro mea exsultauerunt in Deum uiuum . Intelligentie, unde: Aqua sapientie salutaris potauit eum . Doctrine, unde:  Inter medium montium pertransibunt aque, potabunt eam omnes bestie agri . Glorie, unde: Torrente uoluptatis tue potabis eos . Compunctionis, unde: Potasti nos uino compunctionis . Afflictionis, unde: Potum dabis nobis in lacrymis in mensura . Ostensionis, unde: In siti mea potauerunt me aceto . Deceptionis, unde: ue, qui potum dat amico admiscens fel!  Manducabam ergo cinerem sicut panem, id est cinerem cum pane, uel panem cum cinere, uidelicet uilem et despectum, quasi cinerosum panem uel cinericium. Et potum meum cum fletu miscebam; quia erat affluentia tanta lacrymarum, ut effunderem illas in potum. Aliter: Cinis est id quod remanet de ligno igne consumpto.  Lignum autem igne consumptum est peccatum, caritate dimissum, secundum illud: Dimissa sunt ei peccata multa, quoniam dilexit multum . Ipsum quoque peccatum nonnunquam in memoria delectabiliter refricatur, et hec refricatio, que remanet de peccato, est cinis ipsius, et ipsa peccatum. Hunc ergo cinerem manducabam, id est consumebam per penitentiam, sicut panem, qui cum manducatur, consumitur. uel per panem intellige peccatum, quod actum delectat. Unde: Panis absconditus est suauior . Nam leuia peccata per ueram penitentiam sunt consumenda; et potum meum, id est calicem amaritudinis et doloris, cum fletu temperabam. De quo alibi dicitur: Potasti nos uino compunctionis , id est  affluentia lacrymarum, iuxta quod legitur: Secundum multitudinem dolorum meorum in corde meo, consolationes tue letificauerunt animam meam . Multum enim temperatur amaritudo dolorum ex dulcedine lacrymarum, que quanto sunt amariores ex causa, tanto sunt dulciores ex fine. uel: Inimici mei exprobrabant mihi tota die, sed ego gaudebam, quia cinerem tanquam panem manducabam: quia reficiebar opprobrio sicut laude, secundum illud quod alibi legitur: Ibant apostoli gaudentes a conspectu concilii, quoniam digni habiti sunt pro nomine Iesu contumeliam pati , hoc enim maxime ad meritum proficit penitenti. Et potum meum, id est temporalem letitiam,  de qua legitur: uinum letificat cor hominis , cum fletu miscebam, memor eius quod legitur: In die bonorum ne sis immemor malorum ; et: Extrema gaudii luctus occupat . Sed quasi quereretur ab eo: Unde tibi tantus fletus? Respondet:

A facie ire indignationis tue, quoniam eleuans allisisti me.

Superius ostensum est qualiter ira uel indignatio sint intelligende de Deo; unde non est iterum repetendum, sed attente notandum, quod singula pene uerba miseriam indicant et dolorem, exprobratio, inimicitia, coniuratio, cinis, fletus, ira, indignatio, allisio, umbra, declinatio et ariditas, ut quanta sit anxietas huius pauperis liquido cognoscatur.  Ostendit unde sit fletus, quem cum potu miscebat: A facie, inquit, ire indignationis tue, hoc est a manifesta uindicta, quam iratus exercuisti ab initio in Adam de cuius propagine nati, quasi natura sumus filii ire , quod patet, quia eleuans me gloria et honore, creando me ad imaginem et similitudinem tuam, et preficiendo me uolatilibus celi, piscibus maris, et bestiis terre, allisisti me, cum in illo primo parente proiecisti me de paradiso, et in miseriam huius exsilii deiecisti , quam non sufficio deplorare. Quia ergo ego declinaui a uero sole, merito

Dies mei sicut umbra declinauerunt, et ego sicut fenum arui.

Sicut enim umbra cum declinat et transit, nullum  sui uestigium relinquit, ita dies mei declinauerunt, et transierunt inutiles et inanes, nullum fructum boni operis relinquentes, et amisso uirore gratie, arui sicut fenum, peccati falce succisus. Est umbra incarnationis, unde: uirtus Altissimi obumbrabit tibi ; protectionis, unde: Sub umbra manus sue protexit me ; refrigerationis, unde: Sub umbra illius quem desideraueram sedi ; dissolutionis, unde: Operuit nos umbra mortis ; obliuionis, unde: Obscurent eum tenebre, et umbra mortis ; lucis, unde: Operuit montes umbra eius ; ignorantie, unde: Illuminare his qui in tenebris et in umbra mortis sedent ; culpe, unde: Sub umbra dormit, et in secreto thalami ; miserie, unde: Quasi  flos egreditur et conteritur, et fugit uelut umbra ; gehenne, unde: Terra miserie et tenebrarum, ubi umbra mortis et nullus ordo, sed sempiternus horror inhabitat . Ego ergo sum uelut umbra et sicut fenum:

Tu autem, Domine, in eternum permanes, et memoriale tuum in seculum seculi [al. in generatione et generationem].

Postquam penitens suas enumerauit miserias, conuertit se ad Dei gloriam enarrandam, ut facilius apud eum gratiam et misericordiam consequatur, commendans illum a natura, que est eterna: Quia tu, Domine, in eternum permanes: et a fama que est perpetua, quia memoriale tuum in seculum seculi.  A misericordia, que est larga, quia tu exsurgens misereberis Sion; et a sapientia, que est prouida, quia uenit tempus miserendi eius; et a familia, que est placida, quia beneplacitum habuerunt serui tui lapides eius, et eadem pariter que est pia, quia terre eius miserebuntur; a reuerentia, que est multa, quia timebunt gentes nomen tuum, Domine; et a gloria, que est magna, quia timebunt omnes reges terre gloriam tuam; a potentia, que est inclita, quia edificabit Dominus Sion; ab honorificentia, que est summa, quia uidebitur in maiestate sua. Quis ergo tantum non timeat, aut talem non diligat Redemptorem? Propterea insistens commendationi penitens ait: Tu autem, Domine, in eternum permanes, quia principio cares et fine, cum tu sis  et , principium et finis , per quem naturam accipimus et gloriam obtinemus. Et memoriale tuum in seculum seculi. Licet enim homo ex sua conditione sit quasi fenum et umbra, si tamen memor sit tui ad obediendum tibi per omnia, teque super omnia diligendum, erit tecum in seculum seculi, futurum scilicet, quod erit consecutiuum presentis; quia quod ei ex sua natura negatur, ex tua gratia conceditur. Et memoriale tuum, id est is qui memor est tui, non transibit ut umbra, sed erit in seculum seculi, id est in perpetuum permanebit resurrectionis gloria decoratus; quoniam temporalem seruabis eternus. uel memoriale tuum, id est promissum de te memorabile, quo tu memor es nostri, aut tua memoria, qua nostri memor existis, erit in generatione presenti,  et usque in generationem futuram; quia pietas promissionem habet uite que nunc est, et future . Unde:

Tu exsurgens, Domine  , misereberis Sion, quia uenit tempus miserendi eius [al. quia tempus miserendi eius, quia uenit tempus].

Quante sit uirtutis et efficacie uera et humilis penitentia manifeste probatur etiam secundum spiritum prophetie. Ecce enim in hoc tertio quinario de Christo et Ecclesia uaticinando prophetat inter cetera dicens: Quia tempus miserendi uenit, et secundum aliam translationem repetit, quia uenit tempus. Hec repetitio confirmationem designat, secundum quod Ioseph inquit ad Pharaonem: Quod  secundo uidisti ad eamdem rem pertinens somnium, firmitatis est indicium . uel repetitio ista exprimit desiderium, secundum quod alibi dicitur: Miserere mei, Deus, miserere mei .

Quia uero uniuerse uie Domini misericordia sunt et ueritas , propter quod ipse Psalmista testatur: Misericordiam et iudicium cantabo tibi, Domine : constat quod misericordia et iudicium conuenerunt; sed illa manifesta, hec autem occulta. Ideoque bis dicit, quia uenit tempus, quia tempus uenit. Quoniam Salomone testante, Tempus est omni rei que sub celo est . Sed in primo misericordiam ponit et exprimit, dicens: tempus miserendi uenit, quia misericordia existit manifesta; in secundo uero nec exprimit nec ponit iustitiam,  sed dicit simpliciter: Quia uenit tempus, quia iustitia erat occulta. Hoc est tempus plenitudinis, de quo dicit Apostolus: Ubi uenit plenitudo temporis, misit Deus Filium suum natum ex muliere, factum sub lege, ut eos qui sub lege erant redimeret . Sed dices: Nunquid non semper existit tempus miserendi? uel: Cur Deus tanto tempore distulit misereri? Posset forsan aliquis respondere, quod mediator Dei et hominum Christus in mundum ueniens, sicut in medio locorum apparuit, ita in medio temporum uoluit apparere, ut quantam moram fecerat a principio mundi usque ad primum aduentum, tantam faceret moram ante secundum aduentum usque ad finem mundi, quatenus esset in omnibus, et per  omnia mediator. Quod enim in medio locorum apparuerit, ostendit Psalmista cum ait: Deus rex noster ante secula operatus est salutem in medio terre . Quod autem apparuerit in medio temporum, Sapiens innuere uidetur, ita dicens: Dum medium silentium tenerent omnia, et nox in suo cursu medium iter perageret, omnipotens sermo tuus, Domine, a regalibus sedibus uenit . Iustum quippe est, ut semper medium teneat mediator. Unde propheta: In medio duorum animalium cognosceris, dum aduenerit tempus ostenderis . Et parentes inuenerunt eum in medio doctorum audientem illos et interrogantem . Iudei quoque crucifixerunt cum eo duos latrones hinc inde, medium autem Iesum . Sed Ioannes uidit in medio  septem candelabrorum aureorum similem filio hominis uestitum podere . Rursum uidit in medio seniorum agnum stantem tanquam occisum . Hinc de se dicit: Ubi duo uel tres congregati fuerint in nomine meo, ibi ego sum in medio eorum ; et iterum: Ego in medio uestrum sum, sicut qui ministrat . Et post resurrectionem stetit iehsu in medio discipulorum suorum, et dixit eis: Pax uobis . Sed dices, hoc stare non posse, propter id quod Paulus Apostolus ait: Nos sumus, in quos fines seculorum deuenerunt ; et Ioannes apostolus ait: Filioli, nouissima hora est . Porro cum Dominus dicat: Oportet primum hec fieri, sed nondum statim finis  ; et Apostolus ad Thessalonicences admonet, ne terreantur tanquam instet dies Domini , procul dubio finis seculi uel nouissima hora intelligitur etas ultima, quam huius assertor opinionis diceret duraturam, quantum cetere durauerunt, ad similitudinem etatum hominis, quarum ultima nonnunquam plus ceteris perdurat. Nam prima etas hominis est infantia, que durat usque ad septem annos; secunda pueritia, que durat usque ad quatuordecim annos; tertia adolescentia, que durat usque ad uiginti quinque; quarta iuuentus, usque ad quinquaginta; quinta senectus, usque ad octoginta: nam Si in potentatibus octoginta anni, plurimum eorum labor et dolor ; sexta senium, quod durat usque ad finem uite, quantumcunque sit  homo uicturus; sic sunt sex etates seculi. Prima, ab Adam usque ad Ne; secunda, a Ne usque ad Abraham; tertia, ab Abraham usque ad Dauid; quarta, a Dauid usque ad transmigrationem Babylonis; quinta, a transmigratione Babylonis usque ad Christum; sexta, a Christo usque ad finem seculi: quantumcunque ipsa sit duratura. Si ergo alicuius hominis etas ultima durasse ponatur, quantum cetere durauerunt, inuenietur ille homo centum sexaginta annis uixisse; qui si diuidantur in sex partes equales, singule habebunt uiginti sex annos et octo menses integros, sedecim autem dimidios, ne a senario recedatur. Qui numeri duo, quadraginta duo efficiunt simul iuncti, quot fuerunt  mansiones filiorum Isrel in deserto. Et tale profecto mysterium conueniret humano generi, per desertum huius seculi transeunti. Ego autem opinionem huiusmodi nec asserere uolo, nec debeo, propter id quod Dominus ait: Non est uestrum nosse tempora uel momenta, que Pater posuit in sua potestate . Itemque: De die illa nemo nouit, neque angelus, neque Filius , uidelicet adoptiuus, uel etiam unigenitus secundum humanitatis naturam. Aut certe non nouit nobis, quia non fecit nosse, cum hec magis expediat nobis ignorare, quam scire. Illud quoque huic assertioni maxime contradicit, quod Dominus de die iudicii loquens in parabola decem uirginibus, in fine concludit: uigilate ergo, quia nescitis diem neque horam . Et alibi: Cum non putatis, filius hominis ueniet . Quoniam, ut inquit Apostolus, dies Domini, sicut fur in nocte, ita ueniet. Cum enim dixerint pax et securitas, tunc repentinus eis superueniet interitus . Illa uero huius dilationis est ratio, quam Sapiens in premissis uerbis insinuat: Dum medium, inquit, silentium tenerent omnia, et nox in suo cursu medium iter perageret, omnipotens sermo tuus, Domine, a regalibus sedibus uenit . Licet enim aliter et aliter hoc ab aliis et aliis exponatur, congrue tamen potest intelligi primum silentium in lege nature, secundum in lege Scripture, tertium in lege gratie. Indidit enim conditor Deus legem naturalem mentibus hominum  ab ipso creationis exordio, geminum continentem mandatum, unum affirmatiuum, quod ad prestandum beneficia docetur in Euangelio: Quecunque uultis ut uobis faciant homines, et uos facite illis . Alterum negatiuum, quod ad uitandum iniurias legitur in Tobia : Que tibi odis fieri, alii ne facias. Sed lex ista siluit ab initio, cum Cain interfecit Abel , faciens alii, quod sibi nollet fieri. Et sic factum est primum silentium usque ad Moysen, per quem suscitauit testimonium in Iacob, et preceptum posuit in Isrel , dans per eum legis Decalogum in duabus tabulis scriptum, altera continente dilectionem Dei, reliqua proximi, in quibus duabus pendet lex etprophete . Sed lex ista siluit ab initio, cum populus  uitulum conflatilem adorauit , contra primum legis preceptum, adorans deos alienos, et sic factum est secundum silentium usque ad Christum, qui misertus adueniens contulit legem gratie, scribens eam in cordibus hominum digito Dei. Sed lex ista silebit in ultimo, cum reuelabitur filius perditionis, qui extolletur super omne, quod dicitur, aut quod colitur Deus . Et forte iam silet, quoniam superabundauit iniquitas, et refrixit caritas multorum . Non est qui faciat bonum, non est usque ad unum . In prima uero lege contulit Deus homini posse, in secunda contulit nosse, in tertia contulit uelle. In prima contulit potentiam per naturam, in secunda contulit scientiam per scripturam, in tertia contulit  uoluntatem per gratiam. Premisit itaque Deus legem naturalem, per quam conuinceret transgressorem, ne fortassis excusationem pretenderet, dicens: Cecidi quidem, quia stare non potui. Sed tollitur excusatio, quia per bonum nature potuit in bono stare, sed noluit. Premisit et legem scriptam, per quam conuinceret presumptorem, ne fortassis excusationem pretenderet dicens: Cecidi, quia stare nesciui. Sed tollitur excusatio, quia per documentum Scripture potuit a malo declinare, sed noluit. Et ideo post utramque legem, tempore congruo, scilicet cum nox culpe medium iter perageret, omnipotens sermo uenit, id est, uerbum caro factum est , et contulit legem gratie, ut quod poterat per naturam, et nouerat  per Scripturam, impleret per gratiam. Eliseus quoque premisit baculum ad suscitandum filium Sunamitis, per quem cum ille non surgeret, ipsemet uenit, et contrahens se puero coaptauit, et sic mortuus exsurrexit . Tu ergo exsurgens misereberis Sion. Ac si diceret manifestius: Tu qui uidebaris tam diu differendo dormire, nunc tandem exsurgens misereberis Sion. Propter quod antiqui fideles clamabant: Exsurge, Domine, adiuua nos, et libera nos propter nomen tuum . Exsurge, quare obdormis, Domine, exsurge, et ne repellas in finem ; quia uenit tempus miserendi eius. Duo populi erant, Iudaicus et Gentilis, utriusque in aduentu suo uoluit Dominus misereri,  ut duos diuersos parietes in uno angulari lapide copularet. Et prius quidem misertus est Iudeorum; unde premittit: Tu exsurgens misereberis Sion, id est Iudee, cuius metropolis erat Sion. Postea uero misertus gentium; unde subiungit: Et timebunt gentes nomen tuum, Domine. Quod bene signatum est in pastoribus, qui cum essent Iudei, prius de uicino uenerunt ad uocem angeli ; et in magis, qui cum essent gentiles, postea de longinquo uenerunt ad signum stelle . Utrique tamen ad eum qui est pax nostra, qui fecit utraque unum, in uno homine faciens pacem, pacem his qui prope, et pacem his qui longe. . Et fortassis propter hos duos populos, quibus ueniens est misertus, prius dicit, Quia uenit  tempus miserendi Iudeis, et postea dicit, Quia uenit tempus miserendi gentilibus. uere misereberis Sion:

Quoniam placuerunt seruis tuis lapides eius, et terre eius miserebuntur.

Lapis iste ipse Christus est; unde: Lapis quem reprobauerunt edificantes, hic factus est in caput anguli . Hic est lapis offensionis, et petra scandali , lapis excisus de monte sine manibus . Angelicus ordo, unde: Omnis lapis pretiosus operimentum tuum . Sancta Ecclesia, unde: Sumentes lapidem posuerunt subter eum . Item lapis, quilibet sanctus, unde: Sternam per orbem lapides pretiosos ; et: Dispersi sunt lapides sanctuarii in capite omnium  platearum . Gentilis populus, unde: Lapis calore solutus in es uertitur ; et: Potens est Deus de lapidibus istis suscitare filios Abrahe . Induratus Iudeus, unde: Auferam a te cor lapideum, et dabo tibi cor carneum . Rursus lapis, spiritualis uirtus, unde: Fundamenta ciuitatis omni pretioso lapide ornata . Et: Alius edificat aurum, argentum et lapides pretiosos . Sacra scriptura, id est lex diuina, unde: Dauid elegit quinque limpidissimos lapides de torrente, et misit eos in peram pastoralem. Litteralis intellectus, unde: Erat spelunca, et lapis superpositus erat ei . Et accedens reuoluit lapidem ab ostio monumenti . Preterea, lapis est diabolus, unde: Cor eius indurabitur  quasi lapis, et astringetur, quasi malleatoris incus . uir iniquus, unde: Angelus sustulit lapidem quasi molarem, et misit in mare . Grauedo peccati, unde: Deuenerunt in profundum tanquam lapis . Lapides autem Sion, in hoc loco intelliguntur prophete, in fide fortes et stabiles, et serui Christi accipiuntur apostoli, de quibus ipse dicebat: Non est seruus maior domino suo . Ergo lapides eius, id est, prophete, placuerunt seruis tuis, hoc est apostolis; quia secundum testimonium prophetarum, apostoli Iudeis Euangelium predicabant per auctoritates propheticas predicationem euangelicam, ubi fundata fuerat prophetia: nam ibi ceperunt apostoli predicare  ubi ceperant uaticinari prophete; quia de Sion exibit lex, et uerbum Domini de Hierusalem . uel lapides Sion intelliguntur ipsi Iudei, prius quidem duri, sed ad predicationem apostolorum postea emolliti, iuxta quod legitur, quod ipso die Pentecostes, auditis uerbis que dixerat Petrus, compuncti sunt corde, et dixerunt ad Petrum et ad reliquos apostolos: Quid faciemus, uiri fratres?  Qui ergo receperunt sermonem eius baptizati sunt, et apposite sunt illa die anime circiter tria millia. uere ergo tu exsurgens misereberis Sion: quoniam lapides eius, id est primitiui Iudei ad fidem conuersi, placuerunt seruis tuis, id est apostolis, qui eos predicando et baptizando conuerterunt ad fidem. Et terre eius miserebuntur: si per lapides  intelliguntur fortes et stabiles, per terram debent intelligi debiles et infirmi, siue corpore, siue mente, quorum apostoli sunt miserti, aliquorum monitis et doctrinis, reuocando eos ab errore ad ueritatem, et a uitiis ad uirtutes: ut illos qui ad predicationem apostolorum uendebant peculia sua, et pretium ante pedes eorum ponebant, et erat multitudinis credentium cor unum et anima una, nec inter eos quisquam egebat, quia diuidebatur singulis prout cuique opus erat . Aliorum autem miserebantur apostoli prodigiis et uirtutibus, sanando eos a diuersis languoribus, et spiritibus immundis curando; ut illos de quibus legitur, quod concurrebat multitudo uicinarum ciuitatum Ierusalem, ut ueniente Petro saltem umbra illius obumbraret  eos, et curarentur a languoribus suis . Sic ergo seruis tuis placuerunt lapides eius, et terre eius miserebuntur. Non solum autem Sion, id est Iudei misericordiam consequentur, sed

Et timebunt gentes nomen tuum, Domine, et omnes reges terre gloriam tuam.

Timebunt quidem omnes, omnino, non solum minores, ut gentes, sed maiores, ut reges, secundum quod alibi dicitur: Adorabunt eum omnes reges terre, omnes gentes seruient ei . Timebunt, non timore mundano, de quo dicitur: Illic trepidauerunt timore, ubi non erat timor : neque timore seruili, de quo legitur: Timor non est in caritate, sed perfecta caritas foras mittit timorem : sed timore initiali, de quo dicitur:  Initium sapientie timor Domini , uel potius filiali, de quo legitur: Timor Domini sanctus permanet in seculum seculi . Hoc timore, qui est deuotionis et reuerentie, timebunt gentes, id est gentilis populus ad fidem conuersus, nomen tuum, Domine, non terribile, sed amabile. Illud utique, de quo legitur: uocabis nomen eius Iesum, quod interpretatur Saluator. Ipse enim saluum faciet populum suum a peccatis eorum . Hoc est enim nomen sanctum et gloriosum, quod inuocatum est super nos, nec est aliud nomen sub celo datum hominibus, in quo illos oporteat saluos fieri , de quo propheta dicebat: Ego autem in Domino gloriabor, et gaudebo in Deo  Iesu meo . Et ob hoc omnes reges terre timebunt gloriam tuam, siue nomen illud sanctum et gloriosum, quod inuocabitur super eos: siue naturam diuinam, in qua cum Patre ac Spiritu sancto pariter gloriaris, de quo duo Seraphin clamabant alter ad alterum: Sanctus, sanctus, sanctus, Dominus Deus Sabaoth. Plena est omnis terra gloria tua . Hec autem idcirco fient,

Quoniam edificabit Dominus Sion, et uidebitur in maiestate sua [al. in gloria sua].

Sion prius accipiebatur secundum litteram pro Iudea, nunc autem accipitur secundum spiritum pro Ecclesia. Tribus enim modis accipitur: historice, pro Hierosolyma, unde: De Sion exibit lex, et uerbum Domini de Hierusalem ; allegorice,  pro Ecclesia, unde: Benigne fac in bona uoluntate tua Sion, ut edificentur muri Ierusalem ; et tropologice, pro anima, unde: Dabo in Sion salutem, et in Ierusalem gloriam meam . Sion quippe interpretatur speculatio, siue specula, hoc est uniuersalis Ecclesia, siue fidelis anima, que nunc Deum speculatur per fidem, et tandem contemplabitur ipsum per speciem: quia uidemus nunc per speculum in enigmate, tunc autem facie ad faciem uidebimus non per speculum, sed faciem cognoscentes, sicut et cogniti sumus . Hanc ergo Sion, id est Ecclesiam, edificauit Dominus de Iudeis et gentibus, quos conuertit ad fidem. Et cum edificata fuerit ex toto, postquam plenitudo gentium intrabit ad fidem, et sic omnis Isrel saluus  fiet , ipse qui prius uisus est humilis et despectus, secundum illud: uidimus eum non habentem speciem nec decorem : tunc, adueniente iudicio, uidebitur in maiestate sua, gloriosus atque sublimis, sicut ipse testatur: Cum uenerit Filius hominis in maiestate sua, et omnes angeli eius cum eo, tunc sedebit super sedem maiestatis sue, et congregabuntur ante omnes eum gentes , et uidebit eum omnis caro , et qui eum pupugerunt , ete. Sic ergo

Respexit in orationem pauperum [al. humilium], et non spreuit precem eorum.

Olim antiqui fideles qui erant pauperes spiritu, clamabant cum multo desiderio, et orabant ut Christus ueniret, et edificaret Sion, id est Ecclesiam  congregaret, dicentes ad Patrem: Emitte agnum, Domine, dominatorem terre, de petra deserti, ad montem filie Sion . In has orationes pauperum ipse respexit, cum de celo descendit, ut filios Dei qui erant dispersi, congregaret in unum. Et hoc faciens non spreuit precem eorum, sed misericorditer exaudiuit.

Scribantur hec in generatione altera, et populus qui creabitur, laudabit Dominum.

Non solum que dicta sunt, sed etiam que dicenda in hoc quarto quinario, tanquam Dei magnalia sunt scribenda fideliter, et solemniter collaudanda. Scribenda, ut firmiter memorie commendentur, unde: Scribantur hec in generatione altera. Laudanda,  ut Deo grates humiliter referantur, unde: Populus qui creabitur, laudabit Dominum. Deinde causam exponit, quare a populo, qui creabitur, laudabitur Dominus: quia cum sit natura sublimis, unde: Prospexit de excelso sancto suo, ex gratia factus est humilis, unde: Dominus de celo in terram aspexit. O quam bene in ipso conueniunt sublimitas et humilitas, ut sublimis sit humilis, et humilis sublimis: Deus homo, et homo Deus. Amodo reddit causas, cur Dominus de celo in terram prospexit, uidelicet ut audiret gemitus compeditorum, ecce dignationis affectus. Et solueret filios interemptorum, ecce miserationis affectus. Ut annuntietur in Sion nomen Domini, ecce predicatio ueritatis: et laudem eius in Ierusalem, ecce glorificatio maiestatis.  In conueniendo populos in unum, ecce uinculum pacis. Et reges, ut seruiant Domino, ecce obsequium seruitutis. Sane due sunt generationes, una malorum, de qua dicitur: Generatio praua et adultera . Altera bonorum, de qua scribitur: Hec est generatio querentium Dominum ; et: Generatio rectorum benedicetur . Hec ergo que dicta sunt, uidelicet deformatio per Adam facta, et reformatio facienda per Christum, scribantur, ut memorie commendentur, in generatione altera, id est in generatione bonorum, qui ea cupiunt intelligere: non autem in generatione malorum, qui ea considerare contemnunt; item, una Iudeorum generatio, que precessit, et altera Christianorum que successit. Ergo scribantur hec, ne  obliuioni tradantur, in generatione altera, hoc est ad opus generationis alterius, uidelicet populi Christiani, cui proficient magis; quia per ea, que spiritu prophetico sunt predicta, Christiani amplius solidabuntur, in fide, quam intelligent propheticis testimoniis commendatam. Et sic populus qui creabitur, id est populus Christianus, qui recreabitur per gratiam redemptionis, ut noua sit creatura, secundum quod dicit Apostolus: In Christo Iesu, neque circumcisio aliquid ualet, neque preputium, sed noua creatura ; et: uetera transierunt: ecce noua facta sunt omnia . Ille, inquam, populus laudabit Dominum, corde, ore, et opere: diligendo, confitendo, et obsequendo, ut ad perfectam laudem conueniant, uita, lingua, et conscientia.  In creatione siquidem homo factus est ad imaginem Dei , sed in recreatione Deus factus est ad imaginem et similitudinem hominis. Et certe illud maioris est dignitatis, hoc autem maioris dignationis existit. uel optat Propheta, quatenus hec digito Dei scribantur in cordibus aliorum, ut populus qui creabitur, protinus pro tantis beneficiis laudet Deum. Est enim Scriptura superior et inferior, interior et exterior. Scriptura superior, est diuina predestinatio, que dicitur liber uite seu Scriptura ueritatis, unde: Deleantur de libro uiuentium, et cum iustis non scribantur ; et: Gaudete, quia nomina uestra scripta sunt in celis . Non delebo nomina eorum de libro uite . Et:  Annuntiabo tibi, quod expressum est in Scripturis ueritatis . Scriptura inferior est macula criminalis; unde dicitur: Recedentes a te in terra scribentur. Et peccatum Iude scriptum est stylo ferreo in ungue adamantino . Scriptura interior est unctio spiritualis, unde: Epistola nostra uos estis, scripta non atramento, sed spiritu Dei uiui ; et: Cuius est imago hec et superscriptio?  Scriptura exterior est exaratio litteralis, unde: Ingressi omnes sapientes non potuerunt Scripturam legere, nec interpretationem eius indicare regi ; et: Interpretabatur in omnibus Scripturis, que de ipso erant . Superiorem et inferiorem scribit Deus, unde: Aut dimitte eis hanc noxam, aut dele me de libro tuo, quem scripsisti  ; et: Scribes contra me amaritudinem . Item: Dedit Moyses duas tabulas testimonii lapideas, scriptas digito Dei ; et: Qui ea, que legis sunt, naturaliter faciunt, habent legem Dei scriptam in cordibus suis . Exteriorem scribit homo, unde: Quem scripsit Moyses in lege et prophete, inuenimus Iesum filium Ioseph a Nazareth . Et scripsit Moyses canticum Domino. Inferiorem autem scribit diabolus, aut etiam uir iniquus, unde: Pseudoprophete scribebant et prophetabant, quos tamen Dominus non mittebat. Est igitur scriba summus Spiritus sanctus, de quo legitur: Lingua mea calamus scribe uelociter scribentis . Scriba medius, de quo dicitur: Omnis scriba doctus in  regno celorum, similis est homini patrifamilias, etc. . Et scriba infimus, malus prelatus, de quo dicitur: Super cathedram Moysi sederunt scribe et Pharisei, quecumque dixerint uobis, facite; que autem faciunt, facere nolite . uel hec, que scripta sunt in generatione Iudeorum per legem et prophetas, scribantur in generatione gentium, per translationes et per interpretationes, quod factum est tempore Ptolomei Philadelphi regis Aegypti, qui bibliothecam Iudeorum transferri fecit per Septuaginta interpretes in linguam Grecorum; magis scribantur in cordibus hominum digito Dei.

Quia prospexit de excelso sancto suo, Dominus de celo in terram aspexit.

 Christus est Sanctus sanctorum, inter sanctos excelsus, qui sanctus est Dei Patris, sicut ipse dicit in Psalmo: Non dabis sanctum tuum uidere corruptionem . Et ad ipsum dicitur in Euangelio: Scio quod sanctus Dei sis . De hoc excelso sancto suo Dominus Pater prospexit, id est generi humano prouidit, mittendo ipsum in mundum, ut genus humanum redimeret suo sanguine pretioso. uel prospexit ipse Christus de excelso sancto suo, id est de sublimitate sue diuine nature, que non solum est sancta, sed sanctitas, quia nichil est in ea quod non sit sanctum. Unde subdit exponens: Dominus de celo, id est de diuina natura prospexit in terram, id est ad humanam miseriam, ut miseros homines liberaret. Sic enim aliquando  celum et terra in diuinis accipiuntur Scripturis, sicut inferius ostendetur. Cur autem Christus de celo in terram prospexit, determinat subdens:

Ut audiret gemitus compeditorum, et solueret filios interemptorum.

Sunt uincula corporis, unde: Sancti ludibria et uerbera experti, insuper et uincula et carceres . Paupertatis, unde: Si fuerint in catenis, et uinciantur funibus paupertatis, indicabis opera eorum eis . Pacis, unde: Solliciti seruare unitatem spiritus in uinculo pacis . Charitatis, unde: Charitatem habete, quod est uinculum perfectionis . Sapientie, unde: uincula illius alligatura sanitatis . Legis,  unde: Dirumpamus uincula eorum, et proiiciamus a nobis iugum ipsorum . Doctrine, unde: Dirupisti uincula mea, et dixisti, non seruiam . Timoris, unde: Excitasti uincula usque ad ceruices. Preterea sunt uincula peccatorum, unde dicitur: Dirupisti uincula mea, tibi sacrificabo hostiam laudis . Tenebrarum, unde: Persuasum habent iniqui, dominari posse nationi sancte uinculis tenebrarum . Tormentorum, unde: angelos qui suum non seruauerunt principatum, sed dereliquerunt suum domicilium, in iudicium Dei magni sub caligine uinculis reseruauit. Ad hoc autem spiritualiter uenit Christus in mundum, ut mortuos liberaret ab inferis, et uiuos solueret a peccatis. Et hoc est quod ait; De celo prospexit  Dominus in terram, ut audiret gemitus uinculatorum, id est exaudiret gemebundas preces eorum, qui tenebantur in inferno, quasi ligati uel compediti uinculis tenebrarum, quos Christus in triduo mortis descendens ad inferos liberauit. Et tunc solutis inferni doloribus, in sanguine testamenti sui eduxit uinctos suos de lacu, in quo non erat aqua, captiuitatem nostram sua ducens uirtute captiuatam. Et ipse de celo in terram prospexit, ut solueret a peccatis filios interemptorum, id est primorum parentum, qui fuerunt interemptores et interempti, quia causam interemptionis et mortis, id est originale peccatum ad filios transmiserunt. Nam, ut inquit Apostolus, per unum hominem, id est Adam et Euam, qui fuerunt duo in carne una, etiam in omnes  homines mors petransiit . Et ipsi quidem propter inobedientiam interempti fuerunt, mortem corporis et anime incurrentes, sicut fuerat illis predictum: Quacunque die comederitis, moriemini . Ergo prospexit, ut solueret a peccatis filios interemptorum, id est generis humani, quod a primis parentibus interemptoribus quidem et interemptis est carnaliter propagatum. uel, uinculatos et compeditos appellat sanctos, qui timore Dei uelut quibusdam uinculis et compedibus sunt ligati, de quibus Sapiens testatur: Audi fili mi, et excipe sententiam meam, et ne abiicias consilium meum, et infer pedem tuum in compedes illius, et in torquem eius collum tuum, et erunt tibi compedes in protectionem fortitudinis, et torques illius in stolam glorie  . Dominus autem de celo prospexit in terram, ut talium compeditorum gemitus exaudiret, qui gemebant et postulabant ut Christus ad redemptionem humani generis adueniret et solueret nos a nexibus criminum, et redderet filios interemptorum, id est imitatores eorum, qui pro ueritate sunt mortificati et interempti, ut multi prophete in ueteri Testamento, et martyres omnes in Nouo, quorum sunt filii, qui fidem sectantur eorum. Dominus etiam de celo prospexit in terram, quando de diuina misericordia respexit ad humanam miseriam, ut audiret cum effectu gemitus compeditorum, id est eorum qui sunt peccatis mortalibus irretiti, qui suam miseriam cognoscentes, cum gemitu clamabant ad Dominum, ut per suam gratiam liberarentur. Et  solueret filios compeditorum, id est imitatores eorum, qui fraude diaboli sunt perempti, a paternis illos erroribus liberando. Hoc enim Dominus quotidie operatur, cum et illos, qui propria peccata committunt, et eos, qui aliena peccata sectantur, per penitentiam reuocat ad salutem. Ad quid autem audiret et gemeret, subiungit:

Ut annuntient in Sion nomen Domini, et laudem eius in Ierusalem.

Nomen Dei multipliciter accipitur in Scripturis. Nam aliud est inessentiale, quod communiter designat essentiam, ut Heloi, Adonai, Deus Dominus, et huiusmodi. Aliud personale, quod specialiter appellat personam, ut Pater, Filius, et Spiritus sanctus,  Christus, iehsu, et similia. Nomen autem quandoque designat potentiam, unde: Opera que ego facio in nomine Patris mei, ipsa testimonium perhibent de me . Quandoque notitiam, unde: Pater, manifestaui nomen tuum hominibus, quos dedisti mihi de mundo . Quandoque inuocationem, unde: Baptizate omnes gentes in nomine Patris et Filii et Spiritus sancti . Quandoque honorem, unde: In nomine tuo leuabo manus meas . Quandoque famam, unde: Per uos nomen Domini blasphematur in gentibus . Interdum immutabilitatem, unde: Si dixerint filii Isrel, quod est nomen eius, quid dicam eis? Dixit Dominus: Ego sum qui sum . Interdum cultum, unde: Deus Abraham, Deus Isaac,  et Deus Iacob, misit me ad uos, hoc nomen mihi est in eternum . Interdum secretum, unde: Nomen meum adonay, non indicaui eis . Interdum iustitiam, unde: Hoc est nomen, quod uocabunt cum, Dominus iustus noster . Est et nomen Domini tetragammaton, I, e, u, e, quod dicitur, ineffabile trinitatis et unitatis mysterium significans excellenter, sicut alibi designauit. Nomina quoque Filii sunt diuersa. Dicitur enim iehsu, unde: uocabis nomen eius Iesum, quod interpretatur saluator. Ipse enim saluum faciet populum suum a peccatis eorum. Dicitur Christus, unde: Genuit Ioseph uirum Marie, de qua natus est iehsu, qui uocatur Christus quod exponitur unctus : quoniam  unxit eum Deus oleo letitie pre consortibus suis , unde: Oleum effusum nomen tuum . Dicitur Emmanuel, quod interpretatur, nobiscum Deus. Dicitur oriens, unde: Ecce uir Oriens nomen eius : quoniam uisitauit nos Oriens ex alto . Isaias autem multa eius nomina simul enumerat, dicens: uocabitur nomen eius, admirabilis, consiliarius, Deus, fortis, Pater futuri seculi, princeps pacis . Ipse est nomen Domini, de quo dicit Propheta: Ecce nomen Domini uenit de longinquo , cui datum est nomen, quod est super omne nomen, ut in nomine Iesu omne genu flectatur . Merito ergo Psalmographus exclamabat: Domine, Dominus noster, quam admirabile est nomen tuum in uniuersa terra!  Illos ergo Dominus exaudiuit et soluit, ut per eos annuntietur in Sion, id est Ecclesia, quod sit nomen [al. quodlibet nomen] eius glorificandum, benedicendum, et collaudandum, et ut per illos etiam annuntietur laus eius de magnificis operibus pro salute hominum gestis in Ierusalem, id est in Ecclesia sanctorum, qui propterea laudabunt Deum. Quid est autem quod cum Sion iungit nomen, et cum Ierusalem iungit laudem, nisi quia uirtutem diuini nominis speculatores intelligunt, et laudis preconium pacem uidentes attollunt. Sion quippe dicitur speculatio, et Ierusalem uisio pacis. Quatuor autem modis Ierusalem accipitur, secundum quatuor theologicos intellectus, historicum, allegoricum, tropologicum, et anagogicum. Est enim Ierusalem  superior et inferior, interior et exterior. Superior est in patria, inferior est in uia, interior est in anima, exterior est in Palestina. De superiori legitur: Ierusalem que edificatur ut ciuitas, cuius participatio eius in idipsum ; ad inferiorem dicitur: Surge, illuminare Ierusalem, quia uenit lumen tuum, et gloria Domini super te orta est ; de interiori legitur: Dabo in Sion salutem, et in Ierusalem gloriam meam . Ad exteriorem dicitur: Ierusalem, Ierusalem, que occidis prophetas, et lapidas eos, qui ad te missi sunt .

In conueniendo populos in unum et reges ut seruiant Domino.

Non solum predicta fecit ut annuntietur in Sion  nomen Domini et laus eius in Ierusalem, uerumetiam in conueniendo populos in unum, Iudaicum et gentilem in unum cultum, et unam fidem, ut sit unum ouile et unus pastor : quia unus est Deus, una fides, unum baptisma . Et in conuenlendo etiam regna mundi, ut seruiant Domino, illi uidelicet, de quo dicitur: Dominum Deum tuum adorabis, et illi soli seruies , id est ei soli seruitutem adorationis impendes, que grece latria nuncupatur. Hic est enim qui habet in uestimento et in femore suo scriptum: Rex regum, et Dominus dominantium , cui seruire regnare est.

Respondit ei in uia uirtutis sue: Paucitatem dierum  meorum enumera [al. enuntia] mihi. Et ne reuoces me in dimidio dierum meorum, in generatione et generationem anni tui.

Commendat hic in Ecclesia singularis persecutionis propositum, unde: Respondit ei in uia uirtutis sue; superne patrie desiderium, unde: Paucitatem dierum meorum enuntia mihi; finalis perseuerantie initium, unde: Ne reuoces me in dimidio dierum meorum: eterne beatitudinis premium, unde: In seculum seculi anni tui . Predictis enim beneficiis Ecclesia prouocata, et in amorem eternitatis accensa, respondit Domino in filiis perfectis et uirtuosis, non autem in infirmis et imperfectis,  postulans et implorans  ingenti desiderio estuando, ut indicet ei, utrum sit post paucos dies ad celestis beatitudinis patriam peruentura. Cupiebat dissolui et esse cum Christo . Hec enim est differentia inter perfectos et imperfectos: quod perfecti mortem habent in desiderio, et uitam in patientia; imperfecti uero mortem habent in patientia, et uitam in desiderio. Ei ergo, id est Domino respondit Ierusalem, hoc est Ecclesia, non tam uoce quam corde; nec tam uerbo, quam desiderio. Respondit, inquam; in uia uirtutis sue, id est in illis, qui iam sunt uiam sue uirtutis et perfectionis aggressi, non autem in eis, qui adhuc per uiam infirmitatis et imperfectionis incedunt. Hoc sane respondit: Enuntia mihi paucitatem dierum meorum, id est indica mihi,  utrum ego paucis diebus debeam in hoc peregrinationis exsilio permanere, quoniam ad regnum tuum desidero peruenire. Unde iugiter oro, ut adueniat regnum tuum . Nequis autem putaret, quod propter paucitatem dierum, quam optat ante finem seculi, esset Ecclesia finienda, subiungit et ait: Ne reuoces me in dimidio dierum meorum, id est ante seculi finem , cum promiseris fidelibus tuis, quod cum eis eris cunctis diebus usque ad consummationem seculi . Non enim paucitatem dierum desidero, ut ante finem seculi esse desinam, sed ut finis seculi appropinquet. Unde nec certum, sed propinquum seculi diem mihi postulo reuelari, ne ueniam contra illam sententiam  euangelicam: De die illa et hora nemo nouit, nec angelus, nec Filius, nisi solus Pater ; nam dies Domini sicut fur ita in nocte ueniet. Et licet desiderem dies huius seculi breuiari, cupio tamen esse tecum in annis eternitatis: quoniam in seculum seculi anni tui ; qui nunquam deficiunt, quia nec principium habent nec finem. Hec est eternitas tua, que cum sit una et eadem, per annos pluraliter designatur, sicut et alibi pluraliter designatur per dies, dicente propheta de Christo: Egressus eius ab initio a diebus eternitatis ; quia cum omnibus annis et cunctis diebus permanet immutabilis, nichil habens preteritum uel futurum. Potest et aliter hoc intelligi, ut  quia predixerat edificandam esse Sion, et Dominum in maiestate uidendum, Ecclesia per Sion designata, maiestatem Domini uidere desiderans respondit ei desiderio et affectu in uia uirtutis sue, uidelicet Domini, non Sion, ut possessiuum pronomen non ad Sion, sed ad Dominum referatur. Respondit ergo non in uia uirtutis sue, id est non ex merito sui operis, ne de sua uirtute presumat; sed in uia uirtutis sue, id est fide Christi, non iam passibilis et mortalis, sed immortalis, et impassibilis, hoc est, in fide resurrectionis ipsius, per quam uirtus eius excellenter apparet. Hec est enim uia, per quam peruenitur ad uitam. Et in hac uia uirtutis respondit Ecclesia, quoniam ad gloriam resurrectionis anhelat. Quid autem respondit? Hoc scilicet:  Exiguitatem dierum meorum enuntia mihi, non diem mortis, quem expedit ignorare. Propter quod Dominus ait: Nescitis diem neque horam , ut hic semper uiuere libeat tanquam mori semper oporteat. Si quis enim diem mortis presciret, multum sibi de carnis illecebris et mundi uoluptatibus indulgeret, de finali penitentia presumendo. Nec est contrarium, quod alibi dicitur: Notum fac mihi, Domine, finem meum, et numerum dierum meorum quis est, ut sciam quid desit mihi . Quia si sane fuerit expositum, ad hunc non pertinet intellectum. Sed exiguitatem, inquit, dierum meorum indica mihi, ut sciam non quando sed quam cito dierum meorum numerus finietur, cum desiderem mee peregrinationis exsilium  in proximo terminari. Et ideo ne reuoces me in dimidio dierum meorum, ut tantum supersit mihi de uita, quantum de illa precessit; nam illud est recte medium, quod distat equaliter ab extremis. uel quia paucitatem dierum desidero, ut citius ad annos eternitatis perueniam ne reuoces me, id est non sinas me reuocari in dimidium dierum meorum, id est ad uitam illam, quam in carnalibus desideriis consueuerunt adolescentes uel iuuenes exercere, que ad celestem patriam impediret ascensum; nam adolescentia et iuuentus medie sunt etates inter infantiam et senectutem ac senium. uel quia dies illi sunt nostri, quibus bene uiuimus, et uitam eternam meremur; illi uero non nostri, sed potius alieni, quibus opera diaboli exercemus. Quamuis  optet Ecclesia dierum temporalium paucitatem, non uult tamen in dimidio spiritualium reuocari, ne ipsi minuantur. Et hoc est quod ait: Ne reuoces me in dimidio dierum meorum, id est ne diminuas mihi spirituales dies, qui uere ac proprie mei sunt, ne diminuto merito diminuatur et premium, sed anni uite perpetue, qui reuera sunt tui, quia post resurrectionem uite solummodo sancti uiuent, propter quod dicit Apostolus, quia tu eris omnia in omnibus , illi sunt mihi in seculum seculi, ut semper tecum in eterna felicitate consistam. uel intelligatur Dominus respondere, ac si diceret manifestius: Tu petis, ne reuocem te in dimidio dierum tuorum, et ego tibi respondeo, quod erunt in seculum  seculi anni tui. uere, Domine, anni tui sunt in seculum seculi, cum sis eternus, omnem naturam precedens, quoniam

Initio tu, Domine, terram fundasti, et opera manuum tuarum sunt celi

Ecce circa creationis opera in Deo commendatur auctoritas; quia in initio tu, Domine, terram fundasti. Sublimitas, quia opera manuum tuarum sunt celi. Stabilitas, quia ipsi peribunt, tu autem permanebis. Potestas, quia sicut operimentum mutabis eos, et mutabuntur. Aeternitas, quia tu idem ipse es, et anni tui non deficient. Liberalitas et benignitas, quia filii seruorum tuorum inhabitabunt ibi, et semen eorum in seculum seculi dirigetur. Nec mireris, si propheta loquendo de operibus Dei, modo dirigit  sermonem ad unam personam, et modo ad alteram, quoniam indiuisa sunt opera Trinitatis. Tria uero simul creata fuerunt, angelus, mundus et tempus. Et in creatione mundi simul creata fuerunt, celum et terra, primum et infimum inter quatuor elementa, et cum ipsis pariter duo media, uidelicet er et aqua confusa insimul et commista, quoniam aqua uaporabilis erat et er spissus, sed postea discreta sunt et diuisa. Quia uero Moyses dixerat, quod in principio creauit Deus celum et terram, etc. , ne quis ordinem uerborum attendens. putaret, quod prius celum et postea terram creasset, occurrit Dauid in hoc loco, prius nominans terram quam celum, ut ostendatur quod celum et terra simul fuerunt creata, sed quod potuit simul fieri,  non potuit simul dici. Multiplex autem initium siue principium legitur in Scripturis. Dicitur autem principium Deus Pater, unde: in principio erat uerbum . Deus Filius, unde: Ego principium, qui et loquor uobis. Deus Spiritus sanctus, quia tres sunt unum principium, unde: Tecum principium in die uirtutis tue . Principium temporis, unde: Antequam quidquam faceret, a principio ordinata sum . Principium dignitatis, unde: Ipse est principium uiarum Dei . Principium uirtutis, unde; Initium sapientie timor Domini , et principium uitiorum, unde: Initium omnis peccati superbia . Dicitur etiam principium cuiuslibet rei exordium, unde: Principium loquendi Domino in Osee . Cum  enim dicitur: In initio tu, Domine, terram fundasti, potest intelligi uel de principio temporum, quia terra simul fuit cum tempore creata; uel de principio rerum, id est de Filio, qui est omnium rerum initium, per quem et in quo Deus Pater terram fundauit. Nam utrumque de ipso, legitur: Omnia per ipsum facta sunt , et: Omnia in sapientia fecisti, Domine . In uno designatur auctoritas, cum dicitur Pater omnia fecisse per Filium, quoniam hoc ipsum Filius accepit a Patre. In altero uero consubstantialitas denotatur, cum dicitur, omnia fecisse Pater in Filio, quia Filius consubstantialis est Patri, propter quod alibi dicit: Ego in Patre, et Pater in me est . Ad notandam tamen distinctionem trium personarum  in una substantia, dicit Apostolus; quod ab ipso, et per ipsum, et in ipso sunt omnia . Ergo in initio tu, Domine, terram fundasti, hoc est in infimo collocasti; nam inter edificii partes est infimum [al. in omni edificio plano infimum] fundamentum, et in spherico corpore illud est infimum, quod est medium. Licet autem celorum et terrarum distinctio nimis prolixa pateat in Scripturis, quia tamen ad intelligentiam huius loci est maxime necessaria, oportet illam hic exprimi sub compendio comprehensam. Terra ergo est machina mundialis, unde: In principio creauit Deus celum et terram , id est naturam angelicam et mundanam. Quartum elementum, unde: uocauit Deus  aridam terram . Quelibet regio, unde: Primo tempore alleuiata est terra Zabulon et terra Nepthalim . Hec est habitabilis zona, unde dicitur: Rex noster, Deus ante secula operatus est salutem in medio terre . Humana natura, unde: uos estis sal terre . Caro nostra, unde: Terram ungula fodit . Sublimalis er, unde: Proiectus est draco magnus, serpens antiquus in terram , id est hunc erem caliginosum. Sancta Ecclesia, unde: Benedixisti, Domine, terram tuam . Perfida Synagoga, unde: uidi angelum fortem descendentem de celo, et dextrum pedem posuit super mare, sinistrum autem super terram . Gentilis populus. unde: Postula a me, et dabo tibi gentes hereditatem tuam,  et possessionem tuam terminos terre . Fidelis homo, unde: Terra, ne operias sanguinem iustum . uir actiuus, unde: Aduocauit celum desuper et terram, ut discernat populum suum . Mens auditoris, unde: Terra super se uenientem bibens imbrem, generat herbam optimam . Opus bonum, unde: Det tibi Deus de rore celi, et de pinguendine terre abundantiam frumenti, uini et olei . Sacra Scriptura, unde: Qui operatur terram suam, saturabitur panibus . Caro Christi, unde: Terra data est in manu impii. Celestis patria, unde: Credo uidere bona Domini in terra uiuentium . uirgo Maria, unde: Terra nostra dabit fructum suum . Secularis conuersatio, unde: Adhesit in terra uenter noster.  Carnalis uoluptas, unde: Non inuenietur in terra suauiter uiuentium . Terrenus intellectus, unde: Argentum igne examinatum, probatum terre, purgatum septuplum . Peccatum, unde: Terram comedes cunctis diebus uite tue . Mens reprobi, unde: Terra proferens spinas et tribulos, reproba est, et maledicto proxima . Infernus, unde: Antequam uadam ad terram tenebrosam et opertam mortis caligine . Quamuis autem terram bonam Deus Pater creauit in initio, id est in Filio, terram tamen, secundum quod quatuor primis modis accipitur, in initio temporis, cum tempore ipse creauit. Et opera manuum tuarum sunt celi.

Est celum diuinum, unde: Descendi de celo  , id est, de arcano maiestatis diuine, factus uisibilis: et: Nemo ascendit in celum, nisi qui de celo descendit . Empyreum, unde: In principio creauit Deus celum et terram . Sidereum, unde: Fiant luminaria magna in firmamento celi . Et ereum, unde: Aues celi comederunt illud . Item celum angeli sunt, unde: Gelu de celo quis genuit?  Sancti predicatores, unde: Celi enarrant gloriam Dei . Fidelis anima, unde: Celum mihi sedes est . Sacra Scriptura, unde: Celum ut liber plicabitur . Spiritualis uita, unde: Nostra conuersatio in celis est . Preterea diaboli et angeli eius, qui secundum Apostolum sunt spiritualia nequitie in celestibus , unde: Ignis de celo cecidit, et tactas oues et pueros consumpsit . Hic est, qui elatus in superbiam de seipso dicebat: Ascendam in celum, et ponam sedem meam ad Aquilonem, similis ero Altissimo : et ipsum imitantur superbi, qui ponunt in celum os suum, cum eorum lingua transeat super terram. Omnes hos celos, preter ultimos, qui sunt mali, fecit primum celum, quod non est factura sed factor, et ideo ei dicitur: Opera manuum tuarum, id est tue potestatis, sunt celi, que cum sit una, per manus tamen pluraliter designatur, propter diuersos effectus, quia creat, disponit, continet, et gubernat, sicut et alibi dicitur: Manus  tue, Domine, fecerunt me, et plasmauerunt me , etc.

Ipsi peribunt, tu autem permanebis [al. permanes], et omnes ut [al. sicut] uestimentum ueterascent. Et sicut opertorium mutabis eos, et mutabuntur.

Super hoc Scripture diuine non solum uaria, sed et contraria uidentur testimonia pertulisse. Ecce enim Psalmista testatur, quod celi peribunt, et omnes ut uestimentum ueterascent. Huic consonat Petrus apostolus, dicens: Adueniet dies Domini sicut fur, in quo celi magno impetu transibunt . Idemque de celo et terra testatur, quod celi, qui nunc sunt, et terra, eodem uerbo repositi sunt, igni seruati in diem iudicii . ueritas quoque dicit in Euangelio: Celum et terra transibunt, uerba autem  mea non transibunt . Contrarium uero uidetur idem Psalmista dixisse, qui cum premisisset in psalmo: Laudate eum celi celorum, et aque que super celos sunt laudent nomen Domini , consequenter adiungit: Statuit ea in eternum et in seculum seculi . Et Salomon: Terra, inquit, in eternum stat . Idemque de celo dicit et terra. Nouimus, Domine, quod fabricasti tibi domum perpetuam, celum et terram et mare; quamuis in Apocalypsi dicatur, quod mare iam non erit .

Ne uero sacre Scripture sibi contradicere uideantur, dicatur quod reuera celum et terra transibunt , quantum ad qualitatem et formam, sed permanebunt, quantum ad substantiam et naturam.  Et de celis quidem ereis planum est, quod ipsi et terra per ignem absque dubio purgabuntur, et in meliorem formam transibunt, sicut Petrus ait, quod celi ardentes soluentur, elementa uero ignis ardore tabescent , quod hic aperte notatur, cum dicitur: Sicut opertorium mutabis eos, et mutabuntur. De superioribus autem celis cum sideribus et aliis luminaribus non est certum omnino, utrum et ipsi sint aliquatenus immutandi, cum ad eos fetor et feditas ex prauis hominum operibus non peruenerit: quanquam in illis angeli peccauerint apostatici, qui sunt de celo proiecti. Nam in angelis suis reperit prauitatem . Et quidem Ioannes apostolus in Apocalypsi testatur dixisse illum qui sedebat in throno: Ecce noua facio omnia, seque  uidisse celum nouum et terram nouam. Primum enim celum abiit et prima terra . Et Isaias: Ecce ego creo celum nouum et nouam terram, et non erunt in memoria priora . In Apocalypsi uero Ioannis legitur, quod ciuitas non eget sole, neque luna, ut luceant in ea, nam claritas Dei illuminat eam, et lucerna eius est Agnus . Item Isaias: Non erit tibi amplius sol ad lucendum per diem, nec splendor lune illuminabit te, sed erit tibi Dominus in lucem sempiternam, et Deus tuus in gloriam tuam . Idem autem alibi dicit, quod erit lux lune, sicut lux solis et lux solis erit septempliciter, sicut lux septem dierum, in die qua alligauerit Dominus  uulnus populi sui, et percussuram plage eius sanauerit . Salubre consilium dedit Apostolus: Noli plus sapere, quam oportet sapere, sed sapere ad sobrietatem ; et alius: Altiora te ne quesieris, et maiora te ne fueris scrutatus  quia defecerunt scrutantes scrutinio  Quid enim seculi precessit initium, et quid secul finem sequatur, uelata sunt nobis: media uero sunt manifesta, quod in duobus Seraphin est egregie designatum, qui duabus alis uelabant Domini faciem, et duabus uelabant pedes ipsius, et duabus uolabant . Sane uero potest intelligi, quod cum dicitur: Ipsi peribunt, uerbum non actum, sed aptitudinem notat: quia quod de nichilo factum est, naturaliter redire posset in nichilum: sed quadam exgratia  perpetuo conseruabuntur, cum et de angelis scriptum sit, quoniam qui et seruiunt non sunt stabiles , quod utique referendum est ad naturam. uel intelligatur de iustis, qui etsi celi dicantur, quoniam eorum conuersatio est in celis , omnes tamen secundum corpus peribunt: quod est anime uestimentum. Et propterea recte dicitur, quod omnes ut uestimentum ueterascent, id est quantum ad corpus deficient, quia quod ueterascit et senescit, prope interitum est.

Et sicut opertorium mutabis eos, et mutabuntur. Opertorium frequenter et multipliciter mutatur in mundo: quoniam homo natus de muliere, breui uiuens tempore, nunquam in eodem statu permanet . Quis autem uniuersas mutationes mortalis hominis  ualeat explicare? Unde sufficiat hic exponere duas. Tu ergo eos, id est iustos, qui celi uocantur, in mortis dissolutione mutabis; et ipsi tandem in resurrectionis gloria mutabuntur. Sed et celi materialis recte opertorio comparantur, quia cetera operiunt infra posita; unde celi dicti sunt a celando. Celi ergo peribunt.

Tu autem idem ipse es, et anni tui non deficient.

Quia inuariabilis es omnino et immutabilis, nichil habens in te, nisi te, nec in te aliud est habens ab habito, nec aliud habitum ab habente, quamuis habentis nullus sit habitus, nec alicuius habitus ipsum sit habens, cum ens idem sit in te omnino, quod esse; nam esse non est aliud, quam quod es, sed idem omnino. Et anni tui non deficient. Hoc superius  expositum est, sed repetit illud, ut addat:

Filii seruorum tuorum inhabitabunt [al. habitabunt] ibi, et semen eorum in seculum dirigetur.

Largus est Dominus et benignus, gloriam suam communicans seruis suis. Ibi ergo, id est in annis tuis habitabunt, id est perpetuo permanebunt filii seruorum tuorum, id est imitatores apostolorum, qui supradicti sunt serui tui: nec tantum ipse uel eorum filii, sed eorum semen, id est omnes qui eorum fidem et opera imitantur, dirigentur in seculum seculi, hoc est in eternitatis gloriam perducentur. Leta conclusio, que felicitatis eterne gaudia repromittit.



[PSALMUS uI.]



In psalmum sextum penitentialem Elucidatio. Titulus autem huius psalmi talis est: Canticum graduum.---Tituli eiusdem explicatio.

 Psalmus iste inter cantica graduum est undecimus, et inter penitentiales psalmos est sextus. Per senarium autem notatur perfectio, quia senarius numerus est perfectus, eo quod redditur ex suis partibus aggregatis. Unde sexto die perfecit Deus celum et terram, et omnem ornatum eorum . Et cum in plenitudine temporis sexta uenisset etate, sexta die sub hora sexta genus redemit humanum; idemque sex ultima uerba dixit in cruce. Per undenarium uero transgressio designatur, quia undenarius denarium legis excedit, et ad duodenarium apostolicum non pertingit. Unde undecim quoque uela capillacia siue saga cilicina erant in tabernaculo Domini, et undecim sunt psalmi Asaph,  et hoc numero remanserunt apostoli subtracto proditore Iuda, sed ad duodenarium redierunt, substituto Matthia. His ergo datur intelligi, quod quantecunque perfectionis existat aliquis, non tamen est sine omni peccato. Nam si dixerimus, quod peccatum non habemus, nos ipsos seducimus, et ueritas in nobis non est , quoniam in multis offendimus omnes , Salomone testante: Quis potest dicere: Mundum est cor meum, et purus sum a peccato?  Quia nullus in hac uita mortali adeo est perfectus, cui penitentia pro peccato necessaria non existat, quod bene significat in hoc loco undenarius senario copulatus.



Psalmi centesimi uigesimi noni in ordine Psalmorum, in ordine uero penitentialium psalmorum sexti explicatio


 De profundis clamaui ad te, Domine, Domine, exaudi uocem meam.

Psalmus iste octo continet uersus, monens et docens nos ita debere percurrere septem huius seculi dies, ut ad diem resurrectionis octauum mereamur feliciter peruenire, in quo Deus ab omni corruptione circumcidet electos, et tunc ex toto redimet Isrel ex omnibus iniquitatibus eius. Ostendit autem penitens in hoc psalmo, unde clamauerit, quoniam De profundis, non uno tantum, sed multis. Ad quem? quoniam ad te, Domine qui solus preuales liberare. Quid? hoc uidelicet: Exaudi orationem meam. Quo affectu? Certe humili et deuoto, unde: Fiant aures tue intendentes in orationem serui tui. Quanta necessitate? Magna quidem et multa; quoniam si iniquitates  obseruaueris Domine, Domine quis sustiuebit? Qua fiducia? Plena pariter et secura; quoniam apud te propitiatio est, et propter legem tuam sustinui te, Domine. Quomodo? sperando et sustinendo, unde: Sustinuit anima mea in uerbo eius, sperauit anima mea in Domino. Quandiu? A custodia matutina usque ad noctem, speret Isrel in Domino, in prosperis uidelicet et aduersis. Qua de causa? quia Deus et uolens et ualens liberare tu es; nam apud Dominum misericordia est, et copiosa apud eum redemptio. Quo denique fine? Utique grato et salutari; quia ipse redimet Isrel ex omnibus iniquitatibus eius. Ergo: De profundis clamaui ad te, Domine, Domine exaudi orationem meam. Est profundum diuine sapientie, de quo dicitur: Domine, nimis profunde sunt  cogitationes tue . Profundum sacre Scripture, de quo legitur: Reuelat profunda de tenebris . Et profundum humane conscientie de quo  scribitur: Profundum est cor hominis et inscrutabile . Itemque profundum damnabilis culpe, unde: Impius cum uenerit in profundum peccatorum contemnit . Profundum secularis miserie, unde: Infixus sum in limo profundi . Et profundum infernalis gehenne, unde: Pete tibi signum a Domino Deo tuo in profundum inferni . De omnibus his profundis aliqui clamant, et exaudiri merentur, ultimo duntaxat excepto, de quo clamans nullatenus exauditur, quoniam in inferno nulla est redemptio. Unde cum diues ille, qui sepultus fuerat in inferno, clamasset: Pater Abraham, miserere mei , etc., de primo profundo Apostolus admirando clamabat: O altitudo diuitiarum sapientie et scientie Dei, quam inscrutabilia  sunt iudicia eius, et inuestigabiles uie eius! Quis cognouit sensum Domini, aut quis consiliarius eius fuit?  Ipse quoque raptus est usque ad tertium celum, ubi audiuit arcana uerba, que non licet homini loqui . De secundo profundo clamabat orando Dauid: Reuela oculos meos, et considerabo mirabilia de lege tua; et Dominus reuelauit auriculam eius, quia super senes intellexit . De tertio profundo Daniel orando clamabat ad Dominum, suis sociis indicando regni negotium, ut quererent misericordiam a facie Dei celi, super sacramento regis, ne ipsi perirent cum ceteris sapientibus Babylonis . Et quidem meruit exaudiri, quia tunc ei nocte per uisionem mysterium reuelatum est. De quarto profundo publicanus  ingemiscendo clamabat: Deus propitius esto mihi peccatori, et ipse in domum suam iustificatus descendit . De quinto profundo Petrus  naufragando clamabat: Domine, saluum me fac, et continuo extendens iehsu manum apprehendit eum dicens: Modice fidei, quare dubitasti?  Ceterum sub his profundis quidam iacent ita submersi, ut omnino non clament, de quibus dicitur: Deuenerunt in profundum tanquam lapis . Talis erat is, qui dicebat: Maior est iniquitas mea, quam ut ueniam merear . Nimis enim sunt in profundo submersi, qui cum peccatis sint obruti, et iniquitatibus pressi, nec ipsi clamant, nec alios uolunt audire clamantes, quin etiam clamare monentes irrident. Sciens autem hic penitens, quod Dominus ex Basan conuertit  et mittit crystallum suam sicut buccellas , clamat ad eum, qui Ionam in uentre ceti  clamantem audiuit . Clamat utique non tam uoce, quam corde, fortiter et instanter, eius exemplo, qui suo forti clamore et instanti illuminari promeruit, quem cum turbe increparent undique, ut taceret, ipse magis ac magis clamabat: Iesu fili Dauid, miserere mei, suoque clamore fecit stare Iesum, et sic clamans obtinuit quod uolebat ; quia de profundis clamabat, id est de intimis uisceribus et occultis medullis, de quibus clamor egrediens usque ad celum, ad Dei aures ascendit. Clamat autem hic penitens non de uno tantum profundo, sed de multis profundis, uidelicet de profundo peruersitatis, et de profundo aduersitatis, siue de profundo culpe, et de profundo miserie, in  quibus se sentit iacere submersum, cum non dicat: Clamo, tanquam incipiat nunc clamare, sed dicit: Clamaui, tanquam a longo tempore iam clamauerit: quoniam oportet semper orare, et non deficere . Clamaui, inquam, ad te, Domine, qui cum sis omnipotens, potens es liberare. Fiducialiter ergo clamaui, hoc scilicet: Domine, exaudi orationem meam, quia licet ego indignus sum exaudiri, propter nimias offensas, et innumeras negligentias meas, tu tamen dignus exaudire, propter tuam pietatem immensam et misericordiam infinitam. Quapropter.

Fiant aures tue intendentes in orationem serui tui [al. in uocem deprecationis mee].

Est auris numinis, auris hominis et auris demonis.  Quelibet autem multipliciter accipitur in Scripturis; nam auris numinis ipsa est, quam Deus aperit ad clementiam, et hec est auris misericordie, de qua dicitur: Inclina, Domine, aurem tuam, et exaudi me : unde: Audiuit Dominus, et misertus est mei . Et auris quam aperit ad uindictam, et hec est auris iustitie, de qua legitur: Auris celi diiudicat omnia , unde: Audiuit Dominus et spreuit, et ad nichilum redegit nimis Isrel . Auris hominis alia corporalis, de qua dicitur: Nec oculus uidit, nec auris audiuit, nec in cor hominis ascendit, que preparauit Deus diligentibus se , etc. Alia spiritualis, de qua dicitur: Auris audiens beatificabat me, et oculus uidens testimonium reddebat mihi .

 Et hec est duplex, uidelicet, auris intelligentie, de qua dicitur: Qui habet aures audiendi, audiat quid spiritus dicat Ecclesiis . Et auris obedientie, de qua legitur: Populus quem non cognoui, seruiuit mihi, in auditu auris obediuit mihi . Auris quoque demonis duplex est, una quam obturat ad bonum, unde: Furor ille secundum similitudinem serpentis, sicut aspidis surde, et obturantis aures suas , et alia quam inclinat ad malum, unde: Sonitus terroris semper in auribus eius, et cum pax fuerit, ille semper insidias suspicatur . Ceterum auris Dei, licet sit una, quia tamen multos habet effectus, penitens hic pluraliter dicit: Fiant aures tue, id est auditus misericordie tue, unus ad remittendum  culpam, et alius ad dimittendum penam, fiant, inquam, intendentes in orationem serui tui, hoc est intendat misericordia tua mihi, ut et culpam dimittas et penam, quia seruus tuus sum, et filius ancille tue . Seruus conditione, redemptione, et professione. Ut autem sim seruus tuus ueneratione, deuotione, dilectione, libera me a seruitute peccati, de qua legitur: Cum serui essetis peccati. liberi fuistis iustitie : nam a quo quis uincitur, et eius seruus efficitur. De talibus scriptum est: Serue nequam, omne debitum dimisi tibi, quia rogasti me, nonne oportuit et te misereri conserui tui, sicut et ego misertus sum tui? : unde: Seruo pessimo latus sanguinare . Cibaria et uirga, et onus asino, panis et disciplina, et opus seruo . Fac me seruum iustitie, ut sim ex illis, de quibus legitur: Seruus meus es tu, in te gloriabor . Et: in seruis suis consolabitur Deus . Seruite Domino in timore et exsultate ei cum tremore . Spero autem, quod uelis et digneris hoc facere quia cum sis Dominus omnium, factus es pro me seruus, sicut de te Paulus apostolus ait: Cum in forma Dei esset, non rapinam arbitratus est, esse se equalem Deo, sed exinaniuit se, formam serui accipiens, in similitudinem hominum factus, et habitu inuentus ut homo . Et Deus Pater per Isaiam: Ecce seruus meus, suscipiam eum . Est ergo seruitus bona,  id est, humilitatis, de qua Dominus ait: Qui maior est inter uos, erit omnium seruus , et seruitus mala, id est, iniquitatis, de qua ueritas dicit: Qui facit peccatum, seruus est peccati . Et seruitus indifferens, id est necessitatis, de qua dicit Apostolus: Seruus uocatus es, non sit tibi cure, sed si potes liber fieri, magis utere . Itemque alibi: Serui subditi estote in omni timore dominis, non tantum bonis et modestis, sed et discolis . Ergo fiant aures tue intendentes in orationem serui tui.

Si iniquitates obseruaueris, Domine, Domine quis sustinebit?

Duplex est obseruatio, una quidem ad considerandum, et explorandum: alia uero ad obediendum  et obsequendum; de illa legitur: Obseruasti omnes semitas meas, et uestigia pedum meorum considerasti , etc., et: Pharisei obseruabant Dominum  ut caperent eum in sermone . De ista dicitur: Deum time, et mandata eius obserua, hoc est omnis homo ; et: Si uis intrare ad uitam, obserua mandata . Si ergo tu, Domine, obseruaueris, id est ad penam eternam seruaueris iniquitates cuiuslibet, Domine quis substinebit te iudicem? Non ait: Ego non sustinebo, sed quis sustinebit? Quasi diceret: Pene nullus: quia prope omnis conscientia suis cogitationibus accusatur, unde: Si iustus uix saluabitur, impius et peccator ubi parebunt?  Quanto miuus ego potero sustinere, qui sum repletus iniquitatibus?  Quoniam iniquitates mee supergresse sunt caput meum et sicut onus graue grauate sunt super me . De his ergo profundis clamaui, postulans exaudiri, ut iniquitates meas tu, Domine, non obserues. Et quidem exaudiri confido.

Quia apud te propitiatio est, et propter legem tuam sustinui te, Domine.

Idem est propitiator et propitiatio, medicus et medicina, sacerdos et sacrificium uidelicet, unigenitus Dei Filius iehsu Christus, uerbum in principio apud Deum ; de quo Ioannes apostolus ait: Aduocatum habemus apud Deum Patrem Iesum Christum, et ipse est propitiatio pro peccatis nostris . Ergo apud te,  Pater omnipotens, est propitiatio nostra, uiuens semper ad interpellandum pro nobis . Nec dubito quin obtineat quod implorat, quoniam, ut inquit Apostolus, pro sua reuerentia exauditur , quemadmodum ipse dicit ad Patrem: Ego autem sciebam quia semper me audis . Nam idem postulat et exaudit, postulat quidem, ut homo, et exaudit, ut Deus; quia uerbum erat apud Deum, et Deus erat uerbum . Potest ergo sic notari Trinitas personarum, ut fideliter et recte dicatur apud te Pater propitiatio est Filius. Et propter legem tuam, uidelicet Spiritum sanctum, qui est lex salutaris, scripta, non in tabulis lapideis, sed in cordibus hominum ; quia caritas Dei  diffusa est in cordibus nostris per Spiritum sanctum, qui datus est nobis . Propter hanc, inquam, legem, que est caritas tua, benignitas tua, unctio tua, docens de omnibus, sustinui, hoc est exspectaui te, Domine, ut per eumdem Spiritum tuum mihi peccata dimittas, et sic, qui paulo ante dicebam, quod si obseruares iniquitates, sustinere non possem, iam dicam, quod propter legem tuam sustinui te, Domine. Hic sane Spiritus est lex gratie, que quinquagesimo die in sono et igne apostolis est data de celo , sicut olim lex littere quinquagesimo die fuit data Iudeis in fulgure ac tonitruo de monte Sina . Multiplex autem lex legitur in Scripturis. Lex gratie, lex iustitie, lex clementie, lex nature, lex Scripture et lex culpe.  De prima: Lex Domini immaculata, irreprehensibilis, conuertens animas . Nam lex per Moysen data est, gratia et ueritas per Iesum Christum facta est . De secunda: Propter hoc legem statuit delinquentibus in uia . Et: Isrel in lege iustitie non peruenit . De tertia: Lex clementie in ore eius . De quarta: Cum gentes ea, que legis sunt, naturaliter faciunt, ipsi sibi sunt lex . De quinta: Lex subintrauit, ut abundaret delictum . De sexta: Sentio aliam legem in membris meis, repugnantem legi mentis mee, et captiuantem me in lege peccati . Ergo propter legem clementie tue, tuam semper propitiationem exspectans sum. Alioqui pro multitudine, magnitudine ac turpitudine  iniquitatum mearum penitus desperassem. Sed nullus omnino desperet; quia apud te propitiatio, id est propitiator existit, qui quidem distinctus est a te in persona, sed idem tecum est in essentia, consubstantialis et coomnipotens, cequalis et ceternus, cum Spiritu Paracleto qui ab utroque procedit. Et ideo

Sustinuit anima mea in uerbo eius, sperauit anima mea in Domino.

Quem propitiationem predixerat, modo uerbum appellat: quia ut propitiatio nobis fieret, uerbum caro factum est et habitauit in nobis . Unus hic erat ex illis, qui cum nimio desiderio Redemptoris exspectabant aduentum, dicentes: ueni, Domine , at noli tardare, relaxa facinora  plebis tue Isrel. Domine Deus uirtutum, conuerte nos, et ostende faciem tuam, et salui erimus . Utinam dirumperes celos et descenderes . Excita potentiam tuam, et ueni, ut saluos nos facias . Ostende nobis, Domine, misericordiam tuam, et salutare tuum da nobis . Memento nostri, Domine, in beneplacito populi tui, et uisita nos in salutari tuo . Emitte Agnum, Domine, Dominatorem terre, de petra deserti ad montem filie Sion . Huius ille desiderio estuabat, qui dicebat in Canticis: Osculetur me osculo oris sui, quia meliora sunt ubera tua uino, fragrantia unguentis optimis .

Hinc ille Simeon senex, iustus et timoratus, exspectans  redemptionem Isrel, cum responsum accepisset a Spiritu sancto, non uisurum se mortem, nisi uideret Christum Domini, in spiritu uenit in templum, et recipiens eum in ulnas suas, benedixit et dixit: Nunc dimittis seruum tuum, Domine, secundum uerbum tuum in pace, etc. . Hinc ipse dicebat apostolis: Multi prophete et reges uoluerunt uidere, que uidetis, et non uiderunt, etc. . Sustinuit anima mea in uerbum tuum, illud uidelicet, quod per prophetam dixisti: Nolo mortem peccatoris, sed ut conuertatur et uiuat , et quod uerbum tuum inquit in Euangelio: Non ueni uocare iustos, sed peccatores . Et: uenit Filius hominis querere et saluare quod perierat . Et ideo sperauit anima mea  in Domino, in ipso uerbo, de quo scriptum est per prophetam, quod Dominus est nomen ei . Sperauit, inquam, non in se, non in homine, non in mundo, sed tantum in Domino, qui solus saluare potest, nec derelinquit sperantes in se. Quare

A custodia matutina usque ad noctem speret Isrel in Domino.

Est mane temporis, mane seculi, mane hominis, mane diei, mane salutis, mane peccatoris, mane glorie, mane prosperitatis et mane culpe. Mane temporis est creationis initium, de quo dicitur ad Luciferum: Quomodo cecidisti, Lucifer, qui mane oriebaris?  Mane seculi, prima etas, de qua legitur: Exiit primo mane conducere operarios in uineam suam . Mane hominis, pueritia,  de qua ueritas ait: uigilate, quia nescitis quando Dominus ueniet, sero an media nocte, an galli cantu, an mane . Mane diei, diluculum, de quo legitur: ualde mane una Sabbatorum . Mane salutis, incarnatio Redemptoris, de qua dicitur: uespere scietis, quia ueniet Dominus, et mane uidebitis gloriam eius . Mane peccatoris, infusio gratie, de qua propheta: In tribulatione sua mane consurgent ad me . Mane glorie, resurrectio, de qua dicit Psalmista: Mane astabo tibi et uidebo, quoniam non Deus uolens iniquitatem tu es . Mane prosperitatis, arrisio temporalis, de qua dicitur: ue terre, cuius principes mane comedunt . Mane culpe, praua suggestio de qua dicitur: Quasi mane  expansus super montes . Ergo a custodia matutina usque ad noctem, id est ab infusione gratie usque ad finem uite, de qua legitur: uenit nox, quando nemo potest operari . uel ab hora incarnationis usque ad tempus iudicii, de quo dicitur: Media nocte clamor factus est . Siue a statu prosperitatis usque ad aduersitatis articulum; de quo legitur: Per diem sol non uret te, neque luna per noctem . Speret Isrel, id est uir fidelis, in Domino. Potest etiam sic intelligi: A custodia matutina usque ad noctem, id est a iusto usque ad peccatorem, omnes omnino sperent in Domino. Ex quo enim infunditur homini gratia, perseuerare debet in bono, ut merito speret de Deo usque ad finem uite; quoniam qui perseuerauerit  usque in finem, hic saluus erit . Unde in lege caput et cauda hostie debebant offerri . A tempore incarnationis Christi data est certa spes populo Christiano, ut de resurrectionis glorificatione confidat, presertim ex quo Dominus a morte resurrexit. Sed a mane usque ad noctem, id est in prosperis et aduersis homo fidelis sperare debet in Domino, ut in illo confidens, nec prosperis eleuetur, nec deiiciatur aduersis. Estque semper ab ipso mane custodia sine uigilia necessaria, ne per serpentis astutiam pia intentio corrumpatur. Propter quod alibi dicitur: Non confundetur, cum loquetur inimicis suis in porta . Inimici namque sunt demones, qui homini aduersantur; porta est praue  suggestionis initium, per quod demones ingredi moliuntur in mentem. Ille igitur non confunditur, qui contradicendo et reclamando suis loquitur inimicis in porta, ut statim in ipso praue suggestionis initio demones abiiciat et propellat, et ne fiant inimici eius in capite, paruulos allidat ad petram . Non est itaque contemnenda uigilia uel custodia matutina, dicente Psalmista: In matutino interficiebam omnes peccatores terre . Nam et in uigilia matutina respexit Dominus super castra Aegyptiorum, et submersit illa in mare Rubrum . Quare a custodia matutina usque ad noctem speret Isrel in Domino, et merito potest sperare.

Quia apud Dominum misericordia, et copiosa apud eum redemptio.

 Eundem dicit misericordiam quem propitiationem predixerat, id est Christum, iuxta quod alibi dicitur: Misit Deus misericordiam suam et ueritatem suam. Ipse quoque Redemptor alibi appellatur redemptio, unde Paulus: Factus est nobis sapientia et redemptio ; et Psalmista: Redemptionem misit Dominus populo suo . Ipsum ergo dicit misericordiam, ut ostendat, unde maxime misericors propitiator existat, quia uidelicet apud eum est copiosa redemptio, id est aspersio sanguinis eiusdem, quinque partibus abundanter effusi, ad plenam redemptionem sufficiens uniuersis. Quoniam cum ipse sit uerus Deus, et ob hoc omnes gentes reputentur quasi nichilum coram eo , unus pro uniuersis suffecit, imo superabundauit  omnino. Et ideo non dicit, quod necessaria, sed quod copiosa sit apud ipsum redemptio. Redempti enim sumus non corruptibilibus auro et argento, sed pretioso sanguine agni immaculati ; iuxta quod alibi dicitur: Redemisti nos, Domine, in sanguine tuo ; nam redemptio proprie dicitur liberatio que fit dato pretio. Homo namque seipsum uendere potuit in seruitutem diaboli, sed redimere non potuit seipsum a seruitute diaboli; unde ad redemptionem ipsius necessaria fuit misericordia Domini copiosa. Sane homo peccando seruum subtraxit et abstulit Deo, quem tradidit et subiecit diabolo. Pax igitur inter eos rationabiliter fieri non poterat, nisi damnum quod intulerat,  restauraret. Homo uero nichil habebat, quod Deo digne recompensaret pro damno; quia, si quid de irrationabili redderetur creatura, pro rationabili substantia minus esset. Sed hominem non potuerat digne restituere, quia iustum et innocentem abstulerat et neminem nisi peccatorem inueniebat. uidens itaque Deus hominem sua uirtute non posse iugum damnationis euadere, preuenit eum per solam misericordiam, ut deinde liberaret etiam per iustitiam. Ut ergo Deus placari posset ab homine, dedit Deus homini gratis, quod homo ex debito redderet Deo. Dedit igitur hominem homini, quem restitueret homo pro homine, qui, ut recompensatio digna fieret, priori non solum esset equalis, sed etiam maior. Et quidem oportebat eum esse  maiorem, ut unus pro uniuersis sufficiens haberetur. Quocirca uerbum caro factum est , ut daretur hominibus Deus homo, sicut predixerat Isaias: Puer natus est nobis, et filius datus est nobis , ut in carne mundissima, que prorsus esset immunis a culpa, sustinendo penam indebitam, pretium redemptionis humane Deo Patri persolueret, factus obediens usque ad mortem, mortem autem crucis . Suscepit igitur in se penam pro omnibus, ut daret per se gloriam uniuersis, Isaia testante, qui ait: uulneratus est propter iniquitates nostras, attritus est propter scelera nostra, etc. . uel potius apud Dominum Filium misericordia est, qui nostras dignatus est miserias experiri, iuxta quod dicit Apostolus: Non  habemus pontificem qui non possit compati infirmitatibus nostris, tentatum, per omnia pro similitudine absque peccato . In eo enim, in quo passus est ipse et tentatus, potens est et eis qui tentantur auxiliari. Recte itaque subditur:

Et ipse redimet Isrel ex omnibus iniquitatibus eius.

 Seruus quidem regem offenderat, propter quod traditus erat tyranno, qui eum in carcerem detinens grauiter affligebat; cumque per se liberari non posset, pius adfuit mediator, qui, soluens penam pro culpa, satisfecit regi pro seruo; et sic cessante causa, cessauit effectus. Unde liberatus est seruus a debito culpe, a iugo tyranni et ab ergastulo carceris. Seruus homo, rex Deus, mediator Christus, offensa inobedientia, tyrannus diabolus et carcer infernus. Christus autem pro culpa hominis penam mortis Deo Patri persoluit, et sic dato pretio redemptus est homo a peccato, diabolo et inferno Hic est ergo qui redemit Isrel ex omnibus iniquitatibus eius. Isrel interpretatur uir uidens Deum, unde hic non carnalis, sed spiritualis Isrel debet  intelligi, quia spiritus est qui uiuificat, caro non prodest quidquam . Illos itaque Christus sua passione redemit ab omni culpa, et tandem redimet illos ab omni pena, cum absterget Deus omnem lacrymam ab oculis sanctorum, et iam non erit amplius nec luctus, etc. . Grata conclusio, quia de tristi principio letus finis procedit.



[PSALMUS uII.]



In psalmum septimum penitentialem Elucidatio. Titulus autem huius psalmi talis est: Psalmus Dauid, quando persequebatur eum filius suus Absalonis.---Tituli eiusdem explicatio.

 Historia, quam titulus tangit, ex secundo libro Regum  est nota; de qua tamen Psalmus non agit, sed de significatione tantum ipsius: quia, sicut Absalon persequebatur Dauid patrem suum, sic illicitus motus perturbat et persequitur animum, de quo nascitur et procedit. Propter quod penitens ait: Persecutus est inimicus animam meam, humiliauit in terra uitam meam. Ita ergo reprobus  filius persequitur patrem et proles iniqua parentem, sicut e contrario bonus affectus reficit spiritum et pia cogitatio mentem. Habet autem hic psalmus [quatuordecimus] tredecim uersus, designans quod ab hac persecutione oportet animum liberari per obseruationem decalogi et fidem indiuidue Trinitatis. uel per septem Spiritus sancti dona et sex opera pietatis.



Psalmi centesimi quadragesimi secundi in ordine psalmorum, in ordine penitentialium psalmorum ultimi explicatio.


 Domine, exaudi orationem meam, auribus percipe obsecrationem meam in ueritate tua; exaudi me in tua iustitia.

Psalmus iste in quatuor partibus diuiditur, quarum prima formam et causam postulationis exponit. Sed formam postulationis in orationem et obsecrationem distinguit, quas in ueritate ac iustitia postulat exaudiri, unde: Domine, exaudi orationem meam, auribus percipe obsecrationem meam, etc. Causam uero postulationis distinguens ostendit, quod non decet Dominum in iudicium intrare cum seruo, nec expedit seruo in iudicium intrare cum Domino; unde: Non intres in iudicium cum seruo tuo, etc. Ait itaque penitens: Domine, exaudi orationem  meam, auribus percipe obsecrationem meam in ueritate tua; exaudi me in tua iustitia. Exaudi orationem meam, quam prosterno coram te, non in iustificationibus meis, sed in miserationibus tuis; auribus percipe obsecrationem meam, quam effundo coram te, non in meis auribus, sed in tua uoluntate et ueritate confidens; nec de meritis meis, sed de tua iustitia sperans. Et ideo in ueritate tua, exaudi me in tua iustitia. Repetit idem diuersis uerbis cum dicit: Exaudi orationem meam, et addit: Percipe obsecrationem meam, per repetitionem huius exprimens desiderium et dictum confirmans. Potest autem inter orationem et obsecrationem distingui, ut oratio sit que cum supplicatione proponitur,  ut: Exaudi quesumus Domine supplicum preces  . Obsecratio uero que cum adiuratione profertur, ut: Per crucem et passionem tuam libera nos, Domine  . Auribus ergo, id est auditu benignitatis et pietatis, que cum sit una, diuersos habet effectus, quia et penam dimittit et culpam, percipe obsecrationem meam, non in mea ueritate, sed tua: similiter in tua iustitia, non in mea. Est enim ueritas essentie, unde: Deus uerax est, omnis homo mendax ; et: Ipse est uerus Deus et uita eterna . Doctrine, unde: Scimus quia uerax es et uiam Dei in ueritate doces . Scripture, unde: Expressum est in Scriptura ueritatis . Censure, unde: Iudicabit orbem terre in iustitia et populos in ueritate sua .  Promissi, unde: Lex per Moysen data est, gratia et ueritas per Iesum Christum facta est . Mandati, unde: Omnia mandata tua ueritas . Testimonii, unde: Ad hoc ueni in mundum, ut testimonium perhibeam ueritati . Sacramenti, unde: Caro mea uere est cibus, et sanguis meus uere est potus . Cordis, unde: In spiritu et ueritate oportet adorare . Oris, unde: Loquimini ueritatem unusquisque cum proximo suo . Operis, unde: Inueni de filiis tuis ambulantes in ueritate . His omnibus modis Christus est uerax, unde ipse antonomastice dicitur ueritas. Ego sum, inquit, uia, ueritas et uita, etc. . Ergo exaudi me in ueritate  tua, ut uerax appareas, quia promisisti: Quacunque hora peccator conuersus fuerit et ingemuerit, omnium iniquitatum eius non recordabor . Et: Exaudi me in tua iustitia, ut iustus appareas, quia tu decreuisti: Nolo mortem peccatoris, sed ut conuertatur et uiuat . Sit itaque ueritas secundum promissum et iustitia secundum decretum, ut inueniaris iustus et uerax. Certe iustitia est, ut sicut peruersis irasceris, ita miserearis conuersis. uel quia secundum sententiam euangelicam, ueri adoratores adorabunt Patrem in spiritu et ueritate , tu, Domine Pater, exaudi me in ueritate tua, id est in Filio tuo, in quo et per quem omnia operaris. In ipso ergo, quem apud te propitiatorem et mediatorem habemus,  exaudi me in tua iustitia, diuina uidelicet, non humana; nam secundum humanam iustitiam, cum reus confitetur peccatum, conuictus a iudice condemnatur: secundum diuinam, absolutus a Domino non damnatur, iuxta quod legitur: Dic tu iniquitates tuas, ut iustificeris ; et: Dixi: Confitebor, et tu remisisti impietatem cordis mei . Homo quippe iudicat secundum quod peruersus mala commisit, Deus autem secundum quod conuersus mala dimisit. Sit ergo: In ueritate tua, exaudi me in tua iustitia.

Et ne intres in iudicium cum seruo tuo, Domine, quia non iustificabitur in conspectu tuo omnis uiuens.

 Est iudicium auctoritatis, quo iudicat tota Trinitas, iuxta quod legitur: Iudica, Domine, nocentes me . Ipse iudicabit pauperes huius populi . Et ego in spiritu meo iudico. Et iudicium manifestationis, unde: Pater non iudicat quemquam, sed omne iudicium dedit Filio : quia solus Filius in iudicio apparebit, et secundum appropriationem magis ad sapientiam, quam ad potentiam uel benignitatem uidetur iudicium pertinere. Iudicium discretionis, unde: Ego in iudicium ueni in hunc mundum ; et: Iudica me, Deus, et discerne causam meam . Discussionis, unde: Si equitas iudicii queritur, nemo pro me audet dicere testimonium . Et ideo Psalmista clamabat: Ne intres in iudicium cum seruo  tuo: quia non iustificabitur in conspectu tuo omnis uiuens. Correctionis, unde: Tempus est, ut iudicium incipiat a domo Dei . Cum iudicamur a Domino, corripimur . Excecationis, unde: Qui non credit, iam iudicatus est . Saluationis, unde: Non damnabit eum, cum iudicabitur illi . Damnationis, unde: Fornicatores et adulteros iudicabit Deus . Comparationis, unde: Regina Austri surget in iudicio cum generatione ista, et condemnabit eam, quia uenit a finibus terre audire sapientiam Salomonis . Presumptionis, unde: Tu quis es, qui iudicas alienum seruum?  Suspicionis, unde: Mihi autem pro minimo est, ut a uobis iudicer, ab humano die, etc. . Non ergo discutias  in iudicio merita mea, quia si secundum exigentiam meritorum meorum me uolueris iudicare, absque dubio iustificari non potero, cum sint merita mea mala, non gratia digna, sed pena: non indulgentia, sed uindicta. Si enim iniquitates obseruaueris Domine, Domine, quis sustinebit?  Nullus omnino. Ergo ne intres in iudicio cum seruo tuo, Domine, mecum uidelicet, qui utique sum seruus tuus; quia non decet Dominum iudicium intrare cum seruo, presertim immensum cum infimo, de quo preter iudicium potest omnino suum beneplacitum adimplere. Nec expedit seruo, ut tu, qui es Dominus omnium, in iudicium intres cum ipso: quia in conspectu tuo, id est coram te, qui conspicis  uniuersa  non iustificabitur omnis uiuens in hac carne mortali. Nullus est enim in hac uita presenti, qui non sit astrictus uinculis peccatorum, unde: Si dixerimus quia peccatum non habemus, nosmetipsos seducimus, et ueritas in nobis non est ; nam in multis offendimus omnes . Salomone testante: Quis potest dicere: Mundum est cor meum, et purus sum a peccato? Nec infans unius dici, sine peccato est super terram. Ille autem in iudicium intrat cum Domino, qui iustitiam suam statuens, iustitie diuine non est subiectus, de quo propheta: Quid uultis mecum in iudicio contendere? omnes dereliquistis me, dicit Dominus . Ego ergo  nolo tecum contendere in iudicio, quia meam iustitiam non constituo, sed iniustitiam meam damno, sciens, quod in conspectu tuo non iustificabitur omnis uiuens. Meticulosum est igitur omni uiuenti coram te causam agere criminalem, quia cum sis potentissimus, manus tuas nemo potest effugere, cum sis sapientissimus, oculos tuos nichil potest latere: cum sis iustissimus, animum tuum nemo potest corrumpere, coram quo accusatrix est conscientia, rea mens, aduocatrix ratio, testis memoria: et tu iudex, qui es iustus, potens, et sapiens, imo iustitia, potentia, et sapientia, reddens unicuique secundum opera sua. Sed dicet aliquis: Nonne in hac uita mortali sunt aliqui iusti, qui etsi non omnino a peccatis uenialibus liberi, sunt tamen a  criminalibus liberati. Numquid tales iusto possent iudicio condemnari? quoniam uerum est, quod in conspectu Dei non iustificabitur omnis uiuens. Posset forsitan responderi, quod sicut est bona mors, ita et mala uita. De ista dicitur: Fortis est, ut mors; dilectio, et dura, sicut infernus, emulatio. Aque multe non possunt exstinguere caritatem . Et: Mortui estis, et uita uestra abscondita est cum Christo in Deo . De illa legitur: uidua, que in deliciis uiuit, uiuens mortua est . Et filius prodigus, qui abiit in regionem longinquam, dissipauit omnem substantiam suam uiuendo luxuriose . Qui ergo uiuunt sibi, non Christo; carni, non spiritui; mundo, non Deo, hi profecto in conspectu Dei iustificari non  possunt, nisi prius moriantur sibi, ut uiuant Christo; moriantur carni, ut uiuant spiritui; moriantur mundo, ut uiuant Deo. Taliter iste penitens nouerat se uixisse. Quocirca petebat, ut Dominus in iudicium non intraret cum ipso, quia in conspectu eius non iustificabitur omnis homo talis, et taliter uiuens. Porro cum nemo iustificetur nisi ex dono gratie, patet, quod nullus iustificatur ex merito uite. Nam infusio gratie proprie iustificatio appellatur, quam Deus nulli concederet, si eum secundum meritorum exigentiam iudicaret. uel de iudicio comparationis potest intelligi, ut sit sensus: In conspectu tuo, id est in comparatione tui, non iustificabitur, hoc est, non apparebit iustus omnis  uiuens, siue angelus, siue homo. Unde non additur aliquis specialis terminus substantiuus, ut intelligatur de omni uiuente, quoniam in conspectu eius nec astra sunt munda. Unde beatus Iob ait: uere scio, quia non iustificabitur homo comparatus Deo . Et: Si innocentem me ostendero, prauum me comprobabit . Nam omnis munditia creature immunda est, comparata munditie creatoris. Propter quod ab eodem sancto Iob dicitur: Si lotus fuero quasi aquis niuium, et fulserint uelut mundissime manus mee, tamen sordibus me intinges, et abominabunt me uestimenta mea . Sicut enim stella comparata soli non lucet, et argentum comparatum auro uilescit: sic, imo incomparabiliter magis, in conspectu Dei non iustificabitur omnis  uiuens. Ergo exaudi orationem meam, ut liberes me a persequentibus me .

Quia persecutus est inimicus animam meam, humiliauit in terra uitam meam.

Quantum ad litteram, uidetur innuere se dimicasse cum hoste, sed ab eo fuisse conuersum in fugam. Quia persecutus est, inquit, inimicus animam meam: prostratum in terra, quia humiliauit in terra uitam meam: conclusum in carcere, quia collocauit me in obscuro, non utique amplo et claro, sed tenebroso et arcto, sicut tumulus mortuorum; unde subiungit: Sicut mortuos seculi. Et ideo pre angustia carceris anxiatus est in me spiritus meus, et pre ipsius obscuritate in me turbatum est cor meum, presertim ex  recordatione felicitatis antique; quia memor fui dierum antiquorum, quibus florere solebam, unde: Meditatus sum in omnibus operibus tuis, quibus me recolo prosperatum; et etiam meditabar in factis manuum tuarum, quibus me desidero prosperandum. Et merito, quia tantam patior in carcere ipso miseriam, quod pre ariditate sitis expandi manus meas ad te: quoniam anima mea est ad te suspirans, sicut terra sine aqua, et nisi protinus liberaueris, in breui animam exhalabo, ideo uelociter exaudi me, quia iam quasi defecit spiritus meus. Ergo ne auertas faciem tuam a me, quia si auerteris, similis ero descendentibus in lacum, uelut in profundum submersus. Unde liberare non differas ultra diem, sed auditam mihi fac mane misericordiam  tuam, quia non in me, sed in te speraui, Domine. Et cum deduxeris me de carcere, notam mihi fac uiam, in qua ambulem, quia non ad alium, sed ad te leuaui animam meam: et ne ab inimicis meis iterum comprehendar, eripe me de inimicis meis, quoniam ad te confugi, tanquam ad munimentum securum. Quare doce me facere uoluntatem tuam, ut in nullo illam offendam, propter quod tuam defensionem amittam; quia tu, non alius, es Deus protector meus. Spero igitur, quod spiritus tuus bonus deducet me in uiam rectam, ne aberrem ab itinere recto, ut sic ad te cito perueniam. Et propter nomen tuum, Domine, quod in meum auxilium inuocaui, tu uiuificabis me, quasi iam mortuum pre  nimia miseria, quam sustineo: et hoc facies non in iustitia mea, sed in equitate tua. Sic igitur educes de tribulatione, quam patior, animam meam, et in misericordia tua, non ex meritis meis disperdes omnes inimicos meos, quasi uagos et profugos super terram. Et perdes omnes qui tribulant animam meam, hac profecto de causa, quoniam seruus tuus ego sum. Et tu, Domine, seruos tuos uindicas et defendis. Ait ergo: Persecutus est inimicus animam meam. Secunda pars, in qua narrat et illa que patitur, et illa que agit. Patitur enim persecutionem in anima, unde: Persecutus est inimicus animam meam. Humiliationem in uita, unde: Humiliauit in terra uitam meam. Obscuritatem in carcere, unde: Collocauit me in obscuro sicut mortuos seculi.  Anxietatem in spiritu, unde: Anxiatus est in me spiritus meus. Et turbationem in corde, unde: Turbatum est in me cor meum. Agit autem memoriam de diebus antiquis, quibus ipse in tempore floruit, unde: Memor fui dierum antiquorum. De diuinis operibus, quibus Deus seculum condidit, unde: Meditatus sum in omnibus operibus tuis. Et de factis Dominicis, quibus Christus mundum redemit, unde: In factis manuum tuarum meditabar. Agit etiam de manibus ad orationem extensis, unde: Expandi manus meas ad te; ac de spiritu ad desiderium inflammato, unde: Anima mea sicut terra sine aqua tibi. Persecutus est igitur inimicus animam meam, non unus tantum, sed multiplex, demon et homo, mundus et caro, uitium et peccatum. Propter  quod alibi ait: Inueteraui inter omnes inimicos meos . Et: Respice inimicos meos, quoniam multiplicati sunt . Et persequendo me, multum inualuit contra me, quoniam humiliauit in terra, id est in terrenis uoluptatibus, uitam meam, ut terram comederem, quasi serpens maledictus a Deo . Sicut enim qui conspicit celestia, exaltatur ad celum, ita qui terram desiderat, humiliatur ad terram. Ille uero qui suffodit in terra talentum, meruit a Domino reprobari . Ad hoc enim tendit persecutio inimici, ut a spe celestium deiiciat animam ad concupiscentiam terrenorum. uita Christus, qui de se dicit: Ego sum resurrectio et uita . uita  nature, unde: Inspirauit in faciem eius spiraculum uite . Doctrine, unde: Cibauit eum Dominus pane uite et intellectus . Gratie, unde: uiuo iam non ego, uiuit uero in me Christus . Glorie, unde: Hec est uita eterna, ut cognoscant te solum uerum Deum, et quem misisti Iesum Christum . Sunt et hominum multe uite, ut actiua, contemplatiua, regularis, secularis, et huiusmodi, unde legitur: Melior est misericordia tua super uitas . Est preterea uita culpe, unde: Abiit in regionem longinquam, et dissipauit omnem substantiam uiuendo luxuriose . Miserie, unde: Homo natus de muliere breui uiuens tempore, repletur multis miseriis . Pene, unde: Laudaui magis mortuos, quam  uiuentes . Et gehenne, unde: Laborabit in eternum, et uiuet adhuc in finem . Non solum autem humiliauit in terra uitam meam, sed etiam

Collocauit me in obscuro sicut mortuos seculi, et anxiatus est in me [al. super me] spiritus meus, in me turbatum est cor meum.

Redde singula singulis. Anxiatus est, inquit, in me spiritus meus: quoniam inimicus meus, quantum in se fuit, humiliauit in terra uitam meam. Et in me turbatum est cor meum: quia collocauit me in obscuris, id est in tenebris uitiorum, que mentem obtenebrant et obscurant, quemadmodum de peccatoribus inquit Apostolus. Obscuratum est insipiens cor eorum . Collocauit, inquit, me in obscuris,  sicut mortuos seculi, hoc est, sicut homines seculares mortuos in peccatis; in corpore quidem uiuentes, quantum ad seculum, sed in anima mortuos, quantum ad Dominum. Unde cognoscens suum periculum, anxiatus est in me spiritus meus, uehementi timore correptus. Et in me turbatum est cor meum, uehementi dolore compunctum: non solum autem intra me sed et contra me, anxiatus est in me spiritus meus, et turbatum est cor meum, quia ego huius anxietatis et turbationis sum causa, qui culpabiliter egi, unde mihi cordis turbatio, et anxietas spiritus prouenerunt: non refundo culpam in alium, sed meipsum accuso, ut merear indulgentiam facilius obtinere. Ne uero desperationem incurram, sed consolationem inueniam,

 Memor fui dierum antiquorum, et [al. et non habet] meditatus sum in omnibus operibus tuis, et [al. et non habet] in factis manuum tuarum meditabar [al. meditabor].

Magna est consolatio inter tribulationum angustias miserationum Domini recordari, et ideo memor fui dierum antiquorum, quibus Deus antiquis Patribus multa consolationum remedia prestitit ab antiquo. Et meditatus sum in omnibus operibus tuis, que ad creationem pertinent et naturam, ita ut uniuersitas extendatur non ad singula genera, sed ad genera singulorum. Et etiam meditabor in factis manuum tuarum, pertinentibus ad redemptionem et gratiam, que fecerunt proprie manus tue, ex quibus  omnibus spem liberationis concipio in uariis tribulationibus constitutus. Et ideo

Expandi manus meas ad te, anima mea sicut terra sine aqua tibi.

Confidenter ergo expandi ad te, Domine, manus meas, quia tu dignanter expandisti pro me tuas, in patibulo crucis extensas. Et ego manus meas in formam crucis expandi, glorians cum Apostolo in cruce tua, Domine Iesu Christe , que mihi salutis exstitit causa. Expandi etiam manus meas, id est affectus et opera dilataui, que prius erant quodam modo contracta, dum minus de liberatione sperabam. Manus hominis multiplex. Operationis, unde: Manus mee stillauerunt myrrham ; et: Labores manuum tuarum quia manducabis,  beatus es . Orationis, unde: Leuantes puras manus in oratione . Cumque leuaret Moyses manus in oratione, uincebat Isrel . Contemplationis, unde: Manus hominis sub pennis eorum ; et: Stellio manibus nititur, et moratur in edibus regum . Curationis, unde: Super egros manus imponent, et bene habebunt ; et: Dedit illi manum, et erexit illam . Laudationis, unde: Omnes gentes plaudite manibus ; et: Flumina plaudent manibus in idipsum . Ideo autem manus ad celum in oratione expandi, quoniam anima mea est tibi sicut terra sine aqua, que carens humore uirtutum, germen boni operis non producit, unde desiderat imbrem, ut germinet irrigata.  Ne uero prorsus arescat et sterilis fiat,

uelociter exaudi me, Domine, defecit spiritus meus.

Ne auertas faciem tuam a me, et similis ero descendentibus in lacum.

Tertia pars, in qua exprimit illa, que postulat, et postulandi causas exponit. Postulat primo diuinam a se faciem non auerti, unde: Non auertas faciem tuam a me. Causamque subiungit, quoniam si auerteres, similis ero descendentibus in lacum. Secundo postulat misericordiam sibi adesse diuinam, unde: Auditam fac mihi mane misericordiam tuam; et causam assignat: Quia in te, Domine, speraui. Tertio postulat uiam, in qua ambulet, fieri sibi notam, unde: Notam mihi fac uiam in qua ambulem; redditque  protinus causam: Quia leuaui ad te animam meam. Quarto postulat ab hostibus liberari, unde: Eripe me de inimicis meis, et causam ostendit, quoniam ad te, Domine confugi. Quinto postulat edoceri diuinam facere uoluntatem, unde: Doce me facere uoluntatem tuam, et statim exprimit causam: Quia tu es Deus meus. uere itaque Domine, anima mea est sicut terra sine aqua: quia defecit spiritus meus, non a uita nature, sed gratie, quam per peccatum amisi; uel: Exaudi me Domine, quia defecit spiritus meus, id est factus sum pauper spiritu, deficiente superbia et proficiente humilitate. Quare non auertas faciem tuam, id est benignitatem tuam a me, sed reddas humili, quod abstulisti superbo. Etenim,  si faciem tuam auerteris, ero similis descendentibus in lacum, id est in profundum peccati, de quo alibi dicitur: Impius cum uenerit in profundum peccatorum, contemnit : quia sine spe uenie, licentiam sibi peccandi proponit, laxatis iniquitatum habenis; uel: Ero similis descendentibus in lacum, id est unus ex reprobis descendentibus ad infernum. Est enim lacus culpe, unde: Saluasti me a descendentibus in lacum . Miserie, unde: Eduxit me de lacu miserie et de luto fecis . Et gehenne, unde: Aestimatus sum cum descendentibus in lacum . Ergo, ne auertas faciem a me.

Auditam fac mihi mane misericordiam tuam, quia in te speraui Domine [al. non habet Domine].

 Mane, id est in ortu lucis, in infusione uidelicet gratie, fac mihi auditam misericordiam tuam, id est fac me audire, hoc est intelligere illam, que lucem ueritatis et caritatis facit in anima coruscare. uel mane resurrectionis, post finem seculi fac me audire misericordiam tuam, uidelicet uerbum illud misericordia tua plenum: uenite benedicti Patris mei, percipite regnum, etc. . Quoniam in te speraui Domine, ut mihi conferas et gratiam in presenti, et gloriam in futuro. Ut autem ad illam recto tramite ualeam peruenire,

Notam fac mihi uiam in qua ambulem, quia ad te leuaui animam meam.

Hoc utique fecit Deus, cum propheticum sermonem accendit, cui sicut Petrus ait, debemus attendere  quasi lucerne lucenti in caliginoso loco, donec illucescat dies . Ipse namque uiam ueritatis ostendit, id est fidem catholicam, per quam ambulare bonis operibus debemus, ut perueniamus ad uitam. Qui uero per aliam uiam tendit, ut Iudeus, hereticus, uel paganus, ipse profecto non pergit ad uitam, sed uadit ad mortem. Is quoque qui est uia, ueritas et uita , notam fecit semitam, notam fecit se uiam, per quam accedamus ad ipsam uitam, cum Deitatis lumen in humanitatis testa proposuit, ut per formam serui procedamus ad formam Dei, ad lumen piissimum, uerbum quod erat in principio apud Deum . Hanc ergo uiam in qua ambulem notam fac mihi. Et certe debes, quia ad te leuaui animam meam, non ad  mundum curuaui, sed afferens uas ad fontem, ut impleas illud aqua saliente in uitam eternam . Nullus ergo de suo sibi presumat ingenio suam scientiam sufficere ratus ad cognoscendam uiam, per quam tendat ad patriam: quia non sunt in homine uie eius, sed a Domino gressus hominis diriguntur . Est autem uia, que uidetur homini recta, nouissima autem eius ducunt ad interitum . Ergo notam fac mihi uiam in qua ambulem quia ad te, Domine, leuaui animam meam: non enim eam continui quasi sufficientem in me, sed leuaui eam uelut insufficientem ad te, ut ad cognoscendum uiam, in qua ambulem, a te postulem intellectum. Unde leuaui eam ad celestia de  terrenis; nam omne datum optimum, et omne donum perfectum de sursum est descendens a Patre luminum . In ipsa uero salutis uia,

Eripe me de inimicis meis, Domine, ad te confugi: doce me facere uoluntatem tuam, quia Deus meus es tu.

Multi sunt inimici qui obsident uiam, ut deuiare faciant uiatores, uisibiles et inuisibiles, spirituales et corporales. De his omnibus inimicis eripe me, ne impediant uiam meam, quoniam ad te confugi, qui es refugium sperantium in te, Domine. Nemo quippe te potest effugere, unde quilibet ad te debet confugere, qui ad te uenientes foras non eiicis, sed intrare permittis. Et ne a te ultra recedam, doce me per Spiritum sanctum tuum, qui est unctio, docens de omnibus  , facere uoluntatem tuam, id est implere precepta tua. uoluntas enim Dei que Deus est, et beneplacitum appellatur, illa non fit, sed facit omnia quecunque uult fieri, in celo et in terra, in mari et in abysso . Hec utique una est, sed eius multa sunt signa, de quibus pluraliter dicit: Magna opera Domini, exquisita in omnes uoluntates eius . Inter que sunt consilium et preceptum, de quibus ait: Doce me facere uoluntatem tuam, ut illud agam quod tu consulis et precipis faciendum. Ad te confugi, quia tu es Deus meus. Ad alium quippe fugerem, si ab alio factus essem; sed quia tu es Deus meus, creator meus, ad te confugi: quare doce me facere uoluntatem tuam. quia tu es magister et doctor meus

 Spiritus tuus bonus de ducet me in uiam rectam, propter nomen tuum Domine uiuificabis me in equitate tua.

Quarta pars, in qua circa se beneficia diuina commendat: quia Deus erit ductor ipsius , unde: Spiritus tuus bonus deducet me in uiam rectam. uiuificator ipsius, unde: uiuificabis me in equitate tua. Liberator ipsius, quia educes de tribulatione animam meam; et ultor ipsius, quia disperdes omnes inimicos meos. Qui ergo prius spem liberationis conceperit, iam obtinet certitudinem, unde secure dicit: Spiritus tuus bonus deducet me in uiam rectam. Et Spiritus diuinus, de quo dicitur: Spiritus est Deus, et eos qui adorant eum, in spiritu et ueritate oportet adorare . Specialiter autem  tertia in Trinitate persona, unde: Tres sunt qui testimonium dant in celo, Pater, Filius et Spiritus sanctus, et hi tres unum sunt . Spiritus angelicus, unde: Qui facit angelos suos spiritus, et ministros suos ignem urentem . Et: Omnes sunt administratorii spiritus, in ministerium missi . Spiritus humanus, unde: In eius manu est anima omnis uiuentis, et spiritus uniuerse carnis hominis . Spiritus demoniacus, unde: Non est nobis colluctatio aduersus carnem et sanguinem, sed aduersus spiritualia nequitie in celestibus . Et spiritus animalis, unde dicitur: Quis nouit, si spiritus filiorum Adam ascendat sursum, et spiritus iumentorum descendat deorsum?   Item spiritus gratie, unde: Si spiritu facta carnis mortificaueritis, uiuetis ; et: Spiritu ambulate et desideria carnis non perficietis . Spiritus prophetie, unde: Spiritus prophetarum erat eis subiectus . Spiritus sapientie, unde: uerba que locutus sum uobis, spiritus et uita sunt . Spiritus Scripture, unde: Littera occidit, spiritus autem uiuificat . Nec non spiritus potestatis, unde: Ubi erat impetus, id est potestas spiritus illic gradiebantur , siue ad bonum salutare, siue ad malum damnabile. Et de quo Apostolus: Dominus iehsu interficiet eum spiritu oris sui . Spiritus uoluntatis, unde: Qui adheret Deo, unus spiritus est cum eo . Spiritus indignationis,  unde: Non permanebit spiritus meus in homine in eternum, quia caro est . Et spiritus contemplationis, unde: Eleuauit me spiritus inter celum et terram, et adduxit me in Ierusalem in uisione Dei . Spiritus uirtutum, unde: Requiescet super eum spiritus sapientie et intellectus, etc. . Spiritus uitiorum, unde: uidi de ore draconis, et de ore bestie, et de ore pseudoprophete tres spiritus immundos exire in modum ranarum . Et: Ecce due mulieres egredientes, et spiritus in alis earum . Hi sunt spiritus superbie, xenodoxie, et huiusmodi. Spiritus egritudinum, unde: Ecce mulier que habebat spiritum infirmitatis annis decem et octo . Et spiritus tempestatum, unde: Spiritus procellarum  pars calicis eorum . Porro, spiritus tuus bonus deducet me in uiam rectam. Hic est, qui mihi uiam, per quam ambulem, facit notam, et tuam me docet facere uoluntatem : quoniam ipse me in uiam rectam deducet. Bonus quidem in se, quia est ipsa bonitas; et bonus in nobis, quia nos efficit bonos. O quam bonus, quam pius, et quam benignus, quam suauis, quam dulcis et quam iucundus est spiritus tuus, Domine, his qui te diligunt ex corde puro, et conscientia bona et fide non ficta!  Hic deducet me in uiam rectam. id est in uiam mandatorum tuorum , per quam recte itur ad patriam. Potest et iam Spiritus Dei bonus intelligi, bonus angelus, qui datus est ad custodiam. Ipse quidem deducet me in uiam rectam. Siquidem  spiritus meus malus me deduxit in uiam prauam, sed spiritus tuus bonus deducet me in uiam rectam, non propter meritum meum, sed propter nomen tuum, ut rem impleas nominis tui, quod est iehsu, id est Saluator. Ego quippe me occidi per culpam, tu uero me iustificabis per gratiam, sed ipsa gratia non erit sine iustitia, quia uiuificabis me in equitate, non mea quidem, sed tua, sicut superius est ostensum. uel uiuificabis me in equitate tua, propter nomen tuum, ut nominatus inde gloriose lauderis, iuxta quod alibi dicitur: Non nobis Domine, non nobis, sed nomini tuo da gloriam .

Educes de tribuiatione animam meam, et in misericordia tua disperdes inimicos meos.

 Quandiu anima in hoc mortali corpore manet inclusa, multis afflictionibus tribulatur, sed cum ab illo educitur carcere, de tribulatione huius mundi liberatur, ne grauiorem tribulationem incurrat. Propter quod alibi Psalmista dicebat: Educ de carcere animam meam, ad confitendum nomini tuo . Et Paulus apostolus: Infelix ego homo, quis me liberabit de corpore mortis huius?  Hoc itaque fit, cum remissione indulta peccatorum, Deus animam de corpore iubet exire, quasi de carcere liberatam. Et in misericordia tua, quantum ad me qui non merui, disperdes omnes inimicos meos, ut ultra mihi nocere non possint. De spiritualibus inimicis, id est demonibus, absque dubio uerum est, quod omnes disperdes, et de corporalibus quoque,  omnes qui usque ad mortem suam perseuerauerunt inimici. Notanda sunt autem, que dicuntur in fine precedentis uersus, et in fine sequentis. Nam ibi dicitur: uiuificabis me in equitate tua, et hic dicitur: In misericordia tua disperdes inimicos meos: cum potius uideatur, quod ad iustificandum misericordia, et ad perdendum equitas debeat pertinere, sed utrumque pertinet ad utrumque: quoniam: Omnes uie Domini misericordia sunt et ueritas . Propter quod ei misericordiam et iudicium Psalmista cantabat . Quia uero quidam inimicorum meorum predestinati sunt ad uitam eternam, et ad eternam mortem aliqui reprobati, de predestinatis optando omnino dico, quod in misericordia tua, id est per effectum misericordie  tue, disperdes omnes inimicos meos, id est omnes eorum inimicitias, ut fiant de inimicis amici, secundum illud quod alibi dicitur: uerte impios, et non erunt . De reprobatis autem spiritu prophetandi dico:

Et perdes omnes qui tribulant animam meam, quoniam ego seruus tuus sum.

Omnes huiusmodi perdes in gehenna ignis eterni, qui obstinato corde tribulant animam meam, quoniam seruus tuus ego sum, id est in pena peccati, quo me seruum tuum nequiter persequuntur. uel perdes eos, qui propterea tribulant animam meam, quoniam seruus tuus ego sum, id est quoniam tibi seruio. Est et hoc graue peccatum, propterea persequi aliquem, quoniam seruit Deo. Exsultatiua conclusio, qua liberationem anime sue ac perditionem  inimicorum suorum, Deo inspirante, predicit.

Quoniam in humanis operibus nichil est ex omni parte perfectum, benigne huius operis queso lectorem, quatenus si quid in eo dignum inuenerit, diuine gratie totum ascribat. Quidquid autem in ipso cognouerit minus dignum, ad humanum referat imperfectum, rogans humiliter, ut ipse pro me suppliciter intercedat apud piissimum Patrem, et iustissimum iudicem, ut plenam mihi concedat indulgentiam peccatorum, per uirtutem uere ac fructifere penitentie, quam in hac penitentialium expositione Psalmorum utcunque descripsi, ad laudem et gloriam nominis Iesu Christi; qui cum Patre et Spiritu sancto uiuit, et regnat Deus benedictus in secula seculorum. Amen.


 Commentariorum D. Innocentii in septem Psalmos penitentiales finis.





REGULA ORDINIS S. SPIRITUS DE SAXIA, AB INNOCENTIO III, UT uIDETUR, FUNDATI.






OBSERuATIO CRITICA.

 Inter precipua caritatis Christiane officia, haud minimum religiosum munus reputatur hospitalibus inseruire, atque curam egrotorum gerere, aliorumque miserorum hominum necessitatibus succurrere; unde omni euo excitauit Deus uiros tanta misericordia preditos, ut proximis suis tam sanctum ministerium exhibere plurimi haud dedignati sint. Inter plures igitur ordines religiosos seculo XII et sequenti erectos, nonnulli dicti sunt Hospitalarii, ad hoc pium officium obseruandum specialiter deputati, prout presens sacer ordo institutus erat, et adhuc amplissimum totius Ecclesie catholice hospitale sub sua directione possidet, cuius ortum miraculosum reuerendissimus Ascanius Tamburinus olim abbas generalis uallis-Umbrose, De iure abbatum, tom. II, disput. XXIu, quest. Iu, pag. 314, quamuis alii aliter originem proferant.

uerum ante alios auctores audiamus laudatum Tamburinum de ortu huius ordinis sic loquentem:  »Sancti Spiritus in Saxia ordo, seu congregatio litteris apostolicis sub Regula S. Augustini sic nuncupata, mirabile quidem habuit principium ab Innocentio III summo pontifice. Huic enim oranti facta est uox de celo dicens: Innocenti! uade piscatum ad Tiberim fluuium. Re cum S. R. E. cardinalibus communicata ad Tiberim se contulit, et laxatis retibus, prima uice octoginta septem, secunda uero trecentos, et quadraginta extraxit infantes abortiuos, ab impiis matribus suffocatos et in Tiberim proiectos. Non defuit piissimo pontifici remedium diuinitus reuelatum. Congregatis enim quam plurimis piis hominibus, eos ad curam hospitalis Sancti Spiritus, quod Rome circa annum 1201 construxit,  prefecit. Eorum cura est peregrinos et infirmos suscipere et curare, ac pueros et infantes alere. uocantur autem fratres S. Spiritus a collegio certe magnifico sub tutela et patrocinio S. Spiritus edificato. In Saxia autem uel quia collegium est sub saxo seu castro Neronis; uel quia Saxones Germanie populi ibi olim habitauere.«

Interim sunt nonnulli, qui huius ordinis ortum longe antiquiorem esse uolunt, asserentes, illum a S. Lazaro fratre sanctissimarum uirginum Marthe et Marie exortum fuisse, qui apud Massiliam in Galliis appulsus ibidem ordinem militarem et eximium xenodochium in honorem S. Spiritus erexisse fertur. De quo fabuloso exordio plura inferius dicenda sunt, cum sustinendo tales nugas, inter huius sacri ordinis iniquilinos, presertim Italos, et Gallos dire exorte sint contentiones. Alii dein scriptores eque inaniter ordinis principium a quodam S. Cyriaco siue Iuda Quiriaco desumere uolunt, prout  Trithemius in Chronico Hirsaugiensi part. I, fol. 527 scribit; quorum etiam sententia omnino reiicienda est, cum nulle ueritatis fundamento innitatur. Nunquam enim primis Ecclesie seculis reperimus aliquem determinatum Hospitalariorum ordinem institutum fuisse, et S. Cyriacus ille nec Hierosolymitanus episcopus exstitit, tempore inuente S. crucis, nec sub Iuliano Apostata sedem illam occupare potuit, prout pluribus doctissimi socii Bollandiani docent tom. I Maii eiusdem Acta ad diem quartum dicti mensis eruditis notis exornantes, quem quidem Iudam Quiriacum nominant.

Nec desunt scriptores, qui huius ordinis exordium summo pontifici Innocentio III non denegant, sed  uolunt illum non institutum fuisse sub protectione, et inuocatione S. Spiritus, donec piissimus Montispessulani comes Guido constitutus est archihospitalis Romani primus magister. Et quidem in confesso est apud omnes, hunc Montispessulani comitem paulo ante Innocentium III in sua ciuitate erexisse insigne hospitale; illudque sub inuocatione et protectione S. Spiritus instituisse, qui tamen postea ab ipso summo pontifice Romam uocatus, et archihospitalis Romani constitutus est primus magister, atque utrumque xenodochium sub inuocatione S. Spiritus gubernauit, quod quidem ex mox dicendis clarius patebit.

Adeoque agnoscere debemus Innocentium III papam eque ac Guidonem comitem, pro huius sacri ordinis institutoribus, sed sub diuerso respectu, cum summus ille pontifex auctor fuerit archihospitalis, sub cuius iurisdictione omnia reliqua dependebant; piissimus autem comes erexit primum xenodochium, alteri tamen subiiciendum. Parui enim  refert, an ab initio, sacri huius ordinis Inquilini, sub uno uel altero, nomine egrotis inseruierint, et Deo militauerint, cum inter utriusque hospitalis erectionem pauci tantum anni intercesserint. Ac sane piissimus ille pontifex per solemnem bullam anno 1204 datam, et eidem Guidoni utriusque xenodochii magistro directam, exerte dicit, hoc archihospitale Romanum ab ipso erectum esse in loco, qui dicitur ad S. Mariam in Saxia, prout ipsa bulla in Bullario Romano, tom. I, pag. 58, edita, quam et hic exhibere lubet.


Bulla Innocentii III, pape confirmans erectionem archihospitalis Romani, eiusque unionem cum hospitali Montispessulani.

INNOCENTIUS episcopus, seruus seruorum Dei GUIDONI magistro hospitalium S. Marie in Saxia et S. Spiritus in Montepessulano, eiusque fratribus tam presentibus, quam futuris, regularem uitam  professis in perpetuum.

Inter opera pietatis, etc. uide Regestorum lib. uII, col. 377, tom. II.

Datum Lateran., per manum Ioannis S. R. E. subdiaconi et notarii XIII Kal. Iulii, indictione uII, Incarnationis Dominice anno 1204, pontificatus uero domini Innocentii III, anno uII.

Hoc igitur xenodochium Romanum tempore erectionis nuncupabatur Hospitale S. Marie in Saxia, et forsan ab ipsis Saxonibus-Anglis, nomen sumsit, utpote in eodem loco erectum, ubi olim piissimus Ina Saxonum Orientalium in Anglia rex ecclesiam anno 715 in honorem S. Marie Deipare uirginis excitari curauerat. Hic quippe rex piissimus, postea et circa annum 718 Romam accedens ad uisitanda loca sacra, ibidem insigne xenodochium erexit, illudque amplissimis redditibus auxit ad suscipiendos suos Saxones Orientales loca sacra uisitantes. Sic etiam ad Ine pium exemplum Offa Mediterraneorum  Saxonum siue Marciorum rex, ibidem hospitale regiis donis locupletauit, quod tamen deinceps ad incitas penitus redactum est. Nam anno 817 tantis flammis incenditur, ut ille non nisi miraculo exstingui potuerint; postquam nimirum piissimus pontifex Paschalis I, cum miraculosa Deipare uirginis imagine processionaliter concomitante clero, et populo ad locum accedens ignis exstinctus est. Atque etiamsi anno 847 in cineres redactum, illud pietate summi pontificis Leonis Iu, ac liberalitate regum Anglie iterum restauratum sit, attamen seculis XI et XII reperimus, illam partem ciuitatis Romane, ubi situm erat, adeo deuastatam per Guelphorum, et Gibellinorum factiones ut tempore Innocentii III pape anno 1198 cathedram S. Petri occupantes uix illius hospitalis Orientalium Saxonum memoria superauit. Unde merito piissimus pontifex Innocentius III illius uerus restaurator, et fundator nominari debet, quamuis locus a  Saxonibus antiquis habitatoribus denominationem sumpsisse uideatur, cum etiamnum hodie de Sassia uel in Saxia nuncupatus sit.

uerum quod miraculosum exordium attinet, etiamsi summus ille pontifex in sua laudata bulla nullam eius memoriam faciat, ut supra dictum est, attamen eiusdem successores, Nicolaus Iu et Xistus Iu in suis bullis exerte de illo agunt; atque in ipso sumptuosissimo hospitali adest antiqua tabula depicta totam historiam mirabilem representans, que quidem omnia satis piam traditionem denotare possunt. Utut hec sint, reperimus quoddam uestigium huius miraculosi exordii apud ipsas piissimi pontificis Innocentii III epistolas a clarissimo Baluzio editas, quando epist. 112, concedit indulgentias illis, qui meretrices in legitimas uxores ducerent, cum per talia prostibula, committi soleant talia frequentia infanticidia. Est autem epistola talis tenoris: »Uniuersis Christi fidelibus, ad quos littere iste peruenerint. Inter opera caritatis, que imitanda  nobis auctoritate sacre pagine proponuntur, sicut Euangelica testatur auctoritas, non minimum esse errantem ab erroris sui semita reuocare, ac presertim mulieres uoluptuose uiuentes, et admittentes indifferenter quoslibet ad commercium carnis, ut caste uiuant, ad legitimi tori consortium inuitare. Hoc igitur attendentes, presentium auctoritate statuimus, ut omnibus qui publicas mulieres de lupanari extraxerint et duxerint in uxores, quod agunt, in remissionem proficiat peccatorum. Datum Rome apud S. Petrum, III Kalend. Maii, pontificatus nostri anno primo.«

Cum igitur immediate post electionem summi pontificis Innocentii III factam fuisse celestem reuelationem dicant nonnulli; sic optime inferri potest, et hoc decretum circa meretricum connubia ineunda illum edidisse, simulque hoc hospitale condidisse ad suscipiendos et nutriendos tales infantes expositos, ut deinceps crimen infanticidii cessaret.

 Cum igitur hoc celeberrimum xenodochium perfectum fuerit anno 1201 et sic ante concessam laudatam confirmationis bullam, eiusdem magister constitutus erat Guido Montispessulani hospitalis fundator, atque tandem hospitale S. Spiritus nominari cepit. Hinc uera origo canonicorum regularium ordinis S. Spiritus deduci debet, ab utroque hospitali denominationem sumens. Gerre enim sunt et inanes nenie, quas proferunt nonnulli circa quemdam ordinem militarem S. Spiritus iam a primis Christiane religionis annis a S. Lazaro, eiusdemque sanctissimis sororibus Martha et Maria erectum, prout supra diximus, atque sepe laudatus Hippolytus Eliot in sua religiosorum ordinum Historia, tom. II, cap. 30, ubi quidem erudite refutat fabulosum illum ordinem militarem, quibusdam commentitiis legendis solummodo suffultum. Nullam enim aliam auctoritatem milites S. Spiritus pro sua fabulosa antiquitate adducere ualent, nisi quoddam legendum  ex breuiario aliquo circa annum 1553 impresso desumptum, ubi in lectionibus S. Marthe hec uerba legebantur: »Dum autem Magdalena deuotioni et contemplationi se totam exponeret, Lazarus quoque plus militie uacaret, Martha prudens, et sororis et fratris partes strenue gubernabat, ac famulis, et militibus sedulo ministrabat.« Nolo ego hic totam illam historiam de S. Lazaro et sanctissimis sororibus suis inuertere, cum uiri eruditi et catholici satis eamdem a fabulosis mendis purgarint, et ipsa uerba huius legendi ualde sublestum argumentum inferant pro antiquitate talis ordinis militaris stabilienda.

Interim, relictis his anilibus neniis, ad certiora argumenta adducenda progrediamur, que uerum exordium et antiquum statum huius ordinis denotare possunt, qui ordo apud Italos uocatur Sancti Spiritus in Saxia, et apud Gallos S. Spiritus de Montepessulano nuncupatur. In primis igitur certum  est, primum huius ordinis adhuc florentis sub protectione et presidio S. Spiritus auctorem exstitisse prefatum Guidonem, qui labente seculo XII apud Montempessulanum, pro sustentandis egrotis, et pauperibus amplissimum xenodochium condiderat, et ab Innocentio III papa uocatus Romam, curam noui hospitalis ab ipso summo pontifice erecti ad S. Mariam in Saxia gessit, quod deinceps designari cepit hospitale S. Spiritus in Saxia; postquam utrumque in unum adunare uoluit predictus summus pontifex. Deinde denegare nequit, quod ab exordio hoc salubre institutum pluribus laicis, quam ecclesiasticis personis combinatum fuerit. Hospitalarii enim Montispessulani, nullis sacris ordinibus initiati erant, atque summus pontifex Innocentius III per supra adductam bullam decreuit, ut in archihospitali Romano adessent tantum quatuor clerici regulam eiusdem hospitalis adamussim obseruantes et sacramenta infirmis administrantes independenter a magistro, aliisque fratribus ordinis,  ac soli summo pontifici subiecti, prout uerba bulle declarant.

Atque hec est uera et sincera origo sacri ordinis canonicorum S. Spiritus de Saxia; qui etiamsi magis a laicis, quam clericis gubernaretur, tamen eiusdem inquilinis piissimus pontifex prescripsisse uidetur Regulam Augustinianam pro communi norma uite regularis, adiectis quibusdam constitutionibus, quas et hic adiicimus. Ex quibus constitutionibus constat Regula presens ab omnibus fratribus stricte obseruata, qui per illam astringuntur, non solum expositos infantes diligenter nutrire et instruere, uerum etiam omnes egrotos, et infirmos aduenientes suscipere, illisque omni meliori modo inseruire. Et quamuis piissimus pontifex hec duo archixenodochia, nimirum Romanum et Montispessulanum sub uno magistro coniunxerit, et hoc isti submiserit, attamen uoluit quamdam bonorum separationem obseruari. Hinc statuit, ut omnes eleemosyne  per Italiam, Siciliam, Angliam, et Hungariam collecte ad Romanum pertinerent, quemadmodum et amplissimi redditus in ipsa urbe, et uicinia siti; ad Montispessulani xenodochium peruenirent relique eleemosyne per Gallias, Hispaniam et alias Europe partes collecte. Postquam autem summus pontifex Honorius III hanc unionem dissoluere uoluit, atque Gallis suum magistrum generalem concesserat, tunc et sacer hic ordo quodammodo dissipari cepit. Licet enim a primeuo instituto laicis et clericis mistus exstiterit, tamen ipsi laici semper hospitalariorum temporalem iurisdictionem retinentes, tandem non tanquam magistri regulares sese gesserunt, sed ut preceptores seculares et perpetui commendatarii uiuere uoluerunt, in suos usus patrimonium pauperum conuertentes, nec magistro generali obedientiam prestantes. Ex quibus exorti sunt milites S. Spiritus, quamuis sub nullo ordine militari exstiterint, nec unquam sicut alii  militarium ordinum inquilini ad sacra bella ineunda uocati fuerint, prout omnes historici fatentur, et ex iam dictis de fabulosa eorum origine a S. Lazaro omnino patet. Nolo ego hic referre diras rixas olim uentilatas inter huius ordinis clericos et supposititios illos milites, cum de illis satis fuse agat sepe laudatus Hippolytus Eliot, quem lectores consulere possunt. Non enim integram historiam huius sacri ordinis exhibere intendimus, sed solum adducimus illa, que ad meliorem sequentium constitutionum notitiam conducere possunt, que quidem non pro Gallis, sed pro Italis condite uidentur. Neque hic sermonem facimus de celeberrimo equestri ordine S. Spiritus adhuc apud Gallos florente, qui ab Henrico III rege institutus, nunquam cum Montispessulani hospitalariis commercium iniuit, nec inter ordines religiosos numerari solet.

uerum ad sacrum ordinem S. Spiritus in Saxia redeamus, qui late se extendebat, non solum apud  Italos et Siculos, sed etiam per Angliam, Germaniam, Hungariam et Poloniam dispersus est; atque tandem sub pontificatu Nicolai Iu iterum unionem cum Italis inire uoluerunt hospitalarii Montispessulani, submissionem quamdam magistro generali Romano facientes, in cuius agnitionem eidem exsoluere promiserunt annuatim tres florenos aureos, prout ex eiusdem pontificis bulla anno 1292 data eruimus. Sunt tamen nonnulli scriptores, qui uolunt Gregorium XI papam, 1370 electum hospitalarios Montispessulani in pristinam libertatem ab Honorio III ipsis concessam restituisse, cuius tamen bullam, tanquam supposititiam reiiciunt alii auctores, presertim Launierus huius ordinis historicus, et archihospitalis Romani superior, cum illa directa sit Berengario Gioni generali archihospitali militie S. Spiritus primum mortuo anno 1486 uel sequenti, qui proin generalatum ultra centesimum annum protraxisse debuit, quod asserere ridiculosissimum foret. Interim ex his, aliisque adductis monumentis,  omnino constat hunc sacrum ordinem S. Spiritus in Saxia mansisse clericis et laicis repletum, per aliqua saltem secula, nec proprie religiosum exstitisse, cum laici illi, quibus subiiciebantur clerici nullis solemnibus uotis religiosis astricti fuerint. Hinc exorti tot abusus et eleemosynarum dilapidationes, dum quilibet xenodochii magister, tanquam commendatarius secularis uiueret, et patrimonium pauperum in suos usus conuerteret, prout supra dictum est. Adeoque haud ante annum 1458 hic sacer ordo ueram rationem religiosi ordinis induit, quando summus pontifex Pius II predicto anno electus, omnes illos magistros commendatarios suppressit, et nouo suo ordini militari de Bethlehem supposititias illas commendas adunauit, prout bulla illius testatur, quem exhibet clarissimus Leibnitius in suo Codice iuris gentium. Ex quo tempore, sacer hic ordo uere religiosus incepit existere ab omnibus laicis magistris uel superioribus liberatus, et a  solis religiosis uiris gubernatus. Sic enim summus pontifex Xistus Iu per solemnem bullam anno 1476 mandauit: »Statuentes ac etiam decernentes, quod ipsius ordinis hospitalia, preceptorie, membra et loca nulli, cuiuscunque dignitatis, status, gradus, uel conditionis fuerit, preterquam ipsius nostri hospitalis fratribus, et ordinem ipsum expresse professis, eis tamen pro solo nutu dicti preceptoris existentis, et pro tempore ad claustrum, quoties expedierit, reuocandus, in titulum uel commendam conferri ualeant, siue possint.«

Ex hac etiam authentica bulla in Bullario Magno Romano relata tom. I, pag. 406, discimus, quosdam Transalpinos preceptores uel magistros, et precipue in Gallia mandatis summorum pontificum Pii II et Pauli II non obtemperasse, sed talia hospitalia in suos usus conuertisse, et generali magistro Romano debitam obedientiam denegasse, nec tanquam religiosos uiros, sed potius quasi seculares  commendatarios sese gessisse, quos proin acriter his uerbis perstringit omnem rerum proprietatem ab ipsis auferens: »Cum itaque, sicuti accepimus displicanter, nonnulli in ipsius hospitalis fratres, etiam preceptorias, hospitalia, membra, et loca pia ab ipso hospitali in Saxia dependentia, obtinentes, ambitione et cupiditate ceca inducti et sub terminis non contenti temeritate propria se generales preceptores dicti ordinis, precipue ultramontanes nominare, etc.« Adeoque omnes milites commendatarii huius ordinis sunt suppressi, et auctoritate apostolica reliqui omnes preceptores et hospitalarii ubique subiiciebantur magistro generali Romano, sic enim ibidem precipitur; »Quinimo omnes et singuli dicti ordinis preceptores, hospitalarii, et religiosi, quos eidem preceptori nostri hospitalis in Saxia pleno iure subesse uolumus, et tanquam suo superiori obedientiam, et reuerentiam congruam exhibere; ac salua huius sedis auctoritate in omnibus  sicuti unico eorum preceptori, obtemperare teneantur, et debeant.«

Ab huius igitur bulle pontificie promulgatione, etiam apud Gallos, omnes preceptores, et hospitalarii S. Spiritus, sub iurisdictione magistri generalis Romani uixerunt, et per tria solemnia uota facti sunt ueri religiosi, usque ad exordium seculi XuII; nam anno 1619, summus pontifex Paulus u concessit Gallis uicarium generalem, sed a Romano generali ordinis quodammodo dependentem, et Gregorius Xu papa constituit, ut talis uicarius, et uisitator generalis emitteret tria uota solemnia religiosa, et habitum ordinis indueret. Adeoque non nisi anno 1625, summus pontifex Urbanus uIII ad instantiam Ludouici XIII regis, magistrum generalem xenodochii Montispessulani, aliosque preceptores, hospitalarios per regna Gallie et Nauarre dispersos reddidit liberos a iurisdictione magistri generalis Romani. Hinc exorta est  omnis discipline regularis relaxatio, et in illis partibus, preceptores et magistri commendatarii iterum recrudescere ceperunt, supposititium militarem ordinem ubique introducere conantes. Et quamuis talibus usurpationibus acriter restiterint zelosiores, et magis pii preceptores; attamen nichil effecerunt, donec anno 1700 magnanimus Galliarum rex Ludouicus XIu hunc ordinem S. Spiritus in Saxia declarauit, debere estimari uerum ordinem regularem, atque ut preceptores illi seculares et commendatarii supprimerentur. Sed tandem ad frequentes quorumdam magnatum aulicorum importunitates, constitutus est magister generalis huius ordinis per Gallias quidam ex prima nobilitate regni, sub cuius directione omnes religiosi et fratres laici uiuere debent, et ubique hospitalitatem in omnibus xenodochiis rite obseruare, qui ideo magister ordinis S. Spiritus de Montepessulano nominatur.

Interea, reliqua huius sacri ordinis xenodochia  per alias regiones extra Italiam et Siciliam erecta sub iurisdictione archihospitalis Romani manserunt, quorum inquilini regulam ab Innocentio III, papa prescriptam rite obseruant. Huius rei insigne prebet exemplum Memmingense hospitale in ciuitate imperiali eiusdem nominis situm, quod etiamsi a Lutherano magistratu quoad temporalem iurisdictionem dependeat, attamen religiosi hospitalarii publicum catholice religionis exercitium obtinent. Nam illis integrum est in propria ecclesia pulsatis campanis rem diuinam diu, noctuque solemniter celebrare, sacramenta administrare, sanctissimam eucaristiam ad egrotos, etiam in domibus Lutheranorum decumbentes ritu catholico cum campanula et lumine deferre, mortuos publice sepelire, omnesque alias ceremonias apud orthodoxos Christianos usitatas cum debita reuerentia peragere. Erat etiam olim in eodem Sueuie circulo, apud Wimpinam urbem imperialem, eximium, huius  ordinis xenodochium, quod tempore mutate religionis ad incitas est redactum, sed illud circa medium seculi XuII, religosi Memmingenses restaurare laborabant, et quamuis amplissimos redditus nunquam recuperare potuerint, suis tamen expensis quosdam religiosos sustentare solent. Pro his duobus hospitalibus in Germania sitis, preceptor xenodochii Memmingensis, in recognitionem subiectionis archihospitali Romano debite, annuatim exsoluere solebat septem Bizantinos aureos, prout ex antiquis monumentis urbis Memmingensis eruitur.

Nec ambigere licet, quin reliqua amplissima xenodochia per uarias catholici orbis prouincias dispersa, hoc idem prestiterint, prout plurima, que per Hispaniam, Belgium, Hungariam, Poloniam supersunt, etiamnum hodie debitum suum pensum annuatim huic archihospitali Romano tanquam supremum magistrum generalem omnium hospitalariorum S. Spiritus agnoscunt. Et quidem hoc archihospitale  Romanum adeo late patet, superbis edificiis instructum, ac amplissimis redditibus cumulatum, ut grande castellum representare uideatur, plura palatia uariis spatiorum interuallis distincta continens, in quibus degunt uaria hominum utriusque sexus genera. In uno autem palatio morantur ultra centum nutrices, que lactant paruulos expositos; ibidem enim suscipiuntur tales infantes tam legitimi, quam illegitimi, ne fame pereant. In altero autem habitant pueri adolescentiores numero circiter quingenti, qui a piis preceptoribus instruuntur in doctrina Christiana, aliisque diuersis artibus et scientiis. In tertio dein palatio degunt totidem numero puelle, que a sanctimonialibus feminis eiusdem ordinis in omni uirtutum genere instruntur, sicut in regulari aliquo monasterio. In quarto denique palatio duo sunt longissima ambulacra, ita, ut quodlibet mille lectis sit impletum: unum quidem continet infirmos uiros, alterum autem  egrotas feminas, etc. Ast preter hec omnia et plura alia superba edificia pro infantibus expositis et egrotis personis etiam peregrinis aduenientibus ordinata, adest ibidem magnificum cenobium a religiosis uiris inhabitatum, qui diu, noctuque diuinis laudibus intenti regularem uitam sub Regula S. Augustini et sequentibus constitutionibus degunt, ubi etiam magister generalis totius ordinis habitare solet. Atque in hoc archihospitali in usum infirmorum expenduntur annuatim supra ducenta millia scutorum Romanorum computando unum annum cum altero.

Sed redeamus ad sequentes constitutiones exhibendas, quas anno 1564, Rome edidit reuerendissimus dom. Bernardinus Cyrillus Aquilanus, totius ordinis preceptor et generalis magister; illasque nominat Regulam sacri ordinis Sancti Spiritus in Saxia. Que quidem constitutiones cum bulla summi pontificis Innocentii III, cum omnino conueniant;  sic haud ambigere licet, quin piissimus ille pontifex hunc ordinem instituens eadem statuta religiosis utriusque sexus prescripserit; quamuis et illis etiam Regulam Augustinianam aliis hospitalariis communem pro norma uite tradiderit. Attamen quisquis has constitutiones uel leuiter perlustret, facile percipere potest, non omnia statuta hic exhibita ab exordio ordinis fuisse usitata, sed successu temporis plura ex illis fuisse superaddita.

Cum enim omnino constet a primeua institutione hunc sacrum ordinem fuisse a secularibus potius, quam religiosis personis gubernatum, sic suppressis illis secularibus preceptoribus uel magistris, necesse omnino erat, non nulla condere noua statuta, omnibus utriusque sexus religiosis communia. Interim presentes constitutiones ad gubernanda, et regenda xenodochia maxime salutares sunt. Omnesque utriusque sexus homines, preter tria solemnia uota religiosa etiam ad gerendam specialem curam egrotorum  et infantum expositorum astringuntur. Hinc plurimis gaudent priuilegiis, et eximuntur a iurisdictione omnium ordinarorium, omniaque aliorum sacrorum ordinum priuilegia ipsis sunt concessa. Quod autem religiosi huius ordinis aueant se nominare Canonicos regulares, hoc tantum euenit ex illo tempore, quo ueram regularem uitam ducere ceperunt iuxta Regulam S. Augustini, et postquam congregatio canonicorum regularium S. Spiritus per Gallias et Lotharingiam dispersa illi associata est. Nunquam tamen habitu canonico incedere solent; illorum enim habitus idem prorsus est cum illo clericorum secularium, nisi quod ad distinctionem supra habitum nigrum debeant gestare crucem albam ad pectus assutam, dupliciter transuersam, quarum prima minor est, prout refert Tamburinus supra laudatus. Sequitur iam ipsius Regule tenor, prout nobis in ms, fuit communicatus



REGULA ORDINIS S. SPIRITUS IN SAXIA.


 Fratribus ordinis Sancti Spiritus in Saxia ubilibet constitutis, Bernardinus Cyrillus AQUILANUS eiusdem ordinis preceptor, et generalis magister.

Regulam ordinis nostri, et ueterum nostrorum instituta Patrum, fratres dilectissimi, denuo uobis ostendimus; ad quorum obseruantiam omni uos, quo possumus, officio, et affectu hortamur. Ut per ea nos Deus omnipotens dirigat in uiam suam, et sancti eius Spiritus munere, uestrisque precibus, si quid nostro in ordine infirmum sit, celesti ope solidetur, sanetur egrotum, alligetur confractum, reducatur abiectum, et pia caritatis affectione,  deperditum queratur. Eiusdem Spiritus sancti uirtus soletur inter nos, pusillanimes; et, si qui sint, inquietos corripiat; proiectos, languentesque, et loca nostra sua dextera tueatur, et protegat. Mihi insuper  eius dono, uestrisque orationibus, compati et misereri dignetur. ualeat quis uestrum in Domino, et eius in timore ipsius mandata, et regularia hec precepta seruet

Rome, in sacra hospitali ede Sancti Spiritus. Kal Aprilis, 1564.




EIUSDEM SACRI ORDINIS SANCTI SPIRITUS FUNDAMENTUM.


 Lectio S. Euangelii secundum Mattheum, cap. XXu.

In illo tempore, dixit iehsu discipulis suis. Cum uenerit Filius, etc.: usque ad, Iusti autem in uitam eternam.

STEPHANUS diuina miseratione tituli S. Marie trans Tiberim presbyter, et RAINERIUS S. Marie in Cosmedin diaconus, cardinales: dilectis filiis, magistro, et capitulo domus S. Spiritus de Urbe Romana, et uniuersis rectoribus, fratribus, et sororibus aliarum domorum sub ipsius ordine et magisterio commorantibus, salutem in Domino. Hec et Regula, quam de mandato et auctoritate sedis apostolice uobis obseruare precipimus, et a summo pontifice scilicet domino Innocentio papa III, data fuit, et omnibus sacrosancte Ecclesie cardinalibus confirmata,  que sic incipit:



CAP. I.---Sancti Spiritus adsit nobis gratia.

In nomine Domini et indiuidue Trinitatis, Patris, et Filii, et Spiritus sancti, Amen. Omnibus fratribus et sororibus tam presentibus quam futuris totius ordinis S. Spiritus precipiendo mandamus, ut sub obedientia, in castitate, et sine proprio uiuant, ad curam et seruitium pauperum principaliter intendendo.



CAP. II.---De promissione nouitiorum.

Ego N. offero et trado meipsum Deo, et beate Marie, et sancto Spiritui, et dominis nostris infirmis, ut omnibus diebus uite mee sim seruus illorum. Promitto castitatem, cum Dei auxilio seruare; et sine proprio uiuere, et tibi N. et successoribus  tuis obedientiam tenere, et bona ipsorum pauperum fideliter custodire. Sic me Deus adiuuet et hec sancta Euangelia.

Et offerat se cum libro ad altare, etc.



CAP. III.---De receptione nouitiorum.

Per promissionem, quam Deo fecisti, et beate  Marie. et sancto Spiritui, et dominis nostris infirmis recipimus te, et animam patris tui, et matris tue in missis, matutinis, ieiuniis et orationibus, eleemosynis, et in cunctis bene factis, que fiunt, et fient in domo Sancti Spiritus: ut Deus talem partem tibi retribuat, qualem unusquisque nostrum habere exspectat. Et domus Sancti Spiritus panem et aquam tibi promittit, et uestem humilem dabit.

Quo finito, si preceptori siue magistro, et capitulo uidetur, preceptor siue magister, uel prior accipiat mantellum: et ostendit ei crucem, et ponat ad collum eius dicens: Per hoc signum crucis fugiat a te omne malignum, et Christus te perducat ad regnum eternum. Amen.

 His dictis, proni in terra preces pro eo faciant ad Dominum; et prior, siue magister, uel aliquis sacerdos incipiat Psalmum scilicet: Deus misereatur, cum Gloria Patri: deinde dicit Kyrie eleison. Pater noster.

    u\. Et ne nos inducas in tentationem.
    R\. Sed libera nos a malo.
    u\. Saluum fac seruum tuum, Domine.
    R\. Deus meus, sperantem in te.
    u\. Mitte ei, Domine, auxilium de sancto.
    R\. Et de Sion tuere eum.
    u\. Esto ei, Domine, turris fortitudinis.
    R\. A facie inimici.
    u\. Domine, exaudi orationem meam.
     R\. Et clamor meus ad te ueniat.
    u\. Dominus uobiscum. R\. Et cum Spiritu tuo.




Oremus.

Protege, Domine, famulum tuum  et gratie tue dona in eo multiplica: ut ab omnibus tueatur offensis, et a temporalibus non  destituatur auxiliis: sed spiritualibus sempiternis gaudeat institutis. Per Christum.

Deus, cui proprium est misereri semper et parcere: suscipe deprecationem nostram: et famulum tuum, quem delictorum catena constringit, miseratio tue pietatis absoluat. Per Christum.

Deus, qui apostolis tuis sanctum dedisti Spiritum, concede famulo tuo pie petitionis effectum: ut, cui dedisti fidem, largiaris et pacem. Per Dominum nostrum.



CAP. Iu.---Qualiter societas nostra petentibus detur.

Cum aliquis societatem fratrum petit, et orationibus eorum uoluerit se commendare, in capitulo prosternatur in terra. Et hic incipiat prior uel sacerdos  hos psalmos: Leuaui oculos meos. De profundis. Ecce quam bonum. Kyrie eleison. Pater noster.

    u\. Et ne nos inducas in tentationem
    R\. Sed libera nos a malo.
    u\. Saluum fac seruum tuum.
    R\. Deus meus sperantem in te.
    u\. Mitte ei, Domine, auxilium de sancto.
    R\. Et de Sion tuere eum.
    u\. Ostende nobis, Domine, misericordiam tuam.
    R\. Et salutare tuum da nobis.
    u\. Domine, exaudi orationem meam.
    R\. Et clamor meus ad te ueniat.
    u\. Dominus uobiscum. R\. Et cum Spiritu tuo.




Oremus.

 Deus, qui es fons totius misericordie, spes et consolator lugentium, uita et salus ad te clamantium, exaudi preces populi tui, et illorum, qui se in nostris orationibus commendant, ut eum tue potentie dextera protegat, et defendat: qui quatenus tibi soli Domino secura mente ualeat deseruire, atque ab omni tentationum molestia liberatus, tranquilla pacis salute pietati tue continuas agere gratias mereatur. Per Dominum.


Alia oratio.

Deus, qui es iustorum gloria et misericordia peccatorum: pietatem tuam humili prece deposuimus: ut famulum tuum N. benigne recipias, et pietatis tue ei custodiam impendas, ut ex tota mente tibi deseruiat, et sub tua protectione consistat. Et  quando eis extrema dies aduenerit, societatem sanctorum percipiat: cum quibus inenarrabilem gloriam sine fine possideat. Per Christum.


Alia oratio.

Precamur te, Domine, ut intercedente beata uirgine Maria cum omnibus sanctis tuis, famulo tuo N. indulgentiam tribuas peccatorum, opus eius perficias in bonum, misericordiam et gratiam tuam ei concedas, fide, spe, et caritate eum repleas; mentem eius ad celestia desideria erigas, et ab omni aduersitate defendas eum, et ad bonam perseuerantiam perducas. Per Dominum.

Post hec detur illi cum libro et stola, petita societas, priore uel sacerdote ita dicente:

 »Damus tibi  societatem nostram ex participatione orationum nostrarum, et beneficium eleemosynarum nostrarum.« Et dicitur Deo gratias.

Postea osculetur a fratribus, et scribatur in libro confraternitatis, et illud etiam, quod dare promiserit in unoquoque anno: et cum defunctus fuerit, conscribatur in Kalendario.



CAP. u.---Quando aliquis offertur in pueritia in deuotione paterna.

Domine Deus omnipotens, qui es incomprehensibilis et immensus, qui tuum plasma uocatione sancta eligere dignatus es, concede huic famulo, uel puero, uitam honestam, conuersationem studiosam, orationem placabilem, quatenus dignus efficiatur societate sanctorum. Per te, qui es benedictus  in secula seculorum. Amen.



CAP. uI.---Quid fratres ex debito querere debeant et non amplius.

Nullus suum aliquid presumat dicere: Sic de primis Christi discipulis dictum est: Erant illis omnia communia . Procurator uero domus secundum necessitatem uniuscuiusque fideliter omnibus administret, sicut etiam scriptum est: Diuidebatur singulis prout cuique opus erat . Fratres non querant amplius ex debito nisi panem et aquam: et uestitus eorum sit humilis, quia Domini sunt pauperes, quorum seruos nos esse fatemur: nudi et sordidi incedunt, et turpe est seruo, ut sit superbus, et dominus eius sit humilis.



CAP. uII.---Quid, et a quo portetur ad mensam.

 Nemo preter cellerarium decibo uel potu ad mensam, uel a mensa, nisi per licentiam magistri aliquid portet. Similiter si fieri potest, ad mensam simul omnes accedant, et simul post uersum, surgentes discedant.



CAP. uIII.---uersus mense, nisi clerici sint presentes, ita fiat.

Benedicite. Clerici respondent: Benedicite. Kyrie eleison, Christe eleison, Pater noster. Secrete dicatur. Quod si procurator domus fuerit presens, uel qui locum eius tenuerit, dicat:

    R\. Et ne nos inducas in tentationem.


Alii respondeant: R\. Sed libera nos a malo.

Adiungat: In nomine Patris et Filii et Spiritus sancti. Amen.

 Et sic ad mensam sedeant. Postea dicant omnes: Amen.

Postmodum surgentes a mensa dicant: Miserere mei Deus

Post subiungatur: Gloria Patri, etc. Sicut erat. Deinde, Kyrie eleison. Christe eleison. Pater noster.

    u\. Et ne nos inducas in tentationem.
    R\. Sed libera nos a malo.


Dicat ille, qui benedictionem dixerat, respondentibus aliis: Sed libera nos a malo

Adiungatur: Benedicamus Domino; et omnes respondeant: Deo gratias

Qui uero ignorauerint, Miserere mei Deus: dicant quinquies Pater noster.



CAP. IX.---De lectore ad mensam.


Per hebdomadam unus clericus legat, frater uero unus laicorum seruiat: quibus absentibus magister per alios suppleri faciat.



CAP. X.---Ut non comedant nisi bis in die.

Prohibemus autem fratribus, et sororibus, ut non comedant, nisi bis in die, preter eos, qui sunt infirmi, et imbecilles. Ipsa autem imbecillitas in arbitrio et prouidentia magistri sit: nil ob fauorem, uel gratiam persone seu, quod absit! ob inuidiam, faciendo, sed cum Dei timore discrete agat.



CAP. XI.---De ieiunio.

A Dominica prima post festum Omnium Sanctorum usque ad Natalem Domini sicut in Quadragesima ieiunent. Omni uero quarta et sexta feria a  festo Sancte Crucis usque ad festum Resurrectionis Domini, sicut in Quadragesima ieiunent. Et qui renuerit, uino sequenti die careat; et si secundo tecerit, quarta et sexta feria, in pane et aqua ieiunet.



CAP. XII.---De esu carnium.

Carnes uero non comedant nisi ter in hebdomada: uidelicet die Martis, die Iouis, et die Dominico, nisi causa infirmitatis, uel nisi festum Natalis Domini fuerit. Et qui contra fecerit, tres dies in pane et aqua ieiunet.



CAP. XIII.---De recipiendis infirmis, et ministrantibus illis.

Cum ergo uenerint infirmi, uel deportati fuerint in domum Sancti Spiritus, tali modo suscipiantur:  Primo de peccatis presbytero confiteantur, et religiose communicentur; et postea ad lectum deportentur, siue ducantur: et ibi quasi domini, secundum posse domus, omni die antequam fratres eant pransum, caritatiue reficiantur. Et Dominicis diebus sacerdotes, et clerici, fratres, et sorores cum processione in domo Sancti Spiritus pergentes, missa, uel Epistola et Euangelium tantum dicatur. Hora autem prandii pauperum, et hora cene, campana pulsetur, ad cuius sonitum fratres, qui non sunt in operibus, statim occurrant, et deuote seruiant.



CAP. XIu.---De honestate fratrum, et eorum seruitio circa infirmos.

 Constitutum est etiam, ut in ecclesia honestus sit eorum incessus, et conuersatio idonea, scilicet ut clerici ad altare cum albis uestibus deseruiant presbytero; diaconus uel subdiaconus, et, si necessitas fuerit, alius clericus hoc idem exerceat officium, et lumen in ecclesia sit semper, die, noctuque. Et ad infirmorum uisitationem presbyter cum albis uestibus incedat: religiose portans corpus Domini: et diaconus precedat, uel saltem acolytus ferens lanternam cum candela accensa, et spongiam cum aqua benedicta.



CAP. Xu.---Qualiter fratres ire, et manere debent.

In ciuitatibus, uel in uillis seu castellis, in quibus proprias domos habuerint, nichil omnino comedant extra illas domos, nisi prelatus loci tenuerit,  uel inuitauerit eos. Qui autem hec presumpserit: tribus diebus continuis ieiunet in pane et aqua: et quatuordecim diebus in terra sine mensa et mappa comedet.



CAP. XuI.---De his, qui aliquo uadunt.

Si quis ex nostris habuerit necessitatem, quoquam eundi, cum quibus magister iusserit ire, eat. In uia uero uideat, ne in omnibus moribus suis fiat, quod cuiusdam offendat aspectum, et quod suam dedeceat sanctitatem. Sedens ad mensam, secundum posse, silentium tenere studeat.



CAP. XuII.---Ut nullus solus eat.

Nullus pedes solus per urbem uadat, nec socium sibi sumat, nisi qui a magistro sibi fuerit sociatus, uel ab eo, qui, magistro absente, uices suas gerit.  Prouideat autem magister, uel qui uices suas gerit, honestam societatem. Qui sine mandato uel sine societate, ut predictum est, ire presumpserit, prima uice in terra sedeat: secunda duobus diebus, tertia uice septem diebus peniteat, et quarta et sexta feria in pane et aqua ieiunet.



CAP. XuIII.---De processione in hospitali.

In hospitali ad processionem in quadragesima Sancti Martini, et maiori, clerici et laici, et sorores conueniant, et dicto completorio fratres ad suum dormitorium accedant, et sorores ad suum cum silentio, ubi nullus extraneus admittatur, ad iacendum, et nunquam nudi iaceant, sed uestiti camisiis lineis aut laneis, aut aliis quibuslibet uestimentis, soli  iacentes. Silentium etiam ibidem usque mane obseruetur; quod qui ruperit, uinum unius diei amittat, si se non correxerit, alias puniatur secundum prouisionem preceptoris.



CAP. XIX.---De silentio in ecclesia.

Similiter silentium in ecclesia teneatur, ut non possit diuinum officium impediri. Si quid autem dicendum fuerit de necessitate, in aure fratris dicatur: et qui silentium ruperit, uinum amittat.



CAP. XX.---De conseruanda caritate.

Charitatem ad omnes homines habere studeant: inter se pacem et concordiam habeant, auaritiam, inuidiam, superbiam, odium, iram, detractiones, murmurationes, et malitiam a se omnino abiiciant.



CAP. XXI.---De capitulo fratrum generali.


Per Quatuor Tempora anni primis diebus ieiuniorum Quatuor Temporum preceptor domus cum fratribus suis generale capitulum teneat, et de negotiis domus fideliter tractet. Qui si tunc forte non fecerit, infra octo dies, quam citius poterit, faciat diligenter.



CAP. XXII.---De communitate magistri.

Sollicite autem prouideat preceptor, et communitatem fratrum, et consuetudinem laudabilem domus, et precepta Regule per omnia teneri faciat.



CAP. XXIII.---De communitate mense fratrum.

Preceptor ad communem mensam fratrum semper  comedat, nisi propter hospites, uel alias ex honesta causa seu necessaria remaneat



CAP. XXIu.---De electione magistri.

Electio uero eius infra mensem post decessum alterius per commune fratrum consilium celebretur, nec eligatur secundum dignitatem gentis, sed secundum uite meritum, et sapientie doctrinam.



CAP. XXu.---De silentio mense.

Ad mensam, sicut ait Apostolus , fratres panem suum cum silentio comedant, lectionem sine tumultu audiant, ne sole fauces sumant cibum, sed et aures esuriant uerbum Dei. Quod si necessarium fuerit loqui, uni seruitorum in aure sub silentio dicat. Magister uero maior, si uoluerit in audientia omnium pro necessitate loqui  potest: cum discretione tamen et mensura hoc faciat. Et post completorium non bibant, et in lectis silentium teneant, sicut superius scriptum est.



CAP. XXuI.---De correctione clericorum.

Correctio uero clericorum et specialium aliorum ad preceptorem laicum non pertineat, sed ad cardinales, quibus a domino papa ipsa domus fuerit recommendata. Ipsi uero cardinales ad tempus quandiu uoluerint, alicui clerico de ipsa domo poterunt committere uices suas.



CAP. XXuII.---De officio clericorum et de primatu.

Prefati uero clerici in diurnis et nocturnis officiis consuetudinem Romane curie obseruent, et primi in refectorio insimul in una parte ante laicos  sedeant, prioritate inter eos sacrorum ordinum obseruata.



CAP. XXuIII.---De conditione clericorum.

Si quando uero contigerit aliquem de clericis fratribus ad aliquam filiam destinari, uel illius clerici commiserint uices suas: ita tamen, quod secundum tenorem priuilegii domini Innocentii pape tertii, semper in ipso hospitali quatuor ad minus sint clerici Regulam eiusdem hospitalis professi, qui pro nobis, et predecessoribus nostris, ac successoribus nostris, ac fratribus uiuis pariter ac defunctis specialiter obsecrantes, omnia spiritualia libere administrent.



CAP. XXIX.---De correctione clericorum.

 Clerici uero, si in his deliquerint, pro quibus laici sedebunt in terra in refectorio sine mappa, in honore ordinis clericalis in terra non sedeant, ne ex tali quasi publica penitentia penes graues et bonos quodammodo efficiantur infames, sed loco illius pene singulis diebus, in quibus sic penitere debent, uno priuentur ferculo, et in loco ultimo sedeant, nedum post clericos, sed post laicos fratres suos.



CAP. XXX.---De capitulo.

Semel in hebdomada ad minus magister, uel qui locum eius tenuerit, cum fratribus capitulum teneat. Cum sororibus uero magister capitulum teneat cum sacerdote fratre, et cum duobus aliis fratribus.



CAP. XXXI.---De penis fornicantium.


Si quis fratrum, uel si qua soror deprehendatur in fornicatione, uolumus ipsum includi in carcerem, et per annum ibi habitet, omni occasione remota, et uita sua sit talis: Sexta feria in pane et aqua ieiunet, et per totum annum non presumat carnes manducare, nec uinum potare; et post annum, si inuentus fuerit castigatus, et bonis moribus ornatus, secundum arbitrium presidentis, in conuentum cum ceteris fratribus redeat. Ita fiat in prima uice; et si secunda deprehendatur, per duos annos fiat, sicut superius est relatum. Et si forte, quod Deus auertat! tali facinore fuerit iterum deprehensus, omni uita sua absque remedio ibi habitet. Feria sexta infra octauas Natalis Domini licentiam  habeat bibendi uinum. Et si opus fuerit infra Octauas Pasche similiter. Si etiam festiuitas Omnium Sanctorum euenerit in sexta feria, quorum uigilia quinta feria celebratur in pane et aqua, liceat ei uti cibis conditis in ipsa festiuitate; et sit in potestate preceptoris cum consilio capituli aliquando, si necesse fuerit, penam mitigare.



CAP. XXXII.---De fratribus altercantibus, et percutientibus alterutrum

Frater si altercatus fuerit cum aliquo fratre, et clamorem habuerit preceptor, talis sit pena: Septem diebus ieiunet, quarta et sexta feria in pane et aqua, comedens in terra sine mensa et manutergio. Et si percusserit, quadraginta diebus manducet  in terra, et si sanguinem effuderit, habitum dimittat. Si uero recesserit a domo sine uoluntate preceptoris sui, cui commissus fuerit, et postea reuersus fuerit; quadraginta diebus manducet in terra ieiunans quarta et sexta feria in pane, et aqua. Et per tantum temporis permaneat in loco extraneo quantum foris exstiterit.



CAP. XXXIII.---De constitutione horarum.

Fratres cum ad matutinas surrexerint, et in ecclesia fuerint, matutinas et horas Beate Marie, stantes erecti, uel flexis genibus audiant, nisi infirmitas impedierit. Ad matutinas diei, et horas, dum psalmi dicuntur, lectiones leguntur et responsoria cantantur, fratres sedeant, sed a Gloria Patri  propter reuerentiam Trinitatis se eleuent, et ad altare caput inclinent. Fratres, qui ordinati non sunt, et in Ecclesia non fuerint, pro matutinis Beate Marie dicant Pater noster 12; et pro matutinis diei similiter, et pro aliis horis singulis Beate Marie Pater noster 7; et pro illis similiter diei, et pro uesperis 9, et pro defunctis 9, similiter. Omnibus computatis, sunt 133 Pater noster.



CAP. XXXIu.---De fratribus male se habentibus.

Frater si non bene se habens, si ab aliis fratribus bis atque ter correptus et admonitus fuerit, et diabolo instigante, se emendare noluerit, nobis mittatur pedester cum charta continenti suum delictum: tamen procuratio rara ei donetur, ut ad nos uenire possit, eumque corrigemus.



CAP. XXXu.---De fratribus cum proprio uiuentibus.


Si quis fratrum in morte sua proprietatem habuerit, uiuensque magistro suo, uel sacerdoti ad utilitatem domus non ostenderit: nullum diuinum officium pro eo agatur, sed quasi excommunicatus cum ipsa proprietate, extra cemeterium sepeliatur. Et si uiuens proprietatem habuerit incolumis, eique reperta fuerit, et magistro suo celauerit, ac postea super eum inuenta fuerit: ipsa pecunia ad collum eius ligetur, et per hospitale Sancti Spiritus, uel alias domos, ubi permanserit, ducatur.



CAP. XXXuI.---De proprietariis.

Omni anno in capitulo Pentecostes proprietarii excommunicentur, et, absolutione recepta, restituant  pecuniam, et septem diebus peniteant quarta et sexta feria ieiunantes in pane et aqua. Et, si secundo reperti fuerint, pena duplicetur eis; si tertio idem crimen, quod absit! incurrerint, quadraginta diebus peniteant, ab omni fratrum consortio separati.



CAP. XXXuII.---De officio faciendo pro fratribus et sororibus defunctis.

Cum sit ualde necessarium, firmiter precipimus fieri, et precipiendo mandamus, ut de omnibus fratribus et sororibus uiam uniuerse carnis ingredientibus in omnibus obedientiis quibuscunque obierint in domo S. Spiritus, 30 diebus misse pro anima fratris et sororis celebrentur. Presbyteri  uero, qui fuerint in domo S. Spiritus quinque missas fratris uel sororis illius reddant. Ceteri uero, clerici duo; psalteria fratres laici, si septem psalmos sciuerint, septem uicibus illos dicant: si illos nesciuerint, 200 Pater noster dicant.



CAP. XXXuIII.---De iudicio in capitulo.

De omnibus clamoribus in capitulo iudicetur, et discernatur secundum amorem Dei et iudicium rectum. Et hec omnia, ut supra diximus, ex parte Dei omnipotentis et beate Marie semper uirginis, et sancti Spiritus et dominorum nostrorum infirmorum precipimus, ut cum summo studio, ita per omnia teneatur.



CAP. XXXIX.---De indumentis pauperum.

 Pauperes in hieme, laneis uestibus a festo Omnium Sanctorum usque ad Natalem Domini: et in estate, a Pentecoste usque ad festum S. Ioannis, ad minus quadraginta de pannis ueteribus fratrum et etiam infirmorum uestiantur. Hanc autem eleemosynam magister cum consilio duorum fratrum, semper indigentibus, secundum caritatem Dei, non specialem affectum, uel amorem largiatur.



CAP. XL.---De pauperibus requirendis.

Pauperes infirmi per uicos, una die cuiuslibet hebdomade, et per plateas querantur, et in domum Sancti Spiritus deferantur, et eorum cura diligentissime habeatur.



CAP. XLI.---De orphanis nutriendis et feminis pregnantibus.


Orphani infantes proiecti pro posse domus nutriantur: et pauperes femine pregnantes gratanter suscipiantur, et eis caritatiue ministretur.



CAP. XLII.---De seruitio pauperum.

Sorores infirmis hospitalis die Martis capita, die Iouis pedes abluant; et linteamina, quando precipitur, eis abluant.



CAP. XLIII.---De pauperibus suscipiendis.

Communes pauperes qui in domo Sancti Spiritus hospitari uoluerint, pro posse domus libenter suscipiantur, et caritatiue tractentur.



CAP. XLIu.---De religiosis suscipiendis.

Si aliquis religiosus ad hospitandum in eadem  domo, siue in domibus nostris uenerit, quasi seruus Dei benigne suscipiatur, et caritatiue illi subministretur.



CAP. XLu.---De hospitio magnatum.

Si uero aliqua magna persona fuerit, speciale sibi hospitium preparetur, et secundum possibilitatem domus, ei reuerenter seruiatur.



CAP. XLuI.---De peccatricibus suscipiendis.

Mulieres peccatrices, que pro conseruanda castitate in domo Sancti Spiritus per septimanam sanctam habitare uoluerint usque post octauas Pasche sine contradictione concedatur eis.



CAP. XLuII.---De litteris deferendis.

Nullus litteras portet, nisi prius audierit legere; et si, lectis litteris, audierit in eis aliquid contineri,  unde aliquod malum possit oriri, eas nullus portet; quia Urias detulit litteras mortis sue .



CAP. XLuIII.---De deposito.

Commendationem nullus recipiat sine conscientia magistri, et aliquorum fratrum, excepto hospitalario, qui peregrinorum tantum, et forensium poterit deposita custodire.



CAP. XLIX.---Ut nulli liceat ecclesiam construere.

Nullus construere faciat ecclesiam uel domum absque iussu magistri et capituli. Et si contra fecerit, quadraginta dies peniteat: quarta et sexta feria in pane, et aqua ieiunet.



CAP. L.---De iniuriis uitandis.

 Nullus aliquem fratrem clamare audeat proditorem, uel regeneratum, neque ore fetentem, uel mentitum, uel filium meretricis, et qui in culpis istis ceciderit, sine pena non sit, sed septem diebus grauiter puniatur. Et quarta et sexta feria in pane et aqua ieiunet.



CAP. LI.---De sustentandis leprosis.

Statuimus, ut si quis fratrum nostrorum, uel sororum in lepre morbum inciderit, in domo Sancti Spiritus prouideatur ei tanquam uni ex aliis fratribus in aliquo loco domus.



CAP. LII.---De receptione munerum.

Si quis ex nostris rem sibi collatam celauerit, puniatur, et tanquam proprietarius iudicetur. Etsi frater aut soror eulogias uel munusculum acceperit  a parentibus, uel amicis suis: non audeat ea sibi retinere, nisi de licentia, et uoluntate preceptoris, et si contra fecerit, ipsas eulogias amittat, et quatuor dies peniteat: quarta et sexta feria in pane et aqua ieiunet.



CAP. LIII.---Ut nullus uestes uendat, uel emat.

Precipimus firmiter et districte, ut nullus presumat uestes uendere, uel emere, nisi de consensu magistri, uel qui locum eius tenuerit: ut sicut pascimini ex uno cellario, sic induamini ex uno uestiario. Et uestimentum sit humile, sicut scriptum est, et a magistro, uel camerario emptum. Si uero aliter factum fuerit, magister accipiat, et ipse sit in pena septem dierum, et quarta et sexta feria in pane, et aqua ieiunet.



CAP. LIu.---Si quis fratrum inciderit in heresim.


Si quis fratrum in heresim, quod absit! inciderit, uel hereticorum scienter participationem, et familiaritatem habuerit, et hoc ad notitiam magistri uel fratrum peruenerit, domino pape denuntietur, uel eius uisitatori. Si quis autem alicui fratrum tantum crimen obiecerit, quod probare nequiuerit, penam patiatur, quam passus esset alter. Si uero aliquis ex familiaritate hereticorum suspectus fuerit, coram capitulo moneatur, et mandetur ei ex parte capituli, ut eorum familiaritatem uitet, qui si post preceptum capituli uitare noluerit, in carcere segregatus ab aliis, penitentiam agat.



CAP. Lu.---Qualiter fratres a fratribus sunt corrigendi.


Fratres si duo, uel tres, uel amplius, fuerint, et unus illorum nequiter et male uiuendo se habuerit; alter frater non debet eum diffamare, neque populo, neque preceptori; sed primo per se ipsum castigare; etsi se noluerit castigare, adhibeat secum duos, uel tres ad eum castigandum; et si se emendauerit, inde gaudere debet. Si se noluerit emendare, tunc culpam eius scribat secreto magistro suo: et secundum quod magister miserit, ita fiat de illo.



CAP. LuI.---Qualiter frater fratrem accusare debet.

Frater alium fratrem accusare non debet,  nisi possit bene probare. Qui si de illo crimina dixerit, et in probatione defecerit, eamdem penam, quam ipse passurus esset, sustinebit.



CAP. LuII.---Qualiter fratres crucis uexillum portare debent.

Fratres omnium obedientiarum, qui nunc, uel in antea offerunt se Deo, et hospitali Sancti Spitus, crucis signum in cappis et in mantellis deferant. In cappis ante pectus, in mantellis autem in sinistro latere, ut per illud uexillum et operationem, et obedientiam Deus nos custodiat, et a diaboli potestate nos in hoc seculo et in futuro defendat in anima et corpore, et similiter omnes benefactores nostros.



CAP. LuIII.---De obsequiis fratrum defunctorum, et peregrinorum.


Precipimus etiam, ut omnia corpora mortuorum, atque aliorum Christianorum, qui post horam omnium uesperarum obierint, sepeliri usque in crastinum differantur. Et in hospitali, ubi obierint non sine lumine iaceant in feretris, de quibus indicitur, ut ante primam ad ecclesiam deferantur.



CAP. LIX.---De cunabulis puerorum.

Ad opus infantium peregrinarum mulierum, qui in domibus Sancti Spiritus nascuntur, parua cunabula fiant: ut seorsum soli iaceant, ne aliquid incommodi infantibus possit euenire.



CAP. LX.---Ut magister proprietatem non habeat.

Magister etiam proprietatem non habeat. Et, si  inuentus fuerit in morte habere, sine conscientia clerici fratris hospitalis, cui cardinalis commiserit uices suas, et camerarii, et aliorum duorum fratrum, nullum pro eo, sicut scriptum est, officium a fratribus agatur, sed quasi excommunicatus extra cemeterium sepeliatur.



CAP. LXI.---De discretione senum, et puerorum.

Senes et pueri in discretione preceptoris permaneant.



CAP. LXII.---De rectoribus filiarum domorum.

Omnes filiarum domorum rectores, quas genuit domus Sancti Spiritus de Roma, a magistro et capitulo in ea rectoriam uel habitum suscipiant: nec ipsi aliquem, uel aliquam absque iussu magistri  presumant recipere; quod si fecerint, habitum amittant et pro excommunicatis iudicentur, et rei periurii habeantur, etc.



CAP. LXIII.---Ne uxoratus uel coniugatus recipiatur.

Si aliquis uel aliqua matrimonio legali coniuncti sint, nullo modo in ordine recipiatur ad habitum, quia scriptum est: Quod Deus coniunxit homo non separet 



CAP. LXIu.---De electione magistri.

Postquam uero magister electus fuerit, si forte deprehensus fuerit culpabilis, admoneatur a fratribus usque ter. Et si a prauitate, quod absit! uiam suam non conuerterit, domino pape denuntietur, non cardinali uisitatori, quem dominus papa dederit: et pena debita corrigatur, et etiam deponatur,  si iustum fuerit, et culpa eius hoc exegerit; et alius, qui dignus sit, in locum eius subrogetur.



CAP. LXu.---De camerariis domus.

Domus nunquam sit sine camerario, qui plenam habeat potestatem administrandi, et prouidendi in necessariis fratrum, et sororum, et pauperum, tamen cum consilio magistri et capituli singulis Kalendis teneatur reddere rationem. Et si tunc non fecerit, infra spatium octo dierum facere non postponat; quod si non fecerit, dum tamen fuerit requisitum a magistro, et fratribus, in secunda, et quarta et sexta feria in pane et aqua ieiunet, quousque id fecerit, et alias secundum prouidentiam magistri, et fratrum, si in proteruia manserit, puniatur. Et si aliqui de capitulo rationem audire  renuerint, magister cum residuis audiat. Quod si magistri negligentia uel malitia differretur, idem magister huic pene subiaceat, ut sexta feria in pane et aqua ieiunet. Clerici uero fratres, si uoluerint, intersint: ut si minus bene actum uiderint, super hoc moneant fratres suos. Et si se neglexerint emendare, proclament ad dominum papam, uel ad cardinalem, qui eis fuerit deputatus.



CAP. LXuI.---De prouentu domus et expensis.

uolumus etiam ut omnes intrate uel prouentus domus reponantur in uno scrinio, in quo sint tres claues: quarum unam teneat magister, et aliam teneat capitulum et aliam camerarius. Ita tamen quod prouentus, qui prouenerint, primo ueniant ad notitiam magistri, et capituli, et camerarii, et ex  tunc in scrinio reponantur. Camerarius uero ex isto scrinio recipiat sumptus domus, quos facere debeat: et in ipso scrinio sigillum capituli reponatur.



CAP. LXuIII.---De infirmaria fratrum.

uolumus, ut una domus sit pro infirmis fratribus, et unus frater sit infirmarius, qui de eis curam, et sollicitudinem habeat et diligentiam. Qui etiam habeat seruientes, quot sibi sunt necessarii, et opportuni, et quod a camerario recipiat uiginti libras prouenientium in Ascensione Domini; et expensis illis, si plus fuerit opportunum, tribuatur ei a camerario sine contradictione alicuius, usque ad alium annum: et que sibi pro infirmis petierit, de cellario tribuatur. Et ipse infirmarius ter in  anno teneatur reddere rationem.



CAP. LXuIII.---De contumacia filiarum domorum.

Si aliqua domus Sancti Spiritus in rebellione contra preceptum Regule insurrexerit, per magistrum cum consilio capituli acriter puniatur. Et si obedire noluerit, Romane Ecclesie denuntietur, et per eius mandatum etiam secularis potentie auxilium requiratur.



CAP. LXIX.---De iuramentis fratrum.

Statuimus, ut nullus omnino fratrum iuret, nisi pro necessariis causis domus: et tunc prebeat iusiurandum laicus de consensu preceptoris, clericus uero de mandato cardinalis, qui eis protector fuerit deputatus uel illius, cui ipse cardinalis commiserit  uices suas, nec non de conscientia preceptoris.



CAP. LXX.---Quomodo fratres sunt suscipiendi.

Quando aliquis confraternitatem exigit hospitalis Sancti Spiritus, preceptor cum fratribus habeat consilium, si ipsum recipere uoluerint. Si uero illum receperint, ueniat coram omnibus fratribus in capitulo, et preceptor inquirat ab eo, si fraternitatem domus uoluerit, si religionem sustinere poterit, si castitatem seruauerit, si obedientiam tenuerit, si sine proprio uixerit, in corde suo prouideat, antequam professionem faciat. Nam ante, cum in dominio suo fuit, quod uoluit, fecit; sed cum in religione erit, in potestate alterius erit. Si uero dixerit: Religionem cum Dei auxilio sustinebo,  et precepta domus uoluntarie adimplebo, et dum uixero dominis infirmis seruus ero; iterum preceptor inquirat ab eo, si uxorem habuerit, aut iurauerit, et si promissionem cuiquam religioni fecerit, aut debitum habuerit. Si ipse omnia ista negauerit, recipi poterit: si uero dixerit, quod uxorem habuerit, uel iurauerit, uel alterius religionis fuerit, seu promissionem fecerit, uel debitum habuerit, non recipiatur, nisi litteras ab episcopo, seu a monasterio suo habuerit, et debitum soluerit.



CAP. LXXI.---De receptione alicuius in probatione.

Nulli concedatur introitus ordinis nostri nisi unius anni spatio probetur. Regula et constitutiones tunc ei legantur per ordinem, et dicatur ei: Ecce  lex, sub qua militare uis. Qui si Regulam et constitutiones domus, et cuncta sibi imperata promiserit obseruare, et cum humilitate habitum petierit, ei habitus concedatur, et de officio suo semper in domo seruiat, et hoc de uoluntate preceptoris, uel illius qui uices eius gerit; qui si renuerit facere, tanquam elatus et inobediens, dimittatur. Non enim uidetur seruum se pauperum statuisse, qui quod in seculo egit pro suis necessariis acquirendis, pro pauperibus ipsis facere dedignetur.



CAP. LXXII.---Ut nullus nostrum intret alterum ordinem.

Nullus audeat ordinem nostrum temere transmutare, nisi ad arctiorem uitam ierit, et hoc cum litteris capituli sui faciat. Qui contra fecerit, sciat se  esse in sententia excommunicationis.



CAP. LXXIII.---Ut nullus penas statutas renuat.

Si quis fratrum in superbia eleuata penam statutam obseruare renuerit, duplicetur ei pena: quam si non complerit, coram capitulo moneatur: quod si ad mandatum capituli non fecerit, crux ei auferatur sine uoluntate capituli non reddenda. Si autem. cruce sibi ablata, obedientias sibi iniunctas obseruare non uellet, secundum formam priuilegii, sicut turbator domus puniatur, et adiungantur ei pro pena quatuordecim dies, quarta et sexta feria in pane et aqua ieiunet.



CAP. LXXIu.---De obedientia.

Precipimus in uirtute obedientie fratribus et sororibus nostris obedientiam bonam non solum  exhibere magistro; sed precipimus, ut in bonis obediant sibi ipsis adinuicem fratres, scientes se per hanc obedientiam ituros ad Christum.



CAP. LXXu.---De forma iuramenti, quam magister prestabit.

Ego N. magister hospitalis Sancti Spiritus, iuro et promitto, quod negotia ipsius hospitalis bona fide tractabo: ad honorem Dei et utilitatem ipsius domus: ad sustentationem pauperum et infirmorum, de quibus cum auxilio Dei curam, et diligentiam ego ipse habebo, et ab aliis faciam adhiberi. Eleemosynas et prouentus eiusdem hospitalis non conuertam in alios usus, nisi ad quos sunt principaliter deputati, uidelicet ad sustentationem pauperum et infirmorum hospitum et familie, de quibus nichil  fraudulenter transferam, uel transmittam ad aliam domum, uel aliam quamcunque personam. Possessiones et instrumenta ipsius hospitalis nullo modo distraham, nec aliquo titulo alienabo, inconsulto Romano pontifice, cui ero per omnia obediens et fidelis. Sic Deus me adiuuet, et hec sancta Euangelia.



CAP. LXXuI.---De puellis retinendis, uel coniugandis.

Omnibus puellis proiectis domui Sancti Spiritus que ad seruitium pauperum remanere desiderant, et uiuere sub obedientia, et in castitate, et sine proprio, ad curam pauperum principaliter intendendo, promittunt: concedatur eis panis et aqua domus. Alie autem maritali coniugio copulentur.



CAP. LXXuII.---De intercessione pro fratribus.


uolumus autem, ut si aliquis frater penas incurrerit, quas eedem institutiones continent, et ipsas exsoluerit, si contigerit ibidem aliquem ex magnatibus interesse, seu religiosos aduenire, qui magistro et capitulo preces fundant, ut eidem fratri patienti indulgere dignetur, suorum precaminum interuentu, magister et capitulum eum libenter et liberaliter debeant exaudire.



CAP. LXXuIII.---Quod omnes in communi dormitorio iaceant.

uolumus, ut nullus fratrum uel sororum seu oblatorum ad cubandum cameram habeat specialem, sed omnes in communi iaceant dormitorio; et camerarius in eodem habeat scrinium iuxta lectum,  in quo sint sumptus domus: quia thesaurum domus tutius ab omnibus custodiri credimus in communi dormitorio constitutum, quam in camera speciali singulari mancipatum custodie.



CAP. LXXIX.---Ut qui habent habitum, presint.

uolumus, ut si frater domus, qui habet aliquam baliuam et cum eo oblatus steterit; idem frater presit oblato habitum non habenti.



CAP. LXXX.---Ut femine capita fratrum non lauent.

Capita fratrum femine non lauent, nec pedes: nec lectos eorum faciant, nec calceamenta eorum extrahant. Similiter nec fratres feminis: sed uiri uiris, et mulieres seruiant mulieribus, nisi causa  infirmitatis, et hoc de licentia et mandato magistri.



CAP. LXXXI.---De fratre percutiente seruientem.

Frater si seruientem domus percusserit, uel preceptor hoc uiderit, uel clamorem inde habuerit, peniteat per septimanam. Si sanguinem fecerit, excepto de naso, per dies 40. Si uero per plagam illam obierit, habitum perdat, et ad dominum papam tendat, et ab ipso penitentiam accipiat. Postea si litteras domini pape secum attulerit, et misericordiam quesierit, salua iustitia domus, quadraginta dies penitentiam illo agente recipiatur.



CAP. LXXXII.---De seruiente contra fratrem rixante.

Seruiens si contra fratrem rixatus fuerit, et ipse frater clamorem preceptori fecerit, seruiens per palatium  iustitiam reddat. Si uero latronem, aut fornicatorem, uel malefactorem uocauerit, et hoc per fratres nequiuerit probare, per palatium et claustrum uerberetur, et usque ad portam percutiendo ducatur, et a domo proiiciatur, et merces sui seruitii sibi reddatur.



CAP. LXXXIII.---De seruientibus, si furtum fecerint.

Seruientes si aliquam rem hospitalis, uel panem integrum furati fuerint, aut uendiderint, et pro certo probari poterit, res ille, quas furati fuerint ad collum eorum ligentur et per palatium usque ad portam uerberentur; et panem in manibus suis portantes a domo proiiciantur, et postea conuentio, qua seruierint, eis reddatur.



CAP. LXXXIu.---De fratre transmittendo ad aliam domum.


Statuimus ut, si frater domus Sancti Spiritus de Urbe, moraturus in aliqua domo filia transmittatur, honorifice recipiatur ibidem: et primus sit ibi post illum, qui prefuerit in eadem domo, nisi propter excessum suum, uel culpam ad illam ecclesiam transmittatur.



CAP. LXXXu.---De seruientibus rixantibus.

Seruientes, si inter se rixati sunt, et clamor ad preceptorem et fratres peruenerit, rei, qui offensas fecerunt, coram omnibus per hospitale corrigiis, uel uirgis fortiter uerberentur: quod si iniuriosis uerbis, uel sanguinolentis uerberibus sese offenderint,  aut gladiis, uel apidibus, seu cultellis se percusserint, reis, qui per testes fuerint comprobati, hec eis pena inferatur: per claustrum, et hospitale usque portam ducantur nudi, et durissime corrigiis flagellentur: et a domo proiiciantur, mercesque eorum retineantur.



CAP. LXXXuI.---De fratribus recipiendis.

uolumus, ut nulli tradatur habitus, nec ullus in oblatum uel in probatione recipiatur ibidem, nisi in capitulo generali; preterquam si necessitas duxerit aliter faciendum, scilicet ut preter generale capitulum aliquis recipiatur ibidem, et tunc sit de congruentia domini cardinalis.



CAP. LXXXuII.---De eleemosynis colligendis.

Pro eleemosynis colligendis fideles et honeste  transmittantur persone, que sobrie uiuant, et caste et laudabiliter conseruentur, ne inde ordo regularis uilescat et deuotio hominum retardetur.



CAP. LXXXuIII.---Ut nullus extraneus in domo retineatur

Statuimus, ut nemini ab octo diebus ultra, uictus in domo uel extra domum exhibeatur: absque uoluntate et consensu preceptoris et capituli. Ad matutinum uero omnes surgant, quando alii religiosi de Urbe surrexerint.



CAP. LXXXIX.---De uisitatore domus.

Quoniam domus ipsa Sancti Spiritus de bonis Romane Ecclesie dotata est, decreuimus ut semper a domino papa cardinalis petatur, qui eiusdem domus uisitator sit et protector.



CAP. XC.---De his, qui superbiunt pro bonis.


Si quis propter bona, que Deus per eum fecit in domo Sancti Spiritus fortasse elatus, communem fratrum uitam renuerit obseruare, et eam duxerit segregatam quasi sufficienter bene fuerit operatus, et quod, suis meritis exigentibus, deceat ipsum mensa refectorio, et dormitorio, et singulis aliis specialibus prepotiri, acriter puniatur, adiunctis septem diebus in pane et aqua sedens in terra sine mappula. Quia taliter se habentem, hypocritam credimus, et pomposum, et quod bona, que egit, non pro anime sue salute fecerit, sed ad quamdam inanem gloriam, aut ad tempus seruiens, in tempore requiescere meditans, morem secutus illius, de quo dicitur in Euangelio: Anima mea, habes multa  bona reposita in annos plurimos, requiesce, comede, et bibe .



CAP. XCI.---De his qui transeunt alicubi, quam ubi preceptor mittit.

Precipue hoc uitium radicitus amputandum est de ordine nostro ne quis presumat transire de loco ad locum sine iussione magistri, quod si fecerit secundum arbitrium magistri puniatur. Nec presumat quisquam referre foris, quecunque uiderit, aut audierit in capitulo, quia plurima destructio est: quod si quis presumpserit, septem diebus peniteat, et quarta et sexta feria in pane et aqua ieiunet.



CAP. XCII.---Ut nullus aliquid inhonestum de domo dicat.

 Nullus autem aliquid inhonestum de domo, uel de fratre suo alicui extra domum reuelare presumat, nisi domino pape, uel fratribus eius, seu uisitatori. Quod si de illo aliquid compertum est, habitum amittat; si autem amplius id fecerit, cum magistri consilio acriter puniatur.



CAP. XCIII.---De uicario magistri eligendo.

Magister ordinis nostri si habuerit quoquam eundi necessitatem, conuocet congregationem ipse, et dicat, quo iturus est, et de fratribus eligatur unus a magistro et a capitulo, qui usque ad reditum suum regat domum. Ipse uero qui eligitur, non sit multum edax, non elatus, non turbulentus, non iniuriosus, non tardus, non prodigus; sed timens Deum, animam suam custodiat, sitque memor uerbi Apostolici:  Qui bene administrauerit, gradum bonum sibi acquirit . Infirmorum, infantium, hospitum, et pauperum cum omni sollicitudine curam gerat: sciens sine dubio, quia pro his omnibus in die iudicii rationem est redditurus. Et si quis ex eis, aliqua inflatus superbia, repertus fuerit reprehensibilis, correctus semel, et iterum, atque tertio, si se emendare noluerit, deponatur, et alter in loco eius, qui dignus sit, succedat.



CAP. XCIu.---Ut nullus habitum dimittat.

Si quis habitum spontanea uoluntate dimiserit sine consilio capituli, absque certa pena non recipiatur, et disciplina: scilicet secunda, et quarta et sexta feria. uel si ieiunium ante tempus soluerit, uel se a communi mensa subtraxerit, absque licentia  preceptoris; uel qui biberit usque ad ebrietatem, septem diebus peniteat, et quarta et sexta feria sit in pane et aqua. Postea a preceptore corripiatur, et si in ebrietate sua perseuerare uoluerit, et noluerit emendare, ad domum mittatur, in qua uini abundantia non existat, ne inebriari ualeat.



CAP. XCu.---De baliuis domus.

uolumus, ut omnes baliue domus distribuantur de uoluntate preceptoris, et totius capituli stabiliantur et auferantur. Et si quis fratrum uel sororum contra consilium ire tentauerit: uel cum indignatione a mensa surrexerit, quatuordecim diebus peniteat.



CAP. XCuI.---De comminationibus et indulgentiis.

Nullus fratrum alteri faciat comminari nec etiam  preces pro se procuret offerri, ut baliuam habeat, uel retineat, uel aliquod indulgeatur sibi contra regularia instituta. Qui contra hec fecerit, ab omni fratrum societate proiiciatur.



CAP. XCuII.---Ut eidem Regule sorores subiaceant.

Quidquid in Regula constitutum est, de fratribus et sororibus intelligitur, ut eidem Regule subiaceant, quia indignum satis uideretur, si in domo Sancti Spiritus acceptio uel correctio fratrum uel sororum duobus modis fieret; unde ordinatum est, ut sicut sub una Regula uiuimus, ita sub eisdem iudiciis Regule subiecti esse debemus.



CAP. XCuIII.---De his qui sine iussione preceptoris iunguntur excommunicato uel inobedienti.

Si quis frater uel soror presumpserit sine iussione  preceptoris, uel qui uices suas gerit, fratribus uel sororibus excommunicatis, uel inobedientibus se iungere, aut loqui cum eo, uel mandatum eis dirigere, similem patiatur excommunicationis penam uel uindictam.



CAP. XCIX.---De fratre inobediente.

Si preceptor fratri preceperit, ut aliquam domum Sancti Spiritus, uel aliquod negotium domus faciat, et ipse facere noluerit, sit in septena; si secundo renuerit, similiter sit; si uero per obedientiam preceperit, et obedire ille frater noluerit, habitum, et baliuam, quam habuerit, amittat. Si quarto per obedientiam preceperit, sit in carentia, et in carcere ponatur, comedens panem et aquam. Si uero  misericordiam petierit: habitus sibi reddatur, et ad domum aliam mittatur.



CAP. C.---De fratre in uilla iacente.

Frater si in uilla iacere presumpserit, leuitate corporis sui, siue timore magistri, uel quoquo modo, et domus propinqua fuerit, et in ea iacere noluerit, habitum amittat. Et si a domo recesserit, et postea reuersus fuerit, et misericordiam petierit, recipiatur, et quantum temporis foris exstitit, tantum in loco extraneo permanebit. Termino expleto, magister cum fratribus habitum sibi reddant; et si eis uidebitur expedire, per quadraginta dies peniteat, et quarta et sexta feria in pane et aqua ieiunet.



CAP. CI.---De fratre fallente.


Frater si monetam in uilla, aut manticam, aut bisaccias suas commendauerit, et magister de pecunia, et rebus aliis inquisierit: et ille pannos suos in uilla commendasse dixerit, per quadraginta dies peniteat. Si uero pecuniam, et bisaccias suas in uilla commendasse negauerit, et postea bisaccie inuente fuerint, furti iudicio condemnetur; in dispositione tamen magistri ponatur.



CAP. CII.---De fratre fugiente.

Frater si monetam in domo, uel in hospitali acceperit, uel aliquid aliud, et ad secularia fugerit, et pecuniam illam uiuendo luxuriose, uel aliter dissipauerit, et postea ad emendationem uenerit, in prouidentia magistri fratrum ponatur, si fuerit recipiendus.  Et si eum receperint, habitum ei reddere debent, et quadraginta dies peniteat.



CAP. CIII.---De fratre superbo et irreligioso.

Frater si rem hospitalis, uel domus comitibus, baronibus, et secularibus quibuslibet mutuauerit, uel plegariam fecerit, uel sub pignore pro aliquo seculari rem hospitalis posuerit, habitum amittat, et a domo proiiciatur. Si frater nouiter sit receptus, a magistro per habitum coniuretur, si non a fratribus preceptum istud audiuit; si autem se non audisse dixerit, per quadraginta dies peniteat.



CAP. CIu.---De fratribus post completorium rixantibus.

Fratres, si post completorium rixati fuerint, uel in dormitorio uerba otiosa inter se dixerint, primo  debent corripi; si secundo cessare noluerint, septene iudicio puniantur; si tertio iniquis sermonibus litigauerint, uidelicet manutenentes reges et principes, puniantur per quadraginta dies. Nam solent he inuidie frequenter destructionem generare, unde tanquam ruina domus, debet a fratribus euitari. Inde Apostolus: Corrumpunt enim bonos mores colloquia mala .



CAP. Cu.---De capitulo in Pentecosten.

Ad capitulum uenientes domus, in qua debet teneri, mundetur. Fratres in ea coadunentur, et prior ecclesie cum processione clericorum diacono reuestito, et subdiacono, ad capitulum ueniant, et incipiant: ueni creator Spiritus, ter flectentes genua cum fratribus, et tertia uice cantato uersu ueni  Creator: cantetur totus hymnus. Quo finito, diaconus Euangelium legat: Cum uenerit Filius hominis  in sede maiestatis sue. Euangelio dicto, processio ad ecclesiam redeat, fratribus in capitulo remanentibus. Tunc prior, aut frater alius, uel aliquis alius sermonem faciat. Sermone dicto, magister fratribus institutiones et Regulam S. Spiritus ostendat; eleemosynas postea uiuorum et defunctorum, quas secum detulerunt, requirat; deinde fratribus iubeat, ut unusquisque baliuam suam reddat. His peractis, proprium a fratribus exigat: postea domorum continentiam, et baliuarum, a fratribus inquirat; si habent animalia, debitum, aut uictualia; et si sint omnia prospera et taliter poterit cognoscere, quis deterius aut melius tractauerit domum, aut officium siue baliuam sibi commissam. Et si magister de aliquo fratre uoluerit  clamorem facere, uel aliquis frater aduersus fratrem, fratres audiant clamorem, similiter et responsionem. Clamoribus auditis, fratres iuxta clamorem iustum iudicium iudicent; et reus, qui per testes probatus fuerit, secundum tenorem Regule adimpleat iustitiam domus. His dictis, magister cum quibusdam fratribus eligat hospitalarium, priorem in ecclesia, camerarium in domo, et thesaurarium siue de illis, qui ante fuerant, siue de aliis, qui precepta domus, et negotia fideliter possint adimplere. His itaque electis, ad capitulum redeant, magister et capitulum dicant, et magister eis baliuas assignet, osculum pacis tribuens. Similiter preceptores discreti sint in ceteris domibus ordinati. Iterum magister si de aliquo facto uel domus  negotio fratrum consilium interrogauerit, fratres prout melius poterunt consilium prebeant: omnes autem esgardi, et electiones in prouidentia magistri et eius discretione ponantur.

Capitulo expleto, prior ecclesie pro pace preces, pro domino papa, pro regibus, pro fratribus, pro benefactoribus nostris, etc. cum orationibus dicat. Orationibus dictis, fratres magistrum osculantes, et inter se osculum pacis dantes: ad baliuas suas cito remeantes, animalia et res domus, que intus et foris sunt, bene custodiant; uineas fodere, terras excolere, et seminare faciant, nam qui defecerit in semine, non gaudebit in messe. Si fortiter laborauerint, ea que necessaria fuerint, sufficienter habebunt. Ipse Dominus tribuat omnibus  fratribus et sororibus, qui per omnia uiuit, et regnat, etc.



Fratribus eiusdem ordinis B. Cyrillus generalis preceptor.


uiuendi Regulam, ueteribus a Patribus nobis traditam uidistis, dilectissimi fratres. Quam quisque nostrum non precario, clam, aut ui, professus est. Suapte enim sponte nos ipsos obtulimus, et sancto Dei Spiritui, beate uirgini et dominis infirmis tradidimus, ut perpetui essemus eorum serui. Castitatem, paupertatem, obedientiam, et humilem patientiam actu libero, nemine cogente, iureiurando,  solemni uoto, sumus polliciti. Ad quorum obseruationem nedum ex Regula ipsa, et ueterum Patrum institutis, sed obseruantia mandatorum Dei, et Domini nostri Iesu Christi exemplo, ante emissam professionem tenebamur, et modo magis atque magis tenemur. Etenim ea omnia ipse Deus noster fecit, et docuit, ut nos eius actione instruemur.

 Castitatem, quam cum Dei adiutorio seruare promisimus, nos ipse Dei Filius seruare precepit, et docuit, matrem castam, et uirginem sibi elegit; uirgo ipse permansit, et uirginum Sponsus dici uoluit, nec baptizari nisi a uirgine, nec matrem nisi uirgini commendare sibi placuit. uisus supra montem Sion est Agnus, et uox citharizantium ante sedem Dei audita est, neque poterant dicere canticum nisi empti de terra, et qui cum mulieribus non sunt coinquinati; qui Agnum sequebantur, quocunque ibat . Hec et similia castitatem seruantibus a Domino proponuntur.

Paupertatem etiam ipse Dominus noster est amplexus. Etenim, dum nascitur, in presepe reclinatur: dum uiuit, locum, in quo reclinet caput, non  habet: dum moritur, nudus cruci affigitur. Non habet, unde uectigal soluat: fatigatus ex itinere aquam a muliere sibi dari petit. Pauperes sibi socios assumpsit; pauperibus beatitudinem promittit. Paupertatem itaque libenti animo sectemur, fratres, nam Domino relictus est pauper, et nobis orphanis erit adiutor.

Humilitatem quoque ipse Dominus seruando, seruandam nobis ostendit. Ex Nazareth, humili Galilee uico nascitur; ex matre humili, cuius Dominus humilitatem respexerat: humiles dilexit, cum humilibus est uersatus, humilitatem docuit. Discite a me, inquit, quia mitis sum et humilis . Ad quam factis ostendendam Ierusalem iturus, non  equum sed asinum ascendit; discipulorum pedes lauat, et in humilitatis actu inclinato capite decedit. Eius itaque documenta imitemur, quia suscipit orationem humilium , et humilia respicit, et alta a longe cognoscit , et humilium semper ei placuit deprecatio, ut nos in tempore tribulationis exaudiat.

Patientiam et mansuetudinem docuit, cum a Iudeis uerbis et factis iniurias patienter sustinuit: nunc ipsum Samaritanum, demonium habentem, nunc in Belzebub expellentem demones, nunc blasphemum, nunc cum peccatoribus manducantem appellando, aliisque uerborum contumeliis afficiebant; factis insuper, eiecerunt eum extra ciuitatem, sustulerunt lapides, ut in eum iacerent; captum et  ligatum, seductorem appellant; principes eum illudunt; unus ministrorum dat alapam, nunc alba, nunc purpurea ueste indutum ostendunt: flagellis cedunt; preponunt ei latronem Barabbam: morte tandem turpissima eum damnant; nec propterea a patientia et mansuetudine recedit; proditorem amicum nominans, pro persecutoribus exorans, et cum malediceretur, non maledicebat, cum pateretur, non comminabatur . Nos itaque ipsius Domini nostri exemplum imitantes non malum pro malo inter nos, nec maledictum pro maledicto reddentes, uincamus in bono malum. Et iniuriis affecti recurramus ad Dominum, qui facit misericordiam  et iudicium omnibus iniuriam patientibus , et fratribus nostris dimittamus ut nostra Dominus nobis dimittat.

Obedientiam insuper, maioribus ipse Dominus exhibendam precipit, prout ipsi Patri, et parentibus exhibuit; et descendit cum eis et uenit Nazareth, et erat subditus illis ; cibumque dicebat esse suum, uoluntatem eius, qui eum miserat perficere , et uoluntatem non suam, sed Patris querere : et humilians seipsum factus obediens , non mea, inquit, uoluntas, sed tua fiat . Discere atque debemus exinde postquam solemni uoto nos Deo tradidimus, uelle, et nolle, apud nos non remansisse, sed apud eos, qui nobis presunt; caueamusque, ne per inobedientiam  incidamus in sententiam illam: Quia uocaui et renuistis, extendi manum meam, et non fuit qui aspiceret; ego quoque in interitu uestro ridebo, et subsannabo, cum uobis, quod timebatis, aduenerit .

Paupertas, patientia, obedientia, mansuetudo, et his similia, militie nostre fructus sunt, quos assecuti sunt Christi serui. Esurimus et sitimus, dicebat Paulus, et nudi sumus, et colaphis cedimur, et instabiles sumus, et laboramus operantes manibus nostris; maledicimur et benedicimus, persecutionem patimur, et sustinemus; blasphemamur, et obsecramus, tanquam purgamenta mundi facti sumus . Oportet ergo per patientiam currere ad  propositum nobis certamen, inspieientes in auctorem fidei Iesum. Qui proposito sibi gaudio, sustinuit crucem, confusione contempta. Ea itaque omnia, ut scimus, fratres, nemine cogente, solemni uoto Deo spopondimus, et ad aratrum manum misimus. Si quis nostrum aspicere retro uoluerit, regno Dei non erit aptus. Minime putandum est ex eo, quod castitatem et obedientiam uouerimus, susceperimusque alia regularia uota, nos beatam uitam posse consequi; si uirtutibus mandatorum Dei iuncta non fuerint. Quorum quidem mandatorum finis caritas est, ordinis et religionis nostre precipuum fundamentum: in ea igitur nostra omnia fiant opera, in ea firmati, in ea crescamus; mater est optima, fouet infirmos, exercet prouectos, arguit  inquietos, diuersis diuersa benigne exhibens; et ut filios omnes diligit. Est enim dum arguit, mitis; cum blanditur, simplex: pie seuit, sine dolore mulcet, patienter irascitur, humiliter indignatur, aduersa tolerat, prospera temperat, omnia suffert, omnia credit, omnia sperat, omnia sustinet. Ipsam si amplectamur, fratres, nutriet inter nos concordiam, seruabit unionem, ac in Spiritu sancto congregati, Deus pacis, et consolationis erit nobiscum, qui sit benedictus in secula, Amen.

Sequitur modo Regula S. P. Augustini, quam etiam profitentur, nempe:

Ante omnia, fratres karissimi, diligatur Deus, etc.




uolume back matter






INDEX EPISTOLARUM INNOCENTII III SECUNDUM LITTERAM INITIALEM ORDINATUS. PRIOR NUMERUS LIBRUM, POSTERIOR EPISTOLAM INDICAT. [1Kb]


A
    A memoria uestra. XuI, 35.
    A molestatione. I, 489.
    A multis multoties. X, 164.
    A nobis est sepe. II, 61.
    A nobis fuit. Suppl. 35.
    A nobis fuit. Suppl. 36.
    A nobis tua. II, 229.
    A parentum meorum. I, 498.
    A regalis celsitudinis. X, 172.
    A sanctitate uestra. Xu, 182.
    Abbate sancti Siluini. XII, 33.
    Ab eo credimus. X, 176.
    Ab eo qui neminem. XuI, 125.
    Abolenda est in. u, 66.
    Absit a nobis. XI, 141.
    Absit a te, fili. uIII, 9.
    Accedens ad apostolicam. I, 442.
    Accedens ad apostolicam. I, 443.
    Accedens ad apostolicam. II, 224.
    Accedens ad apostolicam III, 8.
    Accedens ad apostolicam. uII, 227.
    Accedens ad apostolicam. uIII, 17.
    Accedens ad apostolicam. IX, 59.
    Accedens ad nostram. Xu, 192.
    Accedens ad presentiam. I, 20.
    Accedens ad presentiam. I, 104.
    Accedens ad presentiam. I, 275.
    Accedens ad presentiam. I, 456.
    Accedens ad presentiam. II, 194.
    Accedens ad presentiam. uI, 208.
    Accedens ad presentiam, uII, 172.
    Accedens ad presentiam. uIII, 34.
    Accedens ad presentiam, IX, 174.
    Accedens ad presentiam. IX, 256.
    Accedens ad presentiam, X, 34,
    Accedens ad presentiam. XuI, 55.
    Accedens ad presentiam. Suppl. 128.
    Accedens ad sedem. Suppl. 240.
    Accedens olim. X, 53.
    Accedens olim. XIII, 54.
    Accedens olim. XuI, 69.
    Accedentes ad apostolicam. X, 117.
    Accedentes ad presentiam. I, 214.
    Accedentes ad presentiam. I, 352.
    Accedentes ad presentiam. I, 569.
    Accedentes ad presentiam. II, 111.
    Accedentes ad presentiam. II. 112.
    Accedentes ad presentiam. X, 198.
    Accedentes causa. u, 78.
    Accedentes nuper. II, 78.
    Accedentes nuper. II, 285.
    Accedentes nuper. u, 36.
    Accedentibus ad apostolicam. XIu, 85.
    Accedentibus ad presentiam. IX, 111.
    Accedentibus ad presentiam. X, 187.
     Accedentibus ad sedem. XuI, 24.
    Accedentibus olim. I, 406.
    Accedentibus olim. XuI, 18.
    Accepimus ex litteris. XuI, 52
    Accepimus ex relatione. uII, 223.
    Accepimus quod. uIII, 11.
    Accepimus quod. uIII, 145.
    Ac considerantes nos. I, 3.
    Ad apostolicam sedem. I, 455.
    Ad apostolicam sedem. IX, 255.
    Ad apostolice sedis, u, 80.
    Ad audientiam apost. I, 428
    Ad audientiam apost., I, 428.
    Ad audientiam apost. I, 430.
    Ad audientiam apost. I, 446.
    Ad audientiam apost. II, 130.
    Ad audientiam apost. II, 147
    Ad audientiam apost. II, 164.
    Ad audientiam apost. Suppl. 156.
    Ad audientiam nostram I, 244.
    Ad audientiam nostram. I, 274.
    Ad audientiam nostram. I, 281.
    Ad audientiam nostram. I, 330.
    Ad audientiam nostram. I, 556.
    Ad audientiam nostram. II, 14.
    Ad audientiam nostram. II, 241.
    Ad audientiam nostram. II, 282.
    Ad audientiam nostram. u, 143.
    Ad audientiam nostram. uI, 155.
    Ad audientiam nostram. uII, 17.
    Ad audientiam nostram. uII, 23.
    Ad audientiam nostram. uII, 96.
    Ad audientiam nostram. uII, 141.
    Ad audientiam nostram. uII, 178.
    Ad audientiam nostram. uIII, 147.
    Ad audientiam nostram. IX, 151
    Ad audientiam nostram, IX, 268.
    Ad audientiam nostram. X, 204.
    Ad audientiam nostram. XI, 22.
    Ad audientiam nostram. XI, 52.
    Ad audientiam nostram. XIII, 24.
    Ad audientiam nostram. XIII, 42.
    Ad audientiam nostram. Xu, 28.
    Ad audientiam nostram. Xu, 205.
    Ad audientiam nostram. Xu, 216.
    Ad audientiam nostram. Suppl. 60.
    Ad audientiam nostram. Suppl. 65.
    Ad augmentationem. uI, 238.
    Ad aures apostolatus. I, 57.
    Ad aures nostras. X, 156.
    Ad aures nostras. Suppl. 113.
    Ad commemorandas. X, 179.
    Ad confusionem. IX, 228.
    Ad conquisitionem. Suppl., 33.
    Ad conuincendam. II, 83.
    Adderetur insuper. III, 43.
    Ad decorem et commodum. IX, 111.
    Ad defensionem rerum. Suppl. 132.
    Ad designandam. Registr. de neg. imp. 141.
     Ad dissoluendum quod. I, 325.
    Ad ecclesiastica bona. XIII, 100.
    Ad ecclesiastica bona. XIII, 105.
    Ad eliminandam. X, 130.
    Ad euellendum. X, 14.
    Ad hoc Deus. I, 362.
    Ad hoc Deus. uII, 119.
    Ad hoc Deus. uII, 120.
    Ad hoc Deus. uIII, 137.
    Ad hoc Deus. IX, 130.
    Ad hoc exemplaria. XIII, 177.
    Ad hoc in domo. II, 240.
    Ad hoc in Ecclesia. I, 519.
    Ad hoc in Ecclesia. X, 182.
    Ad hoc nos honestas. uII, 157.
    Ad hoc onus. uI, 41.
    Ad hoc sumus. Xu, 1.
    Ad hoc uniuersalis. uI, 207.
    Ad hoc uniuersalis. X, 224.
    Ad hoc unxit nos. I, 37.
    Ad honorem Dei. uII, 10.
    Ad infamiam. Registr. de neg. imp. 121.
    Ad instar illius. IX, 215.
    Ad liberandam Terram. Suppl. 233.
    Ad litteras quas. uII, 127.
    Ad meritum tibi. I, 408.
    Ad nostram audientiam. X, 158.
    Ad nostram audientiam. XIu, 130.
    Ad nostram audientiam. Registr. de neg. imp. 124
    Ad nostram dudum. II, 265.
    Ad nostram noueris. I, 415.
    Ad nostram noueris. I, 444.
    Ad nostram noueris. I, 571.
    Ad nostram noueris. II, 169.
    Ad nostram noueris. u, 148.
    Ad nostram noueris. uI, 15.
    Ad nostram noueris. uI, 28.
    Ad nostram noueris. uI, 198.
    Ad nostram noueris. uIII, 16.
    Ad nostram noueris. X, 50.
    Ad nostram noueris. X, 128.
    Ad nostram noueris. X, 154.
    Ad nostram noueris. XI, 9.
    Ad nostram noueris. XII, 56.
    Ad nostram noueris. Xu, 22.
    Ad nostram noueris. Xu, 88.
    Ad nostram noueritis. I, 510.
    Ad nostram noueritis. u, 21.
    Ad nostram noueritis. u, 105.
    Ad nostram noueritis. uI, 126.
    Ad nostram noueritis. uI, 237.
    Ad nostram noueritis. uII, 134.
    Ad nostram noueritis. uIII, 187.
    Ad nostram noueritis. uIII, 203.
    Ad nostram noueritis. IX, 56.
    Ad nostram noueritis. X, 84.
    Ad nostram noueritis. X, 104.
    Ad nostram noueritis. XI, 174.
    Ad nostram noueritis. XI, 244.
    Ad nostram noueritis. XIu, 73.
    Ad nostram noueritis. XIu, 121.
    Ad nostram noueritis. Xu, 76.
     Ad nostram noueritis, Xu, 95.
    Ad nostram noueritis. Registr. de neg. imp. 23.
    Ad nostram noueritis. Registr. de neg. imp., 123.
    Ad nostram noueritis. Suppl. 68.
    Ad nostram presentiam, IX, 198
    Ad nostram presentiam, IX, 199.
    Ad nostram presentiam, X. 184.
    Ad notitiam apostolatus, II, 119.
    Ad petitionem dilecti. uI, 176.
    Ad petitionem dilecti. IX, 264.
    Ad petitionem dilecti. Xu, 164.
    Ad petitionem uenerabilis, XI, 214.
    Ad petitionem Walteri, XIII, 1.
    Ad prouidendum ciuitatis, uIII, 59.
    Ad prouisionem P., II, 206.
    Ad reconciliationem, II, 167.
    Ad reformandum, I, 273.
    Ad reformationem. Suppl. 211.
    Ad religionis. Suppl. 39 bis.
    Ad reprimendam malitiam, I, 228
    Ad signandum deuotionis, XIII 130.
    Ad signandum deuotionis, XIII 131.
    Ad sollicitandos, I, 344.
    Ad sponse sue, uII, 79.
    Ad subditorum excessus, uI, 65
    Ad supplicationem, uI, 59
    Ad supplicationem. Suppl. 78.
    Ad tantam sicut. X, 115.
    Ad tollendas lites, I, 46.
    Ad tuam uolumus, u, 51
    Ad tuitionem Ecclesiarum, XIII, 169.
    Ad ubera sacrosancte, XI, 66.
    Ad uniuersa capitula. Registr. de neg. imp. 139.
    Ad uniuersalis Ecclesie, I, 31.
    Ad uniuersalis Ecclesie, I, 74.
    Ad usitatam fallendi. Registr. de neg. imp. 90.
    Ad uestram credimus, u, 138.
    Ad uestram iamdudum, XuI, 126.
    Ad uestram uolumus, u, 22.
    Aduersarius noster. Registr. de neg imp. 46.
    Aduersus quosdam clericos, XIu, 11.
    Aduersus quosdam clericos, Xu, 218.
    Aedificauit sicut tinea, uI, 239.
    Affectum dilectionis, XI, 130.
    Affectum dilectionis. Registr. de neg. imp. 151.
    Alioquin Burgum, I, 122.
    Aliquo dubitationis, II, 2.
    Altera die post, I, 23.
    Ampla diuino munere, I, 41.
    Angit nos cura, XII, 2.
    Angit nos cura, XII, 3.
    Angustias et erumnas, IX, 132.
    Angustiis et pressuris, u, 96.
    Anno septimo, uII, 229.
    Annuere consueuit, IX, 64
    Annuere consueuit, XI, 71.
    Annuere consueuit, XIII, 17.
    Annuere consueuit, XIII, 145.
    Annuere consueuit. Suppl. 41.
    Annuere consueuit. Suppl. 120.
    Annuere solet, uIII, 14.
    Annuere solet, uIII, 143.
    Annuere solet, uIII, 215.
    Annuere solet, uIII, 216.
    Annuere solet. Suppl. 103.
    Antiquam Atheniensis, XI, 256.
    Antiquas controuersias, II, 135.
    Antiquas controuersias, II, 136.
    Anxiatur in nobis, II, 197.
    Anxietate cordis, I, 260.
    Apostolica sedes, I, 375.
    Apostolica sedes, II, 45.
    Apostolica sedes, II, 57.
    Apostolica sedes, II, 58.
    Apostolica sedes, II, 59.
    Apostolica sedes, II, 202
    Apostolica sedes, u, 116.
    Apostolica sedes, uI, 188
     Apostolica sedes, IX, 98.
    Apostolice sedis, I, 43.
    Apostolice sedis, I, 86.
    Apostolice sedis, I, 484.
    Apostolice sedis, I, 525.
    Apostolice sedis, II, 209.
    Apostolice sedis, uIII, 27.
    Apostolice sedis, uIII, 152.
    Apostolice sedis, uIII, 211.
    Apostolice sedis, IX, 45.
    Apostolice sedis, Xu, 138.
    Apostolice sedis, XuI, 27.
    Apostolice sedis. Suppl. 185.
    Apostolice seruitutis, IX, 139
    Apud religiosos, I, 328.
    Ascendit ad nos, uI, 184.
    Ascitis aliis in partem, XuI, 151.
    Assumentes ac considerantes, I, 2.
    Attendentes deuotionem, XII, 127.
    Attendentes deuotionem, XII, 128.
    Attendentes olim, uII, 81.
    Attendentes olim, uII, 82.
    Attestationes quas nobis, Xu, 116
    Auctor Noui et ueteris, I, 92.
    Auctoritate presentium, uIII, 23.
    Auctoritate presentium, X, 46.
    Auditis et intellectis, uIII, 35.
    Auditis et intellectis, uIII, 205.
    Auditis et intellectis, XIII, 84.
    Auditis et intellectis, XuI, 63.
    Auditis et intellectis. Suppl. 202.
    Auditis olim, XuI, 51.
    Auditis uerbis, Xu, 234.
    Audito iam pridem, uIII, 126.
    Audito processu, XII, 40.
    Audito quondam. Suppl. 48.
    Audiuimus quod, I, 87.
    Audiuimus et audientes. Suppl. 34.
    Aures habuit et non, Xu, 233.
    Auribus nostris noueris, uIII, 148.
    Authenticum bone, X, 228.
    Authenticum felicis, X, 227.




B
    Bartholomeus pauper, uIII, 118.
    Benedicti uos, XI, 230.
    Benedictio et claritas, III, 15.
    Benedictus Deus, III, 14.
    Benedictus Deus, u, 89.
    Benedictus Deus, uIII, 196.
    Benedictus Deus, XIII, 11.
    Benedictus Deus. Registr. de neg. imp. 179.
    Benedictus omnipotens, XII, 108.
    Beneuolentiam quam circa, I, 85.
    Benignitate apostolice, uI, 197.
    Benignitate iuris, II, 13.
    B. nobilis mulieris, X, 63.
    Bone memorie, u, 14.
    Bone memorie, u, 15.
    Bone memorie, uI, 19.
    Bone memorie, uIII, 139.
    Bone memorie, uIII, 154.
    Bone memorie, XI, 170.
    Boni pastoris, uI, 82.
    Bonorum omnium, uI, 80.
    Bonorum omnium. Registr. de neg. imp. 56.
    Breui sedem, I, 389.
    Burgensi capitulo, XIII, 62.




C
    Caput Ecclesie, XII, 39.
    Cassata olim electione, II, 193.
    Cassata quondam, u, 6.
    Cassata quondam, uI, 87.
    Cassata quondam, uI, 158.
    Causam quam dilectus, XI, 36.
    Causam que inter, I, 62.
    Causam que inter, I, 303.
    Causam que inter, I, 451.
    Causam que inter, II, 35.
    Causam que inter, uII, 196.
    Causam que inter, XIu, 31.
    Causam que inter, XuI, 21.
    Causam que inter. Suppl. 183
     Causam que uertebatur, uI, 74.
    Causam que uertebatur, XIII, 170.
    Causam que uertebatur, Xu, 4.
    Causam que uertitur, uI, 79.
    Causam que uertitur, IX, 112.
    Causam super ecclesia, X, 211.
    Celsitudinis tue. Suppl. 76.
    Certo iam pridem. Registr. de neg. imp. 45.
    Certo iam pridem. Suppl. 44.
    Charissima in Christo, XuI, 23.
    Charissimus in Christo, I, 211.
    Charissimus in Christo, u, 145.
    Charissimus in Christo, IX, 103
    Charissimus in Christo, XI, 41.
    Charissimus in Christo, XI, 90.
    Charissimus in Christo, XII, 114.
    Charissimus in Christo, XIII, 176.
    Charissimus in Christo. Registr. de neg. imp. 27.
    Circa radices infructuose, Xu, 115.
    Circa reformationem, I, 4.
    Circa statum Ecclesie, I, 566.
    Circa uenerabilem fratrem, XI, 102.
    Clerus Grecorum, XIII, 41.
    Collato tibi quondam, II, 276.
    Commissa nobis, uI, 185.
    Commisse nobis, u, 163.
    Commissi nobis, XuI, 127.
    Compati patientibus, I, 28.
    Compatientes laboribus, uII, 174.
    Compatientes tuis, uII, 175.
    Concessiones quas. Suppl. 43.
    Confirmationis nostre, I, 118.
    Congruam officii, I, 292.
    Congruam officii, IX, 240.
    Congruam officii, XI, 202.
    Conquerente dilecto, I, 291
    Conquerente uenerabili, uII, 118.
    Conquerente uenerabili, XI, Append. 1.
    Conquerente uenerabili. Suppl. 46.
    Conquerentibus dilectis. Suppl. 72.
    Conquerentibus olim, Xu, 159.
    Conquestionem dilecti, XIII, 108.
    Conquestionem dilecti, XIII, 111.
    Conquestionem uenerabilis, XIII, 171.
    Conquestus est coram, I, 246.
    Conquesta est nobis, X, 55.
    Conquesti sunt, uI, 117.
    Conquesti sunt nobis, XI, 55.
    Conquesti sunt nobis, XIII, 102.
    Conquestus est nobis, XIII, 109.
    Conquesti sunt nobis, XIII, 112.
    Consideratis circumstantiis, uIII, 151.
    Consilium nostrum, IX, 3.
    Constantiam tue mentis, I, 562.
    Constitutionibus que, II, 10.
    Constituti in presentia, I, 164.
    Constitutis in nostra, Xu, 196.
    Constitutis in nostra, XuI, 139
    Constitutis in presentia, III, 54
    Constitutis in presentia, uIII, 78.
    Constitutis in presentia, XII, 44.
    Constitutus in presentia, I, 312.
    Constitutus in presentia, I, 338.
    Constitutus in presentia, II, 124
    Constitutus in presentia, II, 299.
    Constitutus in presentia, III, 4.
    Constitutus in presentia, u, 150.
    Constitutus in presentia, uII, 97.
    Constitutus in presentia, uII, 122.
    Constitutus in presentia, IX, 9.
    Constitutus in presentia, X, 77.
    Constitutus in presentia, XI, 51.
    Constitutus in presentia, XIu, App. 9.
    Constitutus in presentia, Xu, 119
    Constitutus in presentia, XuI, 64.
    Constitutus in presentia, XuI, 148.
    Constitutus in nostra, XuI, 177.
    Constitutus in presentia, Suppl. 43.
    Consueuit annuere, uI, 115.
    Consueuit annuere Suppl. 75.
    Consulti sumus, uII, 66.
    Consuluisti nos, uIII, 201.
     Contingit interdum, IX, 4.
    Contingit interdum, Xu, 202.
    Contra grauamina. Suppl. 121.
    Contra pessimam pestem, XI, 76
    Contra presulem, Xu, 110.
    Controuersiam que, II, 117.
    Controuersiam quatuor, II, 149.
    Contumaciam prepositi, u, 75.
    Contumaciam Ioannis. Regist. ad neg. imp. 78.
    Coram dilecto filio, Xu, 128.
    Coram dilecto filio, Xu, 152.
    Coram dilecto filio, Xu, 223.
    Coram dilecto filio, XuI, 96.
    Coram illo fatemur, IX, 74.
    Correctione monasterii, XII, 14
    Celestis agricola, XIII, 128.
    Celestis Patrisfamilias, III, 44.
    Credebamus hactenus, uI, 38.
    Credebamus hactenus, XuI, 117.
    Credebamus nos, uI, 151.
    Cum a catholicis, XI, 12.
    Cum a catholicis, XI, 13.
    Cum a catholicis, XI, 14.
    Cum a catholicis, XI, 15.
    Cum a nobis petitur, I, 134.
    Cum a nobis petitur, I, 136.
    Cum a nobis petitur, I, 139.
    Cum a nobis petitur, I, 141
    Cum a nobis petitur, I, 154.
    Cum a nobis petitur, I, 156
    Cum a nobis petitur, I, 157.
    Cum a nobis petitur, I, 158
    Cum a nobis petitur, I, 159.
    Cum a nobis petitur, I, 198.
    Cum a nobis petitur, I, 207.
    Cum a nobis petitur, I, 216
    Cum a nobis petitur, I, 217.
    Cum a nobis petitur, I, 229
    Cum a nobis petitur, I, 252.
    Cum a nobis petitur, I, 256.
    Cum a nobis petitur, I, 272.
    Cum a nobis petitur, I, 280.
    Cum a nobis petitur, I, 285.
    Cum a nobis petitur, I, 293.
    Cum a nobis petitur, I, 365.
    Cum a nobis petitur, I, 370.
    Cum a nobis petitur, I, 423.
    Cum a nobis petitur, I, 465.
    Cum a nobis petitur, II, 68.
    Cum a nobis petitur, II, 72.
    Cum a nobis petitur, II, 89.
    Cum a nobis petitur, II, 92.
    Cum a nobis petitur, II, 101.
    Cum a nobis petitur, II, 126.
    Cum a nobis petitur, II, 128.
    Cum a nobis petitur, II, 138.
    Cum a nobis petitur, II, 140.
    Cum a nobis petitur, II, 171.
    Cum a nobis petitur, II, 222.
    Cum a nobis petitur, II, 249.
    Cum a nobis petitur, II, 250.
    Cum a nobis petitur, II, 263.
    Cum a nobis petitur, II, 264.
    Cum a nobis petitur, II, 281.
    Cum a nobis petitur, II, 301
    Cum a nobis petitur, uI, 43.
    Cum a nobis petitur, uI, 148.
    Cum a nobis petitur, uII, 63.
    Cum a nobis petitur, uII, 80.
    Cum a nobis petitur, uII, 143.
    Cum a nobis petitur, uII, 146.
    Cum a nobis petitur, uIII, 4.
    Cum a nobis petitur, IX, 31.
    Cum a nobis petitur, IX, 114.
    Cum a nobis petitur, IX, 133.
    Cum a nobis petitur, IX, 193.
    Cum a nobis petitur, IX, 226.
    Cum a nobis petitur, IX, 244.
    Cum a nobis petitur, X, 13.
    Cum a nobis petitur, X, 99.
    Cum a nobis petitur, XI, 72.
    Cum a nobis petitur, XI, 123.
    Cum a nobis petitur, XI, 148.
    Cum a nobis petitur, XI, 190.
    Cum a nobis petitur, XI, 191.
    Cum a nobis petitur, XI, 199
    Cum a nobis petitur, XI, 209.
     Cum a nobis petitur, XI, 222.
    Cum a nobis petitur, XI, 238.
    Cum a nobis petitur, XI, 239.
    Cum a nobis petitur, XI, 240.
    Cum a nobis petitur, XI, 241.
    Cum a nobis petitur, XI, 242.
    Cum a nobis petitur, XI, 243.
    Cum a nobis petitur, XI, 279.
    Cum a nobis petitur, XII, 70.
    Cum a nobis petitur, XII, 71.
    Cum a nobis petitur, XII, 72.
    Cum a nobis petitur, XII, 111.
    Cum a nobis petitur, XII, 112.
    Cum a nobis petitur, XII, 135.
    Cum a nobis petitur, XII, 159.
    Cum a nobis petitur, XII, 160
    Cum a nobis petitur, XII, 161.
    Cum a nobis petitur, XII, 162.
    Cum a nobis petitur, XII, 163.
    Cum a nobis petitur, XIII, 36.
    Cum a nobis petitur, XIII, 77.
    Cum a nobis petitur, XIII, 79.
    Cum a nobis petitur, XIII, 121.
    Cum a nobis petitur, XIII, 143.
    Cum a nobis petitur, XIII, 192.
    Cum a nobis petitur, XIII, 200.
    Cum a nobis petitur, XIu, 7.
    Cum a nobis petitur, XIu, 23.
    Cum a nobis petitur, XIu, 25.
    Cum a nobis petitur, XIu, 49.
    Cum a nobis petitur, XIu, 51.
    Cum a nobis petitur, XIu, 54.
    Cum a nobis petitur, XIu, 113.
    Cum a nobis petitur, XIu, 119.
    Cum a nobis petitur, XIu, 135.
    Cum a nobis petitur, XIu, 139.
    Cum a nobis petitur, XIu, 141.
    Cum a nobis petitur, XIu, 164.
    Cum a nobis petitur, Xu, 5.
    Cum a nobis petitur, Xu, 25.
    Cum a nobis petitur, Xu, 34.
    Cum a nobis petitur, Xu, 51.
    Cum a nobis petitur, Xu, 55.
    Cum a nobis petitur, Xu, 59.
    Cum a nobis petitur, Xu, 68.
    Cum a nobis petitur, Xu, 86.
    Cum a nobis petitur, Xu, 96.
    Cum a nobis petitur, Xu, 133.
    Cum a nobis petitur, Xu, 165.
    Cum a nobis petitur, Xu, 220.
    Cum a nobis petitur, XuI, 68.
    Cum a nobis petitur, XuI, 115.
    Cum a nobis petitur, XuI, 123.
    Cum a nobis petitur, XuI. 157.
    Cum a nobis petitur, Suppl. 5.
    Cum a nobis petitur, Suppl. 16
    Cum a nobis petitur, Suppl. 20.
    Cum a nobis petitur, Suppl. 33 ter.
    Cum a nobis petitur, Suppl. 69.
    Cum a nobis petitur, Suppl. 104.
    Cum a nobis petitur, Suppl. 137.
    Cum a nobis petitur, Suppl. 145.
    Cum a nobis petitur, Suppl. 147.
    Cum a nobis petitur, Suppl. 169.
    Cum a nobis petitur, Suppl. 174.
    Cum a nobis petitur, Suppl. 194
    Cum a nobis petitur, Suppl. 227.
    Cum a nobis petitur, Suppl. 231.
    Cum a quibusdam, uIII, 158.
    Cum a sede apostolica, XII, 100.
    Cum abbati Neritonensi, XuI, 8.
    Cum ab illis apostolice. Registr. de neg. imp. 72.
    Cum ab omni specie, I, 376.
    Cum acceptum angelus. Registr. de imp. 180.
    Cum accessissent, I, 59.
    Cum accessissent, u, 74.
    Cum accessissent, IX, 260.
    Cum accessisset, II, 180.
    Cum adeo scripta, I, 279.
    Cum ad capiendas, I, 165.
    Cum ad consilium, uIII, 115.
    Cum ad ea exsequenda, I, 400.
    Cum ad ecclesiastici, I, 152.
    Cum ad exhortandos, I, 409.
    Cum ad illam ecclesiam, uIII, 136.
    Cum ad mandatum, Xu, 214.
     Cum ad monasterium, u, 82.
    Cum ad nostram dudum, XI, 203
    Cum ad nostram nuper, I, 523.
    Cum ad nostrum exsequendum, XII, 57.
    Cum ad obedientiam, uX, 134.
    Cum ad obedientiam, Xu, 135.
    Cum ad quorumdam, I, 140.
    Cum ad supplicis, XII, 26.
    Cum ad uniuersos. Suppl. 28.
    Cum ad uindictam, II, 259.
    Cum ad uindictam, III, 3.
    Cum Alexandrinam, IX, 95.
    Cum alii reges, XIII, 190.
    Cum aliquos, u, 27.
    Cum antequam esses, IX, 136.
    Cum antiqui hostis, I, 306.
    Cum apostolica, I, 15.
    Cum apostolica. Suppl. 114.
    Cum apostolica sedes, I, 313.
    Cum apostolica sedes, I, 555.
    Cum apostolica sedes, IX, 149.
    Cum apostolice sedis, II, 4.
    Cum apostolice sedis, uIII, 102.
    Cum apud sedem, I, 123.
    Cum apud sedem, I, 333.
    Cum Arelatensis, I, 474.
    Cum asperitate merito. Suppl. 239.
    Cum assumpseris signum, uIII, 99.
    Cum auaritie feruor, XII, 142.
    Cum B. monachus, XIu, 152.
    Cum Balmense monasterium, I, 114.
    Cum beatus Petrus, IX, 82.
    Cum beatus Petrus, IX, 83.
    Cum Bertholdus miles, uIII, 8.
    Cum bona sint. II, 181.
    Cum bone memorie. u, 106.
    Cum bone memorie. uII, 99.
    Cum bone memorie. Xu, 13.
    Cum boni iudicis. uI, 224.
    Cum Bononiensis, XuI, 184.
    Cum Bucce Leonis. Xu, 33.
    Cum capella nobilis, IX, 265.
    Cum castrum uallis. XII, 5.
    Cum catholici pauperes. Xu, 93.
    Cum causa que. I, 392.
    Cum causa que. uIII, 213.
    Cum causa que. X. 162.
    Cum causa que. XuI, 183
    Cum causam que. II, 295
    Cum causam que. uI, 112.
    Cum causam que. IX, 109.
    Cum causam que. XI, 253.
    Cum causam que. XII, 11.
    Cum causam que. XIII, 182.
    Cum causam que. XIu, 87.
    Cum causam que. XIu, 88.
    Cum causam que. Xu, 2
    Cum causam que. Xu, 125.
    Cum causam que. Xu, 141.
    Cum causam que. Xu, 150.
    Cum causam super. XuI, 112.
    Cum certa sint. XI, 212.
    Cum certa sint. XI, 213.
    Cum karissimi. II, 184.
    Cum carissimo. uIII, 209.
    Cum carissimo. Registr. de neg. imp. 132.
    Cum carissimus. uII, 55.
    Cum carissimus. Registr. de neg. imp. 60
    Cum carissimus. Registr. de neg. imp. 188.
    Cum Christus sit. uI, 116.
    Cum Christus sit. uIII, 43.
    Cum Christus sit. IX, 44.
    Cum Christi patrimonium. XuI, 14.
    Cum Cisterciensis. XI, 259.
    Cum Cisterciensis. XII, 10.
    Cum ciuitas Parmensis. I, 403.
    Cum ciuitatem. II, 156.
    Cum clerici. uI, 106.
    Cum clerici pre nimia XIII, 186.
    Cum Conradus, II, 288.
    Cum Constantinopolitanum. X, 37.
    Cum constet uos. uIII, 119.
    Cum constet Tolosanam Suppl. 109
    Cum contingat interdum. XIII, 127.
     Cum credamus te. III, 24.
    Cum custodia Ecclesie. IX, 120
    Cum decise in nostra. Xu, 145.
    Cum decorem domus. IX, 235.
    Cum defensio uestra. II, 192.
    Cum deputati sitis. IX, 50.
    Cum Deus de hoc. IX, 191.
    Cum deuotionis affectum. II, 262
    Cum de carissimo. XuI, 133.
    Cum de Christiani. uIII, 197.
    Cum de constitutione, II, 125.
    Cum de discordia. Registr. de neg. imp. 21.
    Cum de latere nostro II, 165.
    Cum de matrimonio. Registr. de neg. imp. 169.
    Cum de ordinanda. Xu, 38.
    Cum de superni. IX, 28.
    Cum diabolus misisset. XI, 173.
    Cum dilecta in Christo. XI, 263.
    Cum dilecte in Christo. IX, 108.
    Cum dilecti filii. I, 60.
    Cum dilecti filii. I, 282.
    Cum dilecti filii. I, 544.
    Cum dilecti filii. uI, 227.
    Cum dilecti filii. uII, 28.
    Cum dilecti filii. uIII, 76.
    Cum dilecti filii. uIII, 161.
    Cum dilecti filii. uIII, 188.
    Cum dilecti filii. IX, 40.
    Cum dilecti filii. X, 31.
    Cum dilecti filii. X, 193.
    Cum dilecti filii. XI, 43.
    Cum dilecti filii. XI, 205.
    Cum dilecti filii. XI, 225.
    Cum dilecti filii. XI, 268.
    Cum dilecti filii. XII, 146.
    Cum dilecti filii. XIII, 49.
    Cum dilecti filii. XIII, 208.
    Cum dilecti filii. XIu, 86.
    Cum dilecti filii. XIu, 137.
    Cum dilecti filii. Suppl. 14.
    Cum dilecti filii. Suppl. 89.
    Cum dilectis filiis. uI, 245.
    Cum dilectis filiis. X, 188.
    Cum dilectis filiis. XII, 53.
    Cum dilectis filiis. XIu, 56.
    Cum dilectis filiis. Xu, 160.
    Cum dilectum filium. Xu, 167.
    Cum dilectum filium. Xu, 169.
    Cum dilectus filius. I, 101.
    Cum dilectus filius. I, 247.
    Cum dilectus filius. I, 299.
    Cum dilectus filius. I, 377.
    Cum dilectus filius. I, 542.
    Cum dilectus filius. II, 91.
    Cum dilectus filius. II, 137.
    Cum dilectus filius. II, 174.
    Cum dilectus filius. u, 12.
    Cum dilectus filius. uI, 128.
    Cum dilectus filius. uII, 50.
    Cum dilectus filius. uII, 125.
    Cum dilectus filius. uII, 163.
    Cum dilectus filius. uIII, 30.
    Cum dilectus filius. uIII, 109.
    Cum dilectus filius. IX, 51.
    Cum dilectus filius. IX, 94.
    Cum dilectus filius. X, 56.
    Cum dilectus filius. X, 58.
    Cum dilectus filius. X, 207.
    Cum dilectus filius. XI, 154.
    Cum dilectus filius. XI, 164.
    Cum dilectus filius. XII, 62.
    Cum dilectus filius. XII, 132.
    Cum dilectus filius. XIII, 3.
    Cum dilectus filius. XIII, 40.
    Cum dilectus filius. XIII, 135.
    Cum dilectus filius. Xu, 90.
    Cum dilectus filius. Xu, 117.
    Cum dilectus filius. XuI, 54.
    Cum dilectus filius. XuI, 170.
    Cum dilectus filius. Suppl. 188.
    Cum dilectus filius. Suppl. 189.
    Cum dilectus filius. Suppl. 192.
    Cum diligenter. IX, 240.
    Cum diligentibus. uII, 111.
    Cum dissensionis. Registr. de neg. imp 154.
     Cum dissensionis. Registr. de neg. imp. 155.
    Cum dissensionis. Registr. de neg. imp. 157.
    Cum dissensionis. Registr. de neg. imp. 158.
    Cum diuina testante. u, 160.
    Cum domini uestri. XII, 88.
    Cum donationes. XIu, 28.
    Cum ea omnia que. Xu, 84.
    Cum ei simus. I, 25.
    Cum eius locum. uII, 67.
    Cum eius locum. uII, 94.
    Cum eius uices geramus. Xu, 114.
    Cum eo faciente. XuI, 120.
    Cum ecclesia. I, 457.
    Cum ecclesia. II, 283.
    Cum ecclesia. uII, 46.
    Cum ecclesia. uIII, 26.
    Cum ecclesia. X, 93.
    Cum ecclesia. X, 94.
    Cum ecclesia. XIII, 52.
    Cum ecclesia. XIII, 159.
    Cum ecclesia. XIII, 160.
    Cum ecclesia. XIII, 185.
    Cum ecclesia. Registr. de neg. imp. 85.
    Cum ecclesiam. XuI, 155.
    Cum ecclesiarum. I, 155.
    Cum ecclesie. I, 8.
    Cum ecclesiastice. I, 39.
    Cum electionis confirmatio. XIu, 67.
    Cum emergentium. I, 108.
    Cum enormes excessus. II, 95.
    Cum episcopatus uester. Xu, 54.
    Cum esse uos Ecclesie. II, 163.
    Cum esset dilectus. XII, 170.
    Cum esset dilectus. XII, 171.
    Cum esset dilectus. XII, 173.
    Cum esset dilectus. XII, 174.
    Cum esset dilectus. XII, 176.
    Cum esset dilectus. XII, 174.
    Cum et alias oues. XIII, 6.
    Cum excommunicatis. XuI, 94.
    Cum excommunicatorum. XuI, 116.
    Cum exitus quadriennii. XI, 108.
    Cum exspectauerimus. XIu, 36.
    Cum exspectauerimus. XIu, 37.
    Cum exspectauerimus. XIu, 38.
    Cum ex apostolatus. I, 472.
    Cum ex apostolatus. I, 529.
    Cum ex apostolice. XI, 177.
    Cum ex concessa. XIu, 27.
    Cum ex conquestione. II, 94.
    Cum ex conquestione. II, 186.
    Cum ex eo quod. IX, 221.
    Cum ex guerra que. Suppl. 186.
    Cum ex illo generali. I, 50.
    Cum ex illorum incuria. X, 17.
    Cum ex iniuncto. I, 432.
    Cum ex iniuncto. I, 433.
    Cum ex iniuncto. II, 40.
    Cum ex iniuncto. II, 41.
    Cum ex iniuncto. II, 42.
    Cum ex iniuncto. II, 141.
    Cum ex iniuncto. u, 152.
    Cum ex iniuncto. X, 109.
    Cum ex iniuncto. XI, 125.
    Cum ex iniuncto. XIII, 37.
    Cum ex iniuncto. XIII, 205.
    Cum ex iniuncto. XIu, 12.
    Cum ex iniuncto. XIu, 26.
    Cum ex iniuncto. XIu, 142.
    Cum ex iniuncto. XIu, 161.
    Cum ex naturalis. I, 502.
    Cum ex naturalis. I, 503.
    Cum ex nostri debito. Suppl. 146.
    Cum ex officii nostri. u, 114.
    Cum ex officii nostri. X, 131.
    Cum ex officio. uIII, 149.
    Cum ex paucitate. XI, 135.
    Cum ex pie recordationis. uII 226.
    Cum facti simus. II, 230.
    Cum felicis recordationis. I, 55.
    Cum felicis recordationis. Xu, 185.
    Cum filii dissidentes. uI, 234.
     Cum finem rerum. Registr. de neg. imp. 98.
    Cum finis non pugna. Registr de neg. imp. 100.
    Cum fortius sit. I, 447.
    Cum fratrum et. u, 147.
    Cum gemitus Ecclesie. XuI, 5.
    Cum geramus in terris. X, 68.
    Cum gratiam nostram. II, 62.
    Cum gratiam nostram. uII, 136.
    Cum Herueus et R. XIII, 203.
    Cum Hilarius quondam. X, 25.
    Cum Hilarius quondam. X, 26.
    Cum honestas tua. XI, 219
    Cum honori sit. uIII, 10.
    Cum igitur nostris. XIu, 30.
    Cum ii qui olim. Registr. de neg. imp. 113.
    Cum illam recolimus. Xu, 189.
    Cum illius locum. X, 226.
    Cum illius locum. XIu, 43.
    Cum illius uicem. I, 40.
    Cum illius uicem. I, 109.
    Cum illos qui. I, 151.
    Cum impunitas scelerum. II, 225.
    Cum inestimabile. XIII, 78.
    Cum inestimabile. XIII, 94.
    Cum iniunctum nobis. Suppl. 133.
    Cum instantia nostra. I, 473.
    Cum instantia nostra. I, 568.
    Cum in aliquos. I, 266.
    Cum in Carthaginiensi. Suppl. 175.
    Cum in Carthaginiensi. Suppl. 176.
    Cum in causa. XIII, 61.
    Cum in cruce Domini. XuI, 178.
    Cum in cruce Domini. XuI, 179.
    Cum in diecesi tua. XI, 272.
    Cum in distribuentibus. III, 32.
    Cum in Ecclesia. I, 153.
    Cum in Ecclesia. I, 160.
    Cum in Ecclesia. I, 309.
    Cum in Ecclesia. II, 275.
    Cum in Ecclesia. XI, 136.
    Cum in ecclesiis. I, 148.
    Cum in habitu. uI, 137.
    Cum in iure peritus. XI, 176.
    Cum in iuuentute. uI, 73.
    Cum in iuuentute. IX, 113.
    Cum in iuuentute. XIII, 12.
    Cum in Lateranensi. X, 153.
    Cum in lege. I, 296.
    Cum in manu. uI, 101.
    Cum in memoria. XuI, 129.
    Cum in memoria. XuI, 182.
    Cum in negotiis. II, 54.
    Cum in negotiis. II, 55.
    Cum in nobiles uiros. XIu, 39.
    Cum in partibus. I, 554.
    Cum in Roncelinum. XIu, 40.
    Cum in susceptione. Registr. de neg. imp. 114.
    Cum in tantum, I, 397.
    Cum in tua diecesi, Xu, 184.
    Cum in Turonensi, I, 205.
    Cum inter alios, I, 485.
    Cum inter alios, I, 511.
    Cum inter Armenie, XIu, 64.
    Cum inter Armenie, XIu, 65.
    Cum inter Armenie, XIu, 66.
    Cum inter cetera. Registr. de neg. imp. 135.
    Cum inter dilectam, III, 40.
    Cum inter dilectos, II, 47.
    Cum inter dilectum, II, 30.
    Cum inter economum, XIII, 194.
    Cum inter omnes, XIu, 108.
    Cum inter principes, I, 348.
    Cum inter te ac, XIII, 141.
    Cum inter te ac, Registr. de neg. imp. 128.
    Cum inter te et, I, 573.
    Cum inter te ex parte, Xu, 126.
    Cum inter tue. uI, 157.
    Cum inter uniuersas, II, 190.
    Cum inter uenerabilem, I, 318.
    Cum inter uenerabilem, II, 15.
    Cum inter uenerabilem, II, 16.
    Cum inter uenerabilem, XI, 8.
     Cum inter uenerabilem, XIII, 156.
    Cum inter uos, I, 283.
    Cum inter uos, u, 5.
    Cum inter uos, u, 100.
    Cum inter uos, uI, 32.
    Cum inter uos, uIII, 212.
    Cum inter uos, XI, 127.
    Cum inter uos, XI, 166.
    Cum inter uos, XIII, 55.
    Cum inter uos, XIII, 56.
    Cum inter uos, Xu, 98.
    Cum irreprehensibilem, I, 70.
    Cum is qui macula, uI, 168.
    Cum is qui superbis. Suppl. 196.
    Cum I. et A. canonici, XI, 276.
    Cum Iacobus iudex, I, 68.
    Cum iam annos, XIII, 83.
    Cum iam capitis Xu, 215.
    Cum iam dudum super, III, 41.
    Cum iudicium. Suppl. 212.
    Cum iuratum sit, X, 132.
    Cum iustus Dominus, I, 75.
    Cum iuxta canonicas, X, 5.
    Cum iuxta canonicas, XI, 62.
    Cum iuxta canonicas, XIII, 122.
    Cum iuxta legitimas, uI, 40.
    Cum iuxta testimonium, uI, 146.
    Cum Lateranensem, Xu, 81.
    Cum lex inhibeat, uII, 113.
    Cum libera monasteria, XIII, 39.
    Cum lites que, u, 72.
    Cum litigantium utilitatis, XuI 159.
    Cum litigaturus, I, 295.
    Cum longa consuetudine, uII, 182.
    Cum lupi rapaces, uIII, 105.
    Cum lupus procurator, XIII, 70
    Cum M. Ferrariensis, I, 98.
    Cum M. mulier, XIII, 80.
    Cum manifestis hereticis, XII, 172.
    Cum Marthe circa, u, 121.
    Cum monasterium, I, 268.
    Cum monasterium, I, 501.
    Cum monasterium, II, 237.
    Cum mouisses olim, XIII, 7.
    Cum Narnienses, XI, 143.
    Cum nemo suis, uII, 108.
    Cum nemo uestrum, IX, 232.
    Cum Nicolaum diaconum, XuI, 88.
    Cum nobilis uir, XII, 155.
    Cum nobilis uir, XII, 168.
    Cum nobis licet, I, 445.
    Cum nobis licet, I, 499.
    Cum nobis sit, IX, 116.
    Cum nos et progenitores, Xu, 222.
    Cum nos fauorabiles, uI, 11.
    Cum nos uniuersis, uII, 162.
    Cum non liceat, II, 150.
    Cum non possit ecclesiis, XuI, 138.
    Cum nonnulle possessiones, XIII, 173.
    Cum nostris dudum, XuI, append. 6.
    Cum nuper apud, XII, 107.
    Cum nuper ecclesie, u, 25.
    Cum nuper ex parte, X, 30.
    Cum nuper opposueris, III, 25.
    Cum nuper Parisius, Xu, 43.
    Cum nuper uobis, Xu, 83.
    Cum ob reuerentiam. Registr. ad neg. imp. 103.
    Cum occasione illius, I, 241.
    Cum olim abbati, XI, 237.
    Cum olim ab M., XuI, 13.
    Cum olim ad aures IX, 143.
    Cum olim ad nostram, u, 141.
    Cum olim ad nostram, uI, 139.
    Cum olim ad nostram, uII, 93.
    Cum olim ad nostram, XI, 251.
    Cum olim ad petitionem, XIII, 14.
    Cum olim ad sedem, uI, 109.
    Cum olim bone, I, 541.
    Cum olim causam, XIII, 155.
    Cum olim causam, XuI, 11.
    Cum olim causam, XuI, 72.
    Cum olim carissimus, uI, 56
    Cum olim ciues, XuI, 147.
    Cum olim D. I, 364.
     Cum olim de prebenda, XIII, 45.
    Cum olim dilecti, I, 553.
    Cum olim dilecti, III, 45.
    Cum olim dilecti, XI, 265.
    Cum olim dilecti, XuI, 119.
    Cum olim dilecto, uIII, 157.
    Cum olim dilectus, I, 188.
    Cum olim dilectus, u, 32.
    Cum olim dilectus, uI, 37.
    Cum olim dilectus, uI, 89.
    Cum olim dilectus, uII, 220.
    Cum olim dilectus, X, 197.
    Cum olim Ecclesia, u, 28.
    Cum olim essemus, II, 79.
    Cum olim essemus, II, 286.
    Cum olim esses, II, 144.
    Cum olim ex officii. Registr. de neg. imp. 178.
    Cum olim ex officii. Registr. de neg. imp. 181.
    Cum olim ex officii. Registr. de neg. imp. 182.
    Cum olim ex parte, XIu, 132.
    Cum olim ex parte, XuI. Append. 1.
    Cum olim ex parte, XuI, Append. 2.
    Cum olim fuimus, uII, 173.
    Cum olim grandes, Xu, 193.
    Cum olim inter, II, 152.
    Cum olim inter, uI, 35.
    Cum olim inter, uI, 104.
    Cum olim inter, uII, 73.
    Cum olim inter, uII, 101.
    Cum olim inter, IX, 52.
    Cum olim inter, X, 91.
    Cum olim inter, XII, 54.
    Cum olim nobis, II, 277.
    Cum olim nostris, XII, 1.
    Cum olim nuntius, XuI, 4.
    Cum olim pro canonicis, X, 66.
    Cum olim propter, III, 26.
    Cum olim questio, uI, 202.
    Cum olim quidam, X, 83.
    Cum olim sicut, I, 267.
    Cum olim super, XI, 147.
    Cum olim tam contra, XII, 177.
    Cum olim tibi, frater, uIII, 155.
    Cum olim tu, uI, 232.
    Cum olim Tullensis, IX, 55.
    Cum olim uenerabili, uII, 60.
    Cum olim uenerabili, IX, 165.
    Cum olim uenerabilis, II, 257.
    Cum olim uenerabilis, XI, 248.
    Cum olim uenerabilis, XII, 36.
    Cum olim uenerabilis, XuI, 65
    Cum omnes unum, I, 192.
    Cum omnes unum, uII, 7.
    Cum omnia orta, I, 4.
    Cum omnibus ecclesiis, XII, 179.
    Cum omnibus ecclesiis. Suppl. 232.
    Cum omnibus teneamini, uIII, 73.
    Cum omnium ecclesiarum, X, 95.
    Cum oporteat, IX, 160.
    Cum orthodoxe fidei, XI, 157.
    Cum orthodoxe fidei, XI, 231.
    Cum Otto dictus imperator, XIu, 78.
    Cum P. diaconus, I, 248.
    Cum P. et I. presbyteri, XII, 23.
    Cum paci et quieti, u, 61.
    Cum partes inter, I, 30.
    Cum partes inter. Suppl. 1.
    Cum partibus apud, u, 56.
    Cum pastores Ecclesie, XuI, 121.
    Cum pastoris sententia, uII, 37.
    Cum pater et filius, IX, 76.
    Cum paterne sollicitudinis, uII, 152.
    Cum peccatis exigentibus, uII, 48.
    Cum perditionis filius, Suppl. 187.
    Cum perditionis filius. Suppl. 243.
    Cum personam tuam, XIu, 4.
    Cum personam tuam, XIu, 5.
    Cum personam tuam, XIu, 154.
    Cum per alias litteras, Xu, 17.
    Cum per Constantinopolitani, uIII, 136.
     Cum per Constantinopolitani, IX, 45.
    Cum per filius gratiam. Suppl. 197.
    Cum per ipsius gratiam, XuI, 135.
    Cum per ipsius gratiam, XuI, 136.
    Cum per ipsius gratiam. Suppl. 181
    Cum per manus nostras, uIII, 179.
    Cum per manus nostras, IX, 196.
    Cum per manus nostras, X, 36.
    Cum per medium, XIII, 90.
    Cum per priuilegium, X, 97.
    Cum per priuilegium, X, 170.
    Cum per uenerabiles. Registr. de neg. imp. 93.
    Cum per uos fratres. Registr. de neg. imp. 94.
    Cum petentibus ueniam, uII, 225.
    Cum pie recordationis, uI, 121.
    Cum Pisani contra, XIu, 101.
    Cum plena cuilibet, X, 215.
    Cum plenitudo legis, II, 39.
    Cum plerumque expediat, Xu, 71.
    Cum Posnanienses, XIu, 89.
    Cum post alia, XII, 71.
    Cum post euangelicum, I, 44.
    Cum prelati ecclesiarum, I, 45.
    Cum preter decem et octo, XIu, 10.
    Cum preter solitum, II, 203.
    Cum principes Alemannie. Registr. de neg. imp., 164
    Cum prodierit hactenus, IX, 166.
    Cum prouida deliberatione, IX, 39.
    Cum prouisio clericorum, X, 125.
    Cum pro beneficiorum, XII, 20.
    Cum pro causa, I, 319.
    Cum pro causa, IX, 46.
    Cum pro controuersia, II, 199.
    Cum pro controuersiis, I, 329.
    Cum pro dilecto, XI, 267.
    Cum pro dilecto, u, 132.
    Cum pro ecclesia, XI, 156
    Cum pro his tibi, I, 315.
    Cum pro questione, u, 35.
    Cum pro questione, u, 73.
    Cum pro questione, XuI, 22.
    Cum pro reconciliatione, XuI, 83.
    Cum propter defectum. Registr. de neg. imp. 112.
    Cum propter laicorum, I, 521.
    Cum quanta gloria, uIII, 92.
    Cum quanta gloria, IX, 101.
    Cum quamdam Walkeriam, XI, 83.
    Cum quedam capitula, XIu, 144.
    Cum quedam casalia, Xu, 65.
    Cum quedam casalia, Xu, 66.
    Cum quedam diecesis, XuI, 153.
    Cum quedam possessiones, XIu, 71.
    Cum quidam de fratribus, Xu, 91.
    Cum quidam pontifices, XuI, 174.
    Cum quidam presbyteri, XII, 148.
    Cum quieti uirziliacensis, XIu, 127.
    Cum recidiui languores, uIII, 67.
    Cum regia serenitas, uI, 68.
    Cum regia serenitas, uI, 69.
    Cum regia serenitas, uI, 70.
    Cum regnorum status, I, 480.
    Cum reprobus Otto. Suppl. 193.
    Cum regendo imperio, X, 120.
    Cum res Paterinorum, X, 105.
    Cum Roncelinus, XIu, 95
    Cum Roncelinus, XIu, 96.
    Cum S. balliuo quondam, XIII, 167.
    Cum S. quondam, II, 273.
    Cum sacris canonibus, I, 416.
    Cum sacrosancta, I, 582.
    Cum scriptum sit, I, 107.
    Cum secundum Suppl., 32
    Cum secundum apostolum, I, 76
    Cum secundum apostolum, IX, 141.
    Cum secundum apostolum, X, 173.
    Cum secundum apostolum, Xu, 219.
    Cum secundum doctrinam, I, 414.
     Cum secundum doctrinam, I, 466.
    Cum secundum euangelicam, uI, 62.
    Cum secundum euangelicam, IX, 102.
    Cum secundum traditionem, I, 471.
    Cum sedes apostolica, I, 490.
    Cum sedes apostolica, I, 491.
    Cum sedes apostolica, I, 492.
    Cum sedes apostolica, I, 493.
    Cum sicut asseritis, XI, 63.
    Cum sicut audiuimus, I, 71.
    Cum sicut carissima, XIII, 38.
    Cum sicut dilectis, XIu, 124.
    Cum sicut dilectus, XIII, 2.
    Cum sicut per uestras, X, 200.
    Cum sicut uenerabilis, Xu, 29.
    Cum sicut uestra discretio, XuI 173.
    Cum simus in sede, II, 105.
    Cum simus licet immeriti, IX, 105.
    Cum simus omnibus, I, 477.
    Cum simus secundum, XII, 37.
    Cum simus singulis, I, 402.
    Cum simus uiris. uI, 10.
    Cum sitis operibus, uI, 107.
    Cum sint diligentius, uII, 26.
    Cum sit onus, uIII, 144.
    Cum sit regi, uIII, 41.
    Cum sit regula, II, 145.
    Cum sine capite, II, 204.
    Cum sine pallio, X, 134.
    Cum status ecclesiarum, I, 189.
    Cum superbis Deus, X, 65.
    Cum super abbatia, II, 38.
    Cum super facto. Registr. de neg. imp 89.
    Cum super his que, uIII, 106
    Cum super libertate, I, 427.
    Cum super negotio, X, 219.
    Cum super prebenda I, 215.
    Cum super prioratu, I, 533.
    Cum super processu, X, 3.
    Cum super reformatione, XIu, 82.
    Cum super sorte, XIII, 142.
    Cum super translatione, uIII, 165.
    Cum super usu, XIII, 197.
    Cum talis esse debeat, XIII, 63.
    Cum talis esse debeat, Xu, 94.
    Cum tam tu quam, I, 178.
    Cum tempore bone, I, 317.
    Cum terra sancta, I, 437.
    Cum te credamus, I, 343.
    Cum te non solum, uI, 131.
    Cum te a Bartholomeo, Xu, 158.
    Cum tibi, frater, X, 22.
    Cum tibi curam, XuI, 101.
    Cum tibi de benignitate, u, 40.
    Cum tu et B, I, 314.
    Cum tu fili, uI, 111.
    Cum tu, frater, uII, 84.
    Cum te tanquam. Registr. de neg. imp. 47.
    Cum tua pro te, IX, 227.
    Cum tuum in multis, XuI, 114.
    Cum thesaurariam, XI, 254.
    Cum Thessalonicensis, XI, 106.
    Cum Trauersam, uI, 206.
    Cum turpis sit omnis, IX, 222.
    Cum uniuersi, uIII, 192.
    Cum uniuersis. Suppl., 7.
    Cum uniuersorum, I, 84.
    Cum uniuersum, uIII, 131.
    Cum unus Dominus, I, 94.
    Cum uenerabilis, I, 125.
    Cum uenerabilis, I, 185.
    Cum uenerabilis, I, 396.
    Cum uenerabilis, I, 546.
    Cum uenerabilis, II, 300.
    Cum uenerabilis, uII, 27.
    Cum uenerabilis, uIII, 108.
    Cum uenerabilis, XI, 73.
    Cum uenerabilis, XI, 168.
    Cum uenerabilis, XI, 192.
    Cum uenerabilis, XII, 92.
    Cum uenerabilis, XII, 93.
    Cum uenerabilis, XIII, 8.
    Cum uenerabilis, XIII, 106.
     Cum uenerabilis, XIu, 34.
    Cum uenerabilis, Xu, 12.
    Cum uenerabilis. Registr. ad neg. imp. 74.
    Cum uenerabilis. Suppl., 30.
    Cum uenerabilem, XIII, 116.
    Cum uenerabilem, Xu, 62.
    Cum uenerabilem, Xu, 63.
    Cum uenerabilem, Xu, 64.
    Cum uenissent ad, II, 173.
    Cum uenissent ad, uI, 78.
    Cum uenisset ad, uII, 3.
    Cum uenisset olim, I, 119.
    Cum uester et Ecclesie, III, 31
    Cum uestre utilitati, XI, 21.
    Cum uigor districtionis, uII, 197.
    Cum uirtus mutuo, X, 201.
    Cum uobis aliis, IX, 107.
    Cum uobis dedimus, uI, 221.
    Cum uos audiuimus, II, 226.
    Cum uos et Ecclesia, II, 118.
    Cum uota Meldensis, X, 163.
    Cum Wintoniensis ecclesia, uIII, 104.
    Cupientes secundum, XuI, 164.
    Cupientes olim, XI, 84.
    Cura pastoralis, XII, 24.
    Cura suscepti, uII, 179.




D
    Daniele propheta, XuI, 37.
    Debitum caritatis, uII, 210.
    Debitum officii, IX, 159.
    Debitum officii, X, 42.
    Debitum prosequeris, uI, 83.
    Deferendum regi, I, 131.
    Defuncto Rome felicis, XI, 104.
    Deo et uobis, XIII, 210.
    Deriuata in nos, I, 536.
    Desiderium quod, XIu, 61.
    Detestabile facinus, XIII, 132.
    Deuotionem et fidei. Suppl. 90.
    Deuotionem et reuerentiam, XI, 7
    Deuotionem quam te. Suppl. 209.
    Deuotionem uestram, XII, 129.
    Deuotionem uestram, Xu, 172.
    Deuotionem uestram. Registr. de neg. imp. 102.
    Deuotionis et fidei, II, 182.
    Deuotioni tue, uIII, 175.
    Deuotioni tue, Xu, 175.
    Deuotionis tue, uIII, 134.
    Deuotionis uestre, uI, 23.
    Deuotionis uestre. Suppl. 238.
    De commisso nobis. I, 147.
    De dissensione inter uos. Xu, 180
    De facili perpendere. IX, 271.
    De homine qui. XI, 146.
    De infidelibus ad. I, 514.
    De mentis uestre. uI, 231.
    De monialibus. u, 1.
    De prudentia dilectorum. XI, 226.
    De prudentia Senonensis. Xu, 108.
    De prudentia Senonensis. Xu, 123.
    De singulorum prouisione. uII, 98.
    De testibus qui, I, 513.
    De tua confisi. XuI, 143.
    De uestra discretione. I, 508.
    Dignitates et cetera. I, 82.
    Dignas fraternitati. Registr. de neg. imp. 137.
    Dignis laudibus. Suppl. 207
    Dilecta in Christo. IX, 38.
    Dilecta in Christo. XIu, Append. 1.
    Dilecta in Christo XuI, 149.
    Dilecta in Christo. XuI, 185.
    Dilecta in Christo. Suppl. 143
    Dilecte in Christo. uIII, 68.
    Dilecte in Christo. uIII, 208.
    Dilecte in Christo. XI, 56.
    Dilecte in Christo. XI, 57.
    Dilecti filii. I, 77.
    Dilecti filii. I, 219.
    Dilecti filii. I, 351.
    Dilecti filii. u, 98.
    Dilecti filii. uI, 96.
     Dilecti filii. uI, 122.
    Dilecti filii. uI, 161.
    Dilecti filii. uIII, 31.
    Dilecti filii. uIII, 45.
    Dilecti filii. uIII, 74.
    Dilecti filii. X, 4.
    Dilecti filii X, 210.
    Dilecti filii. X, 221
    Dilecti filii. XI, 59.
    Dilecti filii. XI, 142.
    Dilecti filii. XI, 171.
    Dilecti filii. XII, 182.
    Dilecti filii. XIII, 15.
    Dilecti filii. XIII, 28.
    Dilecti filii. XIII, 29.
    Dilecti filii. XIII, 30.
    Dilecti filii. XIII, 114.
    Dilecti filii. XIII, 166.
    Dilecti filii. XIu, 94.
    Dilecti filii. XIu, 98.
    Dilecti filii. XIu, 112.
    Dilecti filii. XIu, 120.
    Dilecti filii. XIu, 123.
    Dilecti filii. XIu, Append. 11.
    Dilecti filii. Xu, 10.
    Dilecti filii. Xu, 41.
    Dilecti filii. Xu, 49.
    Dilecti filii. Xu, 121.
    Dilecti filii. Xu, 147.
    Dilecti filii. Xu, 178.
    Dilecti filii. Xu, 240.
    Dilecti filii. XuI, 97.
    Dilecti filii. Suppl. 50.
    Dilecti filii. Suppl. 97.
    Dilecti filii. Suppl. 101.
    Dilecti filii. Suppl. 168.
    Dilecti filii. Suppl. 182.
    Dilecti filii. Suppl. 213.
    Dilecti filii. Suppl. 225.
    Dilectis filiis. I, 34.
    Dilectis filiis. uI, 12.
    Dilectis filiis. IX, 77.
    Dilectis filiis. X, 183.
    Dilectis filiis. X, 189.
    Dilectis filiis. XI, 45.
    Dilectis filiis. XI, 128.
    Dilectis filiis. XIu, 125.
    Dilectis filiis. Suppl. 116.
    Dilectis in Christo. uIII, 3
    Dilecto filio. I, 225.
    Dilecto filio. u, 124.
    Dilecto filio. u, 149.
    Dilecto filio. uII, 25.
    Dilecto filio. X, 186.
    Dilecto filio. XI, 255.
    Dilecto filio. XIII, 72.
    Dilecto filio. XIII, 73.
    Dilecto filio. XIII, 157
    Dilecto filio. XuI, 57.
    Dilectorum filiorum. Suppl. 179.
    Dilectorum filiorum. XIII, 137.
    Dilectorum filiorum XIII, 151.
    Dilectos filios. II, 256
    Dilectum filium. XI, 34.
    Dilectum filium. Registr. de neg. imp. 166.
    Dilectus filius. I, 210
    Dilectus filius. I, 218.
    Dilectus filius. II, 243.
    Dilectus filius. III, 19.
    Dilectus filius. u, 97.
    Dilectus filius. u, 125.
    Dilectus filius. u, 126.
    Dilectus filius. uI, 20.
    Dilectus filius. uI, 241.
    Dilectus filius. uII, 32.
    Dilectus filius. uII, 124.
    Dilectus filius. uIII, 168.
    Dilectus filius. IX, 57.
    Dilectus filius. IX, 146.
    Dilectus filius. IX, 186
    Dilectus filius. IX, 209.
    Dilectus filius. X, 45.
    Dilectus filius. X, 70.
    Dilectus filius. XI, 78.
    Dilectus filius. XI, 103.
    Dilectus filius. XI, 107.
    Dilectus filius. XI, 169.
     Dilectus filius. XI, 261.
    Dilectus filius. XII, 41.
    Dilectus filius. XII, 73.
    Dilectus filius. XIII, 16.
    Dilectus filius. XIII, 68.
    Dilectus filius. XIII, 118.
    Dilectus filius. XIII, 195.
    Dilectus filius. XIII, 196.
    Dilectus filius. XIu, 1.
    Dilectus filius. XIu, 21.
    Dilectus filius. XIu, 80.
    Dilectus filius. XIu, 103.
    Dilectus filius. XIu, 133.
    Dilectus filius. Xu, 23.
    Dilectus filius. Xu, 35.
    Dilectus filius. Xu, 37.
    Dilectus filius. Xu, 67.
    Dilectus filius. Xu, 70.
    Dilectus filius. Xu, 78.
    Dilectus filius. Xu, 82.
    Dilectus filius. Xu, 105.
    Dilectus filius. Xu, 151.
    Dilectus filius. Xu, 173.
    Dilectus filius. Xu, 174.
    Dilectus filius. Xu, 203.
    Dilectus filius. XuI, 25.
    Dilectus filius. XuI, 145.
    Dilectus filius. Suppl. 112.
    Dilectus filius. Suppl. 177.
    Diligens debet. uII, 213.
    Diligenter auditis. XI, 138.
    Diligenter auditis. XI, 149.
    Diligenter auditis. XIu, 48.
    Diligenter auditis. Xu, 45.
    Diligenter auditis. Xu, 89.
    Diligenter auditis. Xu, 106.
    Diligenter auditis. Xu, 127.
    Diligenter auditis. Xu, 130.
    Diligenter auditis. Xu, 132.
    Diligenter examinatis. XuI, 156.
    Discretioni tue. IX, 26.
    Discretioni uestre. uIII, 97.
    Disperdat Dominus. uI, 150.
    Diu multumque. XII, 80.
    Diuersis fallaciis. uI, 103.
    Diuersis litteris. XI, 40.
    Diuina prouidentia. XuI, 74.
    Diuine legis iniuria. uI, 235.
    Diuine ordinationis. XI, 20.
    Diuisis aliis uestibus. uIII, 55.
    Dolemus non modicum. u, 161
    Dolet et doluit. uI, 114.
    Doloris aculeus. u, 50.
    Dolorum urgentium. IX, 204.
    Domino sancto. uI, 88.
    Domus Domini. XIII, 67.
    Dudum a nobis. X, 72.
    Dudum ad aures. XIII, 50.
    Dudum archidiacono. X, 57.
    Dudum dilectis filiis. Xu, 124
    Dudum nos uobis. IX, 248.
    Dum a nobis petitur. Suppl. 218.
    Dum non solum. I, 176.
    Dum olim frater. XI, 167.
    Dum personam tuam. uI, 8.
    Dum proprie salutis. uI, 149.
    Duo simul, consultationem. I, 515.
    Dura sepe mandata. I, 235.




E
    Ea est in fouendis, II, 253.
    Ea nobis de tuis, III, 35.
    Ea nobis de tuis, III, 36.
    Ea que a fratribus, I, 311
    Ea que a predecessoribus, II, 153.
    Ea que ad ampliandum, I, 470.
    Ea que auctoritate, I, 458.
    Ea que concordia, II, 143.
    Ea que de mandato, I, 507.
    Ea que de mandato, uIII, 186.
    Ea que illicite, Xu, 236.
    Ea que iudicio, Suppl. 161.
    Ea que pro defensione, Xu, 129.
    Ea que ratione, XII, 50.
    Ea que sunt iuris, I, 342.
    Ea quibus apostolice, I, 73.
    Ea semper Ecclesie, I, 271.
    Ea te credimus, uI, 147.
     Eam de discretione, I, 429.
    Eam de serenitate, I, 9
    Eam gerimus de tua, Xu, 181.
    Ecce carissimus, uI, 4
    Ecce iam tempus. Registr. de neg. imp. 159.
    Ecce mittimus uobis, XII, 28.
    Ecclesia Mediolanensi, Xu, 112.
    Ecclesia Rauenne, XI, 280.
    Ecclesia S. Marie, II, 239.
    Ecclesia sancti, u, 37.
    Ecclesia uulterana, IX, 171.
    Ecclesiam suam, 1, 230.
    Ecclesiarum utilitati, u, 144.
    Ecclesiarum utilitatibus, u, 133.
    Ecclesiarum utilitatibus, u, 151.
    Edoceri a nobis, XI, 3.
    Effectum iusta, I, 174.
    Effectum iusta, I, 286.
    Effectum iusta, I, 475.
    Effectum iusta, IX, 263.
    Effectum iusta, X, 60.
    Effectum iusta, Xu, 143.
    Ego chartam mitto, uI, 142.
    Egressus Satan, uII, 36.
    Ei a quo est omne, II, 253.
    Ei qui de malis nouit, XuI, 79.
    Ei qui non uult, XuI, 81.
    Eius exemplo, IX, 66.
    Eius exemplo, X, 89.
    Eius exemplo, XI, 196.
    Eius exemplo, XII, 66.
    Eius exemplo, XIII, 85.
    Emergente dudum, IX, 282
    Enormes excessus, u, 95.
    Eo libentius tuis, X, 73.
    Eo nobis existis, III, 16.
    Eo te credimus, Xu, 40.
    Eo zelo et caritatis. Suppl. 91.
    Equo rufo, de quo, XuI, 167.
    Et apostolice sedis, X, 35.
    Ei canonica tradit, X, 52.
    Et ipsa iustitie, IX, 89.
    Et officii nostri, uII, 123.
    Et ordo rationis, uIII, 117.
    Et qui mortificat. Registr. de neg. imp. 91.
    Et si rem grandem. Suppl. 172.
    Et tibi congaudemus, II, 255.
    Et uerbera patris, III, 39.
    Et zizania non, I, 38.
    Etsi apostolatus, XuI, 3.
    Etsi egre tulerimus. Registr. de neg. imp. 58.
    Etsi Christus preceperit, IX, 24.
    Etsi commendabilis. Registr. de neg. imp. 44.
    Etsi cunctis fidelibus, XuI, 128.
    Etsi debito pastoralis, XuI, 73.
    Etsi deuotionem, uII, 15.
    Etsi dilectum filium, Xu, 154.
    Etsi Ecclesiam Dei, IX, 48.
    Etsi ecclesiarum, uII, 61.
    Etsi fraterne caritatis, X, 48.
    Etsi Iudeos quos, uIII, 121.
    Etsi iuxta officii, IX, 85.
    Etsi minime dubitemus, Xu, 168.
    Etsi modernis, II, 254.
    Etsi necesse sit, II, 75
    Etsi nobilium uirorum, XuI, 171.
    Etsi non displiceat, uII, 186.
    Etsi nostri nauicula, uII, 76.
    Etsi plus solito, III, 50.
    Etsi precibus tuis, Xu, 194.
    Etsi quidam imperatores. Registr. de neg. imp. 33.
    Etsi quilibet in, X, 49.
    Etsi rem grandem, uII, 70.
    Etsi resecande sint, Xu, 212
    Etsi secundum rigorem, XII, 85.
    Etsi semper inter, uIII, 1.
    Etsi te deuotum, uI, 132.
    Etsi Tolosanorum, XuI, 172.
    Etsi uniuersies ecclesiis, uIII, 191.
    Etsi uerba euangelizantium, uII, 139.
    Examinata causa, IX, 206.
    Examinata causa, IX, 207.
    Examinata causa, X, 29.
     Examinata causa, XIu, 91.
    Examinata causa, XIu, 92.
    Examinata fides, XIII, 9.
    Examinatam tue, I, 384.
    Excellentissimo domino, I, 390.
    Excursus seculi, IX, 185.
    Exhibita nobis, XuI, 61.
    Exhibita nobis, XuI, 92.
    Exhibita nobis. Suppl. 13.
    Exhibite nobis, uIII, 182.
    Exhibite coram nobis, XuI, 19.
    Exoptata regni, II, 179.
    Expedit sepius. Registr. de neg. imp. 67.
    Experimento didicimus, XI, I.
    Exposita nobis, I, 186.
    Exposita nobis, uIII, 54.
    Exposita nobis, IX, 65.
    Exposita nobis, XI, 153.
    Exposita nobis, XIII, 154.
    Exposita nobis, Xu, 48.
    Expositam nobis, II, 80.
    Expositam nobis, II, 287.
    Expositis nobis, XII, 9.
    Exposuisti nobis, I, 307.
    Exposuisti nobis, u, 10.
    Exposuit nobis, I, 190.
    Exposuit nobis, I, 221.
    Exposuit nobis, I, 226.
    Exposuit nobis, XIII, 161
    Exposuit nobis, XIII, 164.
    Exspectans exspectauit, uIII, 150.
    Exspectantes exspectauimus. Registr. de neg. imp. 36.
    Exspectauimus hactenus, uI, 45.
    Exspectauimus hactenus. Registr. de neg. imp. 68.
    Exsultamus pro uobis, III, 48.
    Exsultauit cor nostrum, uI, 214.
    Ex apostolice seruitutis, X, 401
    Ex affectu sincere. Registr. de neg. imp. 171.
    Ex assuete benignitatis, XIu, 45.
    Ex commisso nobis, uII, 39.
    Ex commisso nobis, XIII, 48.
    Ex conquestione dilecti, I, 213.
    Ex conquestione dilecti. Suppl. 15.
    Ex conquestione dilectorum. Suppl. 84.
    Ex conquestione nobilis, II, 188.
    Ex conquestione uenerabilis, X, 92.
    Ex conquestione uenerabilis, XI, 17.
    Ex conquestione uenerabilis, XII, 145.
    Ex continentia litterarum, I, 405.
    Ex diuina lectione, uI, 164.
    Ex eo te radicatum, II, 218.
    Ex eo te sedi, XI, 114.
    Ex eo te sedi, XI, 115.
    Ex gratia quam, III, 12.
    Ex hoc non modicum, IX, 188.
    Ex illa gratia, uIII, 129.
    Ex illo singularis, I, 16.
    Ex uno eodemque. Registr. de neg, imp. 55.
    Ex ineffabili prouidentia, uIII, 120.
    Ex iniuncto nobis, II, 32.
    Ex iniuncto nobis, IX, 73.
    Ex iniuncto nobis. Suppl. 160.
    Ex insinuatione, I, 332.
    Ex insinuatione, I, 550.
    Ex insinuatione, uII, 216.
    Ex insinuatione, X, 157.
    Ex insinuatione, XIII, 170.
    Ex lectione diuina, uI, 163.
    Ex litteris bone, uI, 84.
    Ex litteris bone, uI, 175.
    Ex litteris karissimi, XIII, 119.
    Ex litteris karissimi, XIII, 184.
    Ex litteris karissimi, Xu, 227.
    Ex litteris karissimi, Xu, 228.
    Ex litteris dilecti, uII, 183.
    Ex litteris dilecti, uIII, 82.
    Ex litteris dilecti, IX, 79.
    Ex litteris dilectorum, I, 531.
    Ex litteris dilectorum, u, 136.
     Ex litteris dilectorum, IX, 118.
    Ex litteris dilectorum, XI, 204.
    Ex litteris dilectorum, XIu, 93.
    Ex litteris electi, uII, 114.
    Ex litteris et conquestione, I, 340.
    Ex litteris nuper, u, 140.
    Ex litteris pie, XIII, 140.
    Ex litteris quas, I, 422.
    Ex litteris quas, u, 108.
    Ex litteris quas, I, 7.
    Ex litteris quas XuI, 34.
    Ex litteris regie, XI, 65.
    Ex litteris tue, III, 34.
    Ex litteris tue, u, 79.
    Ex litteris tue, uI, 52.
    Ex litteris tue, uI, 92.
    Ex litteris tue, uII, 170.
    Ex litteris tue, uII, 219.
    Ex litteris tue, uIII, 156.
    Ex litteris tue, IX, 42.
    Ex litteris tuis, uII, 34.
    Ex litteris uenerabilis, uI, 6.
    Ex litteris uenerabilis, uI, 218.
    Ex litteris uenerabilis, uII, 71.
    Ex litteris uenerabilis, uII, 71.
    Ex litteris uenerabilis, X, 44.
    Ex litteris uenerabilis, X, 140.
    Ex litteris uenerabilis, X, 178.
    Ex litteris uenerabilis, XII, 94.
    Ex litteris uenerabilis, XII, 95.
    Ex litteris uenerabilis, XIII, 134
    Es litteris uenerabilium, I, 366.
    Ex litteris uestre, XI, 274.
    Ex litteris uestris, IX, 78.
    Ex litteris uestris, XI, 82.
    Ex litteris uestris, XI, 187.
    Ex litteris uestris, Suppl. 150.
    Ex multarum tenore, XuI, 152.
    Ex multiplicitate, I, 181.
    Ex ore sedentis, I, 290.
    Ex ore sedentis, uIII, 204.
    Ex parte abbatisse, u, 137.
    Ex parte Astensis, uII, 90.
    Ex parte karissimi, Xu, 213.
    Ex parte communis, XuI, 20.
    Ex parte decani, uI, 98.
    Ex parte dilecti, I, 19.
    Ex parte dilecti, uI, 27.
    Ex parte dilecti, uI, 153.
    Ex parte dilecti, uIII, 110.
    Ex parte dilecti, IX, 60.
    Ex parte dilecti, IX, 75.
    Ex parte dilecti, XIII, 21.
    Ex parte dilecti, XIII, 209.
    Ex parte dilecti, Xu, 144.
    Ex parte dilecti, Xu, 217.
    Ex parte dilecte, XuI, 150.
    Ex parte dilectorum, I, 278.
    Ex parte dilectorum, I, 289.
    Ex parte dilectorum, II, 70.
    Ex parte dilectorum, uIII, 44.
    Ex parte dilectorum, IX, 69.
    Ex parte dilectorum, IX, 71.
    Ex parte dilectorum, X, 20.
    Ex parte dilectorum, X, 85.
    Ex parte dilectorum, X, 167
    Ex parte dilectorum, Xu, 21.
    Ex parte dilectorum. Suppl. 66.
    Ex parte dilectorum. Suppl. 67.
    Ex parte E. mulieris, IX, 86.
    Ex parte Legionensis, I, 253.
    Ex parte M. mulieris, XI, 206.
    Ex parte nobilis, XuI, 56.
    Ex parte parentum, IX, 12.
    Ex parte Pragensis, I, 78.
    Ex parte tua, I, 259.
    Ex parte tua, II, 158.
    Ex parte tua, II, 279.
    Ex parte tua, III, 2.
    Ex parte tua, u, 19.
    Ex parte tua, u, 23.
    Ex parte tua, u, 58.
    Ex parte tua, uI, 199.
    Ex parte tua, uI, 201.
    Ex parte tua, uII, 72.
    Ex parte tua, uII, 121
    Ex parte tua, uII, 142.
    Ex parte tua, uII, 156.
     Ex parte tua, uII, 166.
    Ex parte tua, uII, 176.
    Ex parte tua, uII, 177.
    Ex parte tua, uII, 198.
    Ex parte tua, uIII, 46.
    Ex parte tua, uIII, 183
    Ex parte tua, uIII, 184.
    Ex parte tua, uIII, 195.
    Ex parte tua, IX, 17.
    Ex parte tua, IX, 27.
    Ex parte tua, IX, 30.
    Ex parte tua, IX, 33.
    Ex parte tua, IX, 253.
    Ex parte tua, X, 82.
    Ex parte tua, X, 107.
    Ex parte tua, X, 135.
    Ex parte tua, X, 196.
    Ex parte tua, XI, 23.
    Ex parte tua, XI, 140.
    Ex parte tua, XI, 165.
    Ex parte tua, XII, 25.
    Ex parte tua, XIu, 74.
    Ex parte tua, Suppl. 85.
    Ex parte uenerabilis, I, 54.
    Ex parte uenerabilis, I, 308.
    Ex parte uenerabilis, II, 36.
    Ex parte uenerabilis, uI, 50.
    Ex parte uenerabilis, IX, 32.
    Ex parte uenerabilis, IX, 49.
    Ex parte uenerabilis, IX, 213.
    Ex parte uenerabilis, XIII, 92.
    Ex parte uenerabilis, Xu, 53.
    Ex parte uestra, I, 175.
    Ex parte uestra, I, 232.
    Ex parte uestra, uII, 150.
    Ex parte uestra, IX, 177.
    Ex parte uestra, X, 21.
    Ex parte uestra, X, 199.
    Ex parte uestra, XI, 195.
    Ex parte uestra, XIu, 110.
    Ex parte uestra, XuI, 151.
    Ex parte uestra. Suppl. 236.
    Ex pastoralis officii, II, 73.
    Ex paterne benignitatis, XI, 216
    Ex priuilegio felicis, X, 139.
    Ex priuilegio felicis, XI, 194.
    Ex publico instrumento, uII, 133.
    Ex relatione dilecti, uI, 34.
    Ex relatione dilectorum. Suppl. 77.
    Ex serie litterarum. Xu, 39.
    Ex sincero deuotionis. XII, 35.
    Ex speciali dilectionis. XI, 4.
    Ex speciali dilectionis. XI, 5.
    Ex speciali quam. uIII, 169.
    Ex suscepte nobis. u, 81.
    Ex suscepte nobis. Xu, 232.
    Ex tenore litterarum. u, 94.
    Ex tenore litterarum. uI, 120.
    Ex tenore litterarum. uIII, 141.
    Ex tenore litterarum. uIII, 180.
    Ex tenore litterarum. IX, 243.
    Ex tenore litterarum. X, 206.
    Ex tenore litterarum. XI, 188.
    Ex tenore litterarum. XI, 208.
    Ex tenore litterarum. XIu, 59.
    Ex tenore litterarum. Suppl. 152.
    Ex tenore tuarum. XII, 61.
    Ex tenore uestrarum. uI, 177.
    Ex tua confessione. I, 379.
    Ex tua insinuatione. Suppl. 237.
    Ex tue deuotionis. X, 51.
    Ex tuarum, frater. XII, 17.
    Ex tuarum perpendimus. XII 19.
    Ex tuarum perpendimus. XII, 102.
    Ex tuarum perpendimus. Xu, 140.
    Ex tuarum tenore. XII, 18.
    Ex uestris accepimus. XuI, 38.
    Ex uestris accepimus. XuI, 62.




F
    Facimus tibi notum. u, 118.
    Felicis recordationis. XuI, 60.
     Felicis recordationis. XuI, 75.
    Feruor religionis. II, 121.
    Feruor religionis. uI, 3.
    Fidem et deuotionem. uII, 64.
    Fidem et prudentiam. uII, 44.
    Firmam gerimus. Registr. de neg. imp. 184.
    Flagitiosam et detestabilem. uI, 162.
    Formam apostolice. II, 272.
    Formam apostolice. II, 305.
    Fraternitatem tuam. u, 31.
    Fraternitatem tuam, uII, 104.
    Fratermitatem tuam. XII, 12.
    Fraternitati tue. uI, 72.
    Fraternitati tue. XI, 217.
    Fraternitati tue. XI, 218.
    Fraternitati tue. XIu, 77.
    Fraternitati tue. XuI, 134.
    Fraternitati uestre. XI, 91.
    Fraternitati uestre. XIu, 102.
    Fraternitatis tue. IX, 104.
    Fratres et cepiscopos. I, 372.
    Fratres et cepiscopos. uI, 37.
    Fratres et cepiscopos. Suppl. 52
    Fratribus et cepiscopis. I, 64.
    Fratribus et cepiscopis. I, 287.
    Fratrum et cepiscoporum. I, 376.
    Fratrum et cepiscoporum, II, 49.
    Fratrum et cepiscoporum, X, 121.
    Frequenter accepimus, uI, 216.
    Frustra iacitur rete. Registr. de neg. imp. 115.
    Fundamentum et fundator. X, 137.




G
    Gaudemus in Domino. u, 85.
    Gaudemus in Domino. IX, 169.
    Gaudemus in Domino. XII, 90.
    Gaudemus in Domino. XuI, 111.
    Gaudemus in Domino. Registr. de neg. imp. 37
    Gaudemus in Domino. Registr. de neg. imp. 48.
    Gaudemus plurimum. IX, 158.
    Gaudemus plurimum. Xu, 103
    Gaudere debetis. XuI, 80.
    Gaudere debes. Registr. de neg. imp. 39.
    Gaudere debes. Registr. de neg. imp. 40.
    Gaudere debes. Registr. de neg. imp. 41.
    Gauisi sumus. III, 49.
    Gloria laus et honor. II, 219.
    Gloria nominis. X, 54.
    Gloriantes hactenus. XII, 136.
    Gloriantes hactenus XII, 137.
    Grata ciuitatis. XI, 81.
    Grates multimodas. I, 369.
    Gratia quam apostolica. XuI, 58.
    Gratias agimus. I, 581.
    Gratias agimus. uIII, 72.
    Gratias agimus. uIII, 193.
    Gratias eximias. XIu, 149.
    Gratias uberes. II, 178.
    Gratum gerimus. uI, 145.
    Gratum gerimus. uII, 83.
    Gratum gerimus. uII, 103.
    Gratum gerimus. uII, 137.
    Gratum gerimus. uIII, 2.
    Gratum gerimus. uIII, 198.
    Gratum gerimus. XII, 8.
    Gratum gerimus. XIu, 146.
    Gratum gerimus. XIu, 160.
    Gratum gerimus. Registr. de neg. imp. 11.
    Gratum gerimus. Registr. de neg. imp. 42.
    Gratum gerimus. Registr. de neg. imp. 59.
    Gratum gerimus. Registr. de neg. imp. 170.
     Gratum gerimus. Registr. de neg. imp. 186.
    Gratum gerimus. Suppl. 118.
    Gratum gerimus. Suppl. 127.
    Gratus tui nominis. I, 395.
    Graue gerimus. II, 289.
    Graue gerimus. uI, 204.
    Graue gerimus. uII, 91.
    Graue gerimus. uII, 147.
    Graue gerimus, IX, 161.
    Graue gerimus. XI, 215.
    Graue gerimus. XI, 260.
    Graue gerimus. XII, 77.
    Graue gerimus. XIII, 57.
    Graue gerimus. XIu, 109
    Graue gerimus. XuI, 110.
    Graue gerimus. Suppl. 205.
    Graue nobis est. I, 231.
    Grauem ad nos. XII, 115.
    Grauem ad nos. XII, 116.
    Grauem contra te. Registr. de neg. imp. 26.
    Grauem contra uos. XII, 69.
    Grauem dilecti. u, 92.
    Grauem dilecti. Xu, 104.
    Grauem dilectorum. XIII, 136.
    Grauem dilectorum. Suppl. 155.
    Grauem et lacrymabilem. uII, 40
    Grauem in presentia, uII, 189
    Grauem lapsum, I, 476.
    Grauem nobis, uIII, 33.
    Grauem nobis, XI, 49.
    Grauem nobis, XIII, 27.
    Grauem uenerabilium, XIII, 98.
    Graues oppressiones, XIII, 75.
    Graues orientalis, II, 270.
    Graui nobis dilectus, XIu, 104.
    Grauis ex parte, I, 184.
    Grauiter nos angit, X, 71.




H
    Habuisse baiulos, XII, 122.
    Habuisse baiulos, 13, 86.
    Hanc inter corporalia, I, 494.
    Hanc inter spiritualia, I. 522.
    Hec est ordinatio, XI, 132.
    Hic fuit legatorum. Registr. de neg. imp. 142.
    His fiducialius, uIII, 62.
    His nos conuenit, XIII, 31.
    His nos conuenit, XIII, 32.
    His nos conuenit, XIII, 69.
    His precipue prelati, I. 95.
    His que a fratribus, I, 263.
    His que ad ampliandam, I, 298.
    His que ad ecclesiarum, Xu, 157.
    His que iudicis, XIII, 129.
    His qui abiecti, uII, 149.
    Homo qui cum in honore, IX, 175.
    Homines de domo, Xu, 36.
    Honestatem Cisterciensis, I, 394.
    Honorantissimo et, u, 117.
    Honori tue celsitudinis, Xu, 74.
    Horrendum et exsecrabile, XIu, Append. 2.
    Humilitatem tuam, XI, 163.




I
    Ideo sumus ad apicem, IX, 234.
    Ideo sumus ad uniuersalis, X, 175.
    Ideo sumus, licet, X, 28.
    Illa diutina questio, IX, 154
    Illa quotidiana, IX, 261.
    Illa specialis. Suppl. 22.
    Illa te cordis. Registr. de neg. imp. 28.
    Illa te, fili carissime, XIu, 156.
    Illa te obtentu, XuI, 107.
    Illa uenerabiles, X, 133.
    Illam de probitate, Xu, 14.
     Illam gerimus, u, 111.
    Ille sincere dilectionis, XIu 52.
    Illis es merito, X, 143.
    Illius testimonium, X, 113.
    Illius testimonium, XIu, 114.
    Illius testimonium, Xu, 107.
    Illo caritatis affectu, XI, 38.
    Illo caritatis affectu, XI, 39.
    Illo uos credimus, uI, 110.
    Illos Christiana deuotio, XIu, 165.
    Illud quod quidam, XII, 27.
    Immaculata ordinis, u, 2.
    Imminet nobis, I, 126.
    Imperialis excellentie, I, 353.
    Impetito dudum, XII, 150.
    Inaudite presumptionis, uI, 160
    Inauditam hactenus, I, 549.
    Inauditum falsitatis, I, 540
    Inclyte recordationis, u, 112.
    Inconstantiam et. Registr. de neg imp. 127.
    Inconsutilis Domini, XuI, 105.
    Incumbit nobis, I, 65.
    Incumbit nobis, 1, 464.
    Incumbit nobis, II, 120.
    Indemnitati uestre. Suppl. 142
    Inducti dudum, XI, 129.
    Ineffabilis sapientia, I, 1.
    Iniuncti nobis, I, 191.
    Iniuncti nobis, uIII, 75.
    Innotuit apostolatui, I, 482.
    Innotuit nobis, I, 223.
    Innotuit nobis, I, 224.
    Innotuit nobis, XI, 54.
    Innouatur quasi, u, 155.
    Innouatur quasi. Suppl. 63.
    Inquisitioni tue, XI, 269.
    Inquisitionis negotium, Xu, 191.
    Insinuante dilecto, uIII, 199.
    Insinuante Mathilda, Xu, 199.
    Insinuante u. nobili, II, 232.
    Insinuante uenerabili. Supplem. 134.
    Insinuantibus T., XI, 53.
    Insinuata nobis, X, 79.
    Insinuatio dilecti, I, 146.
    Insinuatione tibi, IX, 10.
    Insinuatione uestrarum, IX, 163.
    Insinuauit nobis, I, 227.
    Instantia nostra, IX, 142.
    Intellecta ratione, XIu, 158.
    Intellecto paternitatis, uI, 99.
    Intelleximus tam per litteras, XI, 70.
    Intelleximus quod, XIII, 4.
    Intellexisse te credimus, III, 11.
    Intelligentes quod. Supplem. 67 bis.
    Interrogamus te, IX, 217.
    Intimante uenerabili, II, 151.
    Inueterata prauitatis, X, 149.
    Inuiti ac dolentes, XuI, 2.




I
    Iam derident, IX, 18.
    Iam derident, IX, 19.
    Iamdudum inobedientes, IX, 90.
    Iam olim firmiter, II, 205.
    Iam pridam ne, III, 47.
    Iam semel secundo, XIII, 103.
    Iam sepius nostrum, II, 223.
    I. syndico et quibusdam. Suppl. 191.
    Iucundus tuorum. Registr. de neg. imp., 177.
    Iustis petentium, I, 32.
    Iustis petentium, I, 193.
    Iustis petentium, I, 238.
    Iustis petentium, I, 243.
    Iustis petentium, I, 506.
    Iustis petentium, I, 579.
    Iustis petentium, II, 90.
    Iustis petentium, II, 93.
    Iustis petentium, II, 109.
     Iustis petentium, II, 116.
    Iustis petentium, II, 127.
    Iustis petentium, II, 129.
    Iustis petentium, II, 132.
    Iustis petentium, II, 170.
    Iustis petentium, II, 205.
    Iustis petentium, II, 223.
    Iustis petentium, II, 248.
    Iustis petentium, III, 33.
    Iustis petentium, III, 55.
    Iustis petentium, III, 56.
    Iustis petentium, uI, 55.
    Iustis petentium, uI, 205.
    Iustis petentium, uI, 233.
    Iustis petentium, uII, 43
    Iustis petentium, uII, 65.
    Iustis petentium, uII, 88.
    Iustis petentium, uII, 102.
    Iustis petentium, uII, 144.
    Iustis petentium, uII, 180
    Iustis petentium, IX, 81.
    Iustis petentium, IX, 126.
    Iustis petentium, IX, 127.
    Iustis petentium, IX, 128.
    Iustis petentium, IX, 129.
    Iustis petentium, IX, 134.
    Iustis petentium, IX, 179.
    Iustis petentium, IX, 194.
    Iustis petentium, IX, 224.
    Iustis petentium, IX, 246.
    Iustis petentium, IX, 247.
    Iustis petentium, IX, 252.
    Iustis petentium, IX, 262.
    Iustis petentium, IX, 269.
    Iustis petentium, X, 18.
    Iustis petentium, X, 98.
    Iustis petentium, X, 142.
    Iustis petentium, X, 166.
    Iustis petentium, X, 195.
    Iustis petentium, X, 217.
    Iustis petentium, XI, 44.
    Iustis petentium, XI, 137
    Iustis petentium, XI, 139
    Iustis petentium, XI, 151.
    Iustis petentium, XI, 210
    Iustis petentium, XII, 42.
    Iustis petentium, XII, 52.
    Iustis petentium, XII, 134.
    Iustis petentium, XII, 165.
    Iustis petentium, XII, 167
    Iustis petentium, XIII, 23.
    Iustis petentium, XIII, 33.
    Iustis petentium, XIII, 34.
    Iustis petentium, XIII, 76.
    Iustis petentium, XIII, 97.
    Iustis petentium, XIII, 144.
    Iustis petentium, XIII, 147.
    Iustis petentium, XIII, 148.
    Iustis petentium, XIII, 149
    Iustis petentium, XIII, 150.
    Iustis petentium, XIII, 165.
    Iustis petentium, XIII, 180
    Iustis petentium, XIII, 198.
    Iustis petentium, XIII, 204
    Iustis petentium, XIu, 16.
    Iustis petentium, XIu, 41.
    Iustis petentium, XIu, 46.
    Iustis petentium, XIu, 47.
    Iustis petentium, XIu, 50.
    Iustis petentium, XIu, 162
    Iustis petentium, Xu, 8.
    Iustis petentium, Xu, 52.
    Iustis petentium, XuI, 86.
    Iustis petentium, XuI, 99.
    Iustis petentium, XuI, 109.
    Iustis petentium. Suppl. 6.
    Iustis petentium. Suppl. 21.
    Iustis petentium. Suppl. 27.
    Iustis petentium. Suppl. 31.
    Iustis petentium. Suppl. 33 bis
    Iustis petentium. Suppl. 38.
    Iustis petentium. Suppl. 81.
    Iustis petentium. Suppl. 102.
    Iustis petentium. Suppl. 106.
    Iustis petentium. Suppl. 107.
    Iustis petentium. Suppl. 115.
    Iustis petentium. Suppl. 167
    Iustis petentium. Suppl. 204.
     Iustis petentium. Suppl. 223.
    Iustitie zelus. Suppl. 224.




L
    Lacrymabilem afflictionem, I, 486.
    Lacrymabilem dilectarum, uII, 20.
    Lacrymabilem dilectarum, uII, 21.
    Lacrymabilem dilecti, IX, 258.
    Lacrymabilem uenerabilis, XIII, 101.
    Lacrymabilem uenerabilis, XIII 113.
    Lacrymabilem uenerabilis, XIII, 120.
    Lacrymabilis uenerabilis. Suppl. 73.
    Largitori omnium. Registr. de neg. imp., 148.
    Lateranensis concilii, uIII, 13.
    Laudabilis uita, I, 179.
    Legatus apostolice, uII, 230.
    Legimus in Daniele, uII, 154.
    Legisse te credimus, X, 202.
    Licet ab antiquo, X, 47.
    Licet ad ampliandum, I, 440.
    Licet ad depositiones, Xu, 226.
    Licet ad felicem, I, 361.
    Licet ad promouendum, XII, 124.
    Licet ad promouendum, XII, 125.
    Licet ad regimen, I, 349.
    Licet Adolphus. Registr. de neg. imp., 145.
    Licet antiquam. Registr. de neg. imp., 162.
    Licet ante tue, uII, 49.
    Licet apostolatus, Xu, 230.
    Licet apostolice, I, 378.
    Licet appellationis, u, 24.
    Licet apud districtissimum. Registr. de neg. imp., 149.
    Licet apud iudices, XIu, 138.
    Licet apud iudices. Supplement. 166.
    Licet archiepiscopum, uIII, 140.
    Licet equanimiter, XI, 235.
    Licet Bambergensis, XI, 220.
    Licet Bambergensis, Xu, 225.
    Licet bone memorie, I, 234.
    Licet causam que, X, 9.
    Licet causam que, X, 10.
    Licet causam que, X, 11.
    Licet causam que, X, 12.
    Licet causam que, X, 116.
    Licet carissimum. Registr. de neg. imp., 38
    Licet carissimus. Regist de neg. imp., 101.
    Licet circa statum, I, 558.
    Licet Coloniensis, X, 19.
    Licet commissa, 1, 345.
    Licet Constantinopolitanum, uIII, 24.
    Licet contra Gilibertum, X, 90.
    Licet de fraternitate. Regist. de neg. imp., 80,
    Licet dextera, I, 171.
    Licet dilectus filius, uII, 200.
    Licet dilectus filius, XuI, 160.
    Licet Dominus, I, 316.
    Licet ea que, III, 46.
    Licet ecclesiarum, I, 67.
    Licet ecclesiarum, X, 155.
    Licet ecclesiasticis, I, 468.
    Licet epistola, uI, 236.
    Licet ex apostolica, XI, 281
    Licet ex collata, I, 337,
    Licet ex eo quod, uII, 8.
    Licet ex eo quod, uII, 9.
    Licet ex iniuncte, II, 110.
    Licet ex iniuncto, II, 130.
    Licet ex iniuncto, XI, 228.
    Licet ex litteris, XI, 102 bis.
    Licet ex suscepto, IX, 72.
    Licet frigescente. Supplement. 39.
     Licet grauiter, uI, 71.
    Licet hactenus, I, 575.
    Licet hactenus, X, 138.
    Licet Heli summus, II, 260.
    Licet illam geramus, IX, 135
    Licet iniuncte, I, 170.
    Licet iniuncte, I, 334.
    Licet iniuncte, XuI, 50.
    Licet in agro, II, 228.
    Licet in beato, I, 277.
    Licet in corrigendis, X, 171.
    Licet in Ezechiele, I, 168.
    Licet in Ezechiele, I, 169.
    Licet in forma, uIII, 22
    Licet in priuilegio, X. 40.
    Licet in tantum, II, 278.
    Licet is de cuius, II, 303.
    Licet iuxta testimonium, I, 182.
    Licet locis religiosis, XI, 61.
    Licet Luipuldus. Registr. de neg. imp., 144.
    Licet Marcualdus, uII, 131.
    Licet monasterii. Suppl. 87.
    Licet monasterium, X, 108.
    Licet monasterium, X, 205.
    Licet multitudini, III, 38.
    Licet multoties, uI, 196.
    Licet nec reprehensibile, uII, 116.
    Licet nefande, uII, 228.
    Licet nobilis uir, XuI, 103.
    Licet nobis ecclesia, XuI, 106.
    Licet nobis iamdudum, XI, 232.
    Licet nobis uir, XuI, 103.
    Licet nulli penitus, uIII, 25.
    Licet olim duxerimus, XuI, 175.
    Licet omnes ecclesias, u, 104.
    Licet omnes ecclesias, u, 164.
    Licet omnibus ligandi, uIII, 214.
    Licet omnium ecclesiarum. II, 102.
    Licet pactiones que, uIII, 135.
    Licet percutienti, I, 310.
    Licet perfidia, II, 302.
    Licet per alias. Registr. de neg. imp., 118.
    Licet per apostolicum, XI, 68.
    Licet per certas, uIII, 171.
    Licet per dilectum. Registr. de neg. imp. 168.
    Licet pontificalis, uIII, 190.
    Licet post necem. Registr de neg imp. 167.
    Licet presentia, Xu, 179.
    Licet preter negligentie, uII, 74
    Licet primum, II, 82.
    Licet processum, Xu, 109.
    Licet quibusdam, IX, 62.
    Licet quibusdam, XI, 178.
    Licet quidam, u, 88.
    Licet quisque, I, 439.
    Licet quod legalis, uI, 16.
    Licet quondam episcopum, XuI, 15.
    Licet Raimundus, Xu, 102.
    Licet Romana, I, 393.
    Licet secundum apostolum, Xu, 142.
    Licet secundum apostolum, Xu, 155.
    Licet sit appellantibus, I, 208.
    Licet solite, II, 122.
    Licet successores, III, 28.
    Licet summi patrisfamilias, Xu 170.
    Licet super omnium, XI, 236.
    Licet super solutione, uI, 215
    Licet teste apostolo, Xu, 148.
    Licet tractatus. Registr. de neg. imp., 147.
    Licet Traiectensis, X, 208.
    Licet Tranenses, u, 69.
    Licet ubicunque locorum, XII, 55.
    Licet undique confluentium, XI 271.
    Licet uniuersa, I, 149.
    Licet uniuersa, II, 238.
     Licet uniuersi, uI, 212
    Licet uniuersis, I, 10.
    Licet unum sit, II, 133.
    Licet uenerabilem, uII, 110.
    Licet uenerabilis, XI, 79.
    Licet uenerabilis, XII, 78.
    Licet uenerabilis, XIu, 10.
    Licet uenerabilis, Xu, 195.
    Ligneis edificiis, Xu, 166.
    Littere que nobis. Registr. de neg. imp. 15.
    Litterarum perlecto, u, 99.
    Litteras et nuntios, u, 122.
    Litteras imperatorie, uII, 153.
    Litteras nobilitatis, II, 292.
    Litteras quas nobis, I, 357.
    Litteras quas nobis, XII, 4.
    Litteras quas nobis. Suppl. 164.
    Litteras quas pro. Suppl. 173.
    Litteras sanctitatis, II, 177.
    Litteras tuas accepimus, IX, 172.
    Litteras tuas paterna, XII, 159.
    Litteras tuas plenas. Registr. de neg. imp. 172.
    Litteras tuas plenas. Registr. de neg. imp. 173.
    Litteras tue serenitatis. Registr. de neg. imp, 150.
    Litteras uestras accepimus, uII, 85.
    Litteras uestras accepimus, uIII, 61.
    Litteras uestras recepimus, IX, 110.
    Litteras uestre discretionis, uII, 165.
    Loca diuinis cultibus, uII, 30.




M
    Magister Hugo, Xu, 27.
    Magisterium totius. Supplem. 89 uis.
    Magne deuotionis, I, 69.
    Magnificauit Dominus, I, 356.
    Maiores Ecclesie, IX, 205.
    Malitie filiorum, I, 388.
    Manifestis probatum, Xu, 24.
    Manifestum est castrum, Xu, 188.
    Martini clericis, XuI, 53.
    Mediator Dei, I, 355.
    Mediator Dei, uI, 24.
    Mediator Dei, uI, 25.
    Meminimus nos, II, 26.
    Meminimus nos. Registr. de neg. imp., 43.
    Meminimus uobis, uIII, 60.
    Memores deuotionis, XuI, 95.
    Mille nocendi modos, I, 262.
    Mirabile cogimur. Registr. de neg. imp., 16.
    Mirabilis architectus, uI, 243.
    Miramur non modicum. Registr. de neg. imp. 99.
    Mirari cogimur, I, 88.
    Mirari cogimur, I, 537.
    Mirari cogimur, uI, 191
    Mirari cogimur, XIu, 79.
    Mirari cogimur, Xu, 122.
    Miserabilem clamorem, uI, 63.
    Missus ad presentiam, XI, 37.
    Monet et mouet. Suppl. 54.
    Monet nos apostolice, I, 371.
    Monet nos apostolice. Supplem. 117.
    Monet nos apostolice. Supplem. 119.
    Monet nos tue, uII, 52.
    More pii patris, XI, 221.
    Mota iampridem. XIII, 20.
    Mote iamdudum, X, 213.
    Mouemur quod cum, I, 51.
    Multa et diuersa, I, 583.
    Multas inclinationes, uII, 5.
    Multas inclinationes, uII, 231.
    Multe nobis attulit, II, 211.
     Multifarie multisque, uIII, 70
    Multifarie multisque, uIII, 71.
    Multoties audiuimus. Suppl. 144.




N
    Negare noluimus, u, 62.
    Nemini debet, XII, 49.
    Ne causa sententiali, X, 145.
    Ne fiant controuersie, II, 46.
    Ne ledatur libertas, I, 512.
    Ne lites amicabili, uI, 75.
    Ne nos eius tangeret, XI, 26.
    Ne nos eius tangeret, XI, 27.
    Ne pastoralis prouisio, XI, 227.
    Ne populus Isrel, uII, 212.
    Ne pretextu, X, 161.
    Ne promotionis, I, 83.
    Ne quis de cetero, XI, 197.
    Ne quis de cetero, Xu 137
    Ne si semen, III, 27.
    Ne si uniuersis, I, 117.
    Ne super mandato, X, 222.
    Ne uinea Domini, XIu, 122.
    Nec mater filiorum, XI, 80.
    Nec nouum debetis, I, 304.
    Nec nouum nec, I, 411.
    Nec tu nobis, IX, 6.
    Nec uos nec alios. Registr. de neg. imp. 30.
    Nihil est pene, II, 236.
    Nihil magis esse, I, 467.
    Nisi constantiam. Registr. de neg imp. 95.
    Nisi cum pridem, IX, 1.
    Nisi essent uiri, IX, 257.
    Nisi nobis dictum, II, 271.
    Nisi praua populi, IX, 131.
    Nisi presumptorum, Xu, 237.
    Nisi statum uestrum, uI, 192.
    Nisi uiri prudentes, I, 436.
    Nobilitatem tuam, III, 22.
    Nobilitatem tuam, XI, 119.
    Nobilitatem tuam, XI, 120.
    Nobilitatem tuam, XI, 121.
    Nobilitatem uestram, XI, 116.
    Nobilitatem uestram, XI, 117.
    Nobilitatem uestram, XI, 118.
    Nobilitati tue, u, 30.
    Nobilitati tue, uI, 124.
    Nobilitati tue, uIII, 132.
    Nobilitati tue, Xu, 171.
    Nobilis uiri, uI, 18.
    Nobis nec immerito, I, 145.
    Non absque dolore, I, 204.
    Non absque dolore. Suppl. 55.
    Non absque dolore. Suppl. 94.
    Non debet alii. Registr. de neg. imp 69
    Non decet eos, uII, 194.
    Non decet tanti, XIII, 188.
    Non duritie nostre, III, 6.
    Non est amicus. Registr. de neg. imp. 119.
    Non est Deus in, Xu, 186.
    Non est dicendus, I, 5.
    Non est incongruum, IX, 137.
    Non est tibi. Registr de neg. imp. 110.
    Non hominum sed Dei, XI, 207.
    Non licet a capite, I, 265.
    Non merita uestra, II, 27.
    Non minus pro illorum, uIII, 50.
    Non multum. Registr. de neg. imp. 57.
    Nonnisi testimonio, Xu, 153.
    Non oportet ut. Registr. de neg. imp. 82.
    Non potest facere, u, 39.
    Non processit ab, u, 48.
    Non sine dolore, uIII, 91.
    Non sine grandi, u, 107.
    Non solum zelus, XIu, 126.
    Non sufficimus uerbis, IX, 34.
    Non tam miserabilis, uII, 171.
    Non tam Petro, u, 11.
    Non ut apponeres, IX, 5.
     Nos igitur ueritate, uIII, 177.
    Nostris fuit auribus, I, 420.
    Nostris fuit auribus, I, 421.
    Nostro apostolatui, X, 102.
    Nostro noueris, X, 129.
    Noua quedam nuper, XIII, 187.
    Nouariensis Ecclesie, XII, 15.
    Nouelle plantationes, IX, 148.
    Nouerit fraternitas, I, 288.
    Nouerit regalis, XIu, 163.
    Nouerit regalis. Registr. de neg imp., 138.
    Nouerit sanctitas uestra, III, 17.
    Nouerit sanctitas uestra, XII, 109.
    Nouimus expedire, XI, 257.
    Nouit ille qui, uII, 42.
    Nouit ille qui, uIII, 88.
    Nouit ille qui, uIII, 113.
    Nouit ille qui, IX, 25.
    Nouit ille qui, Xu, 221.
    Nouit ille qui. Registr. de neg. imp. 153.
    Nouit is qui nichil, II, 268.
    Nouit is qui nichil, II, 269.
    Nouit scrutator. Registr. de neg. imp., 92.
    Nuntios uestros, II, 246.
    Nuntios uestros, II, 247.
    Nuntios et apices, XII, 123.
    Nuntios et litteras. Registr. de neg. imp. 175.
    Nuper a nobis, II, 66.
    Nuper ad nos, II, 251.
    Nusquam melius, I, 27.




O
    Oblata nobis, uIII, 166.
    Oblata nobis, XII, 60.
    Oblata nobis, XII, 117.
    Oblata nobis, Xu, 99.
    Oblata nobis, XuI, 49.
    Oblata nobis, XuI, 66.
    Oblata nobis. Suppl. 71.
    Oblate nobis, XI, 100.
    Oblate nobis, XII, 81.
    Oblatis nobis, Xu, 224.
    Occasione discordie, XIII, 123.
    Occurrere debet, X, 78.
    Occurrere debet, u, 67
    Officii nostri, I, 132.
    Officii nostri, I, 373.
    Officii nostri, u, 130.
    Officii nostri. Suppl. 12.
    Officii nostri. Suppl. 130.
    Officii nostri Suppl. 220.
    Officii tui, XI, 262.
    Officio nostro, I, 49.
    Officium credite, II, 216.
    Officium exigit, u, 3.
    Officium iniuncte, I, 305.
    Olim ad instantiam, II, 148.
    Olim ad instantiam, XuI, 169.
    Olim ad petitionem, XIu, 115.
    Olim ad petitionem, XIu, 116.
    Olim ad petitionem, XIu, 117.
    Olim ad petitionem, XIu, 118.
    Olim bone memorie, XI, 96.
    Olim bone memorie, XI, 97.
    Olim bone memorie, XI, 98.
    Olim causam que, XIII, 96.
    Olim causam que, Xu, 229.
    Olim coram dilecto, XII, 147.
    Olim cum ageretur, XuI, Appendix 7.
    Olim dilecti filii, XIII, 13.
    Olim dilectus filius, uI, 47
    Olim dilectus filius, XIII, 46.
    Olim dilectus filius, XIu, 14.
    Olim ex litteris, Xu, 6.
    Olim ex parte, IX, 53.
    Olim exposita nobis, X, 126.
    Olim fuistis, X, 87.
    Olim in dilecti, XIu, 13.
    Olim in presentia, uIII, 47.
    Olim inter procuratores, uIII, 202.
    Olim inter procuratores, XI, Append. 4.
     Olim inter te. Suppl. 53.
    Olim I. de cella. uI, 217.
    Olim nobis per tuas, XII, 138.
    Olim nobis regalis, uII, 58.
    Olim per litteras, XI, 184.
    Olim per litteras, XII, 139.
    Olim pie recordationis, uI, 77.
    Olim primo uobis, uI, 97.
    Olim pro B. u, 142.
    Olim pro dilecto. uII, 193.
    Olim si bene, u, 154.
    Olim si bene. Registr. de neg. imp. 111.
    Olim uenerabili, IX, 184.
    Olim uenerabili, Xu, 69.
    Olim uenerabilibus, XuI, 137.
    Olim uenerabilis, X, 74.
    Olim uobis dedisse, I, 239.
    Omne gaudium, Xu, 233.
    Omnipotenti Deo, III, 29.
    Omnipotenti Deo, XI, 282.




P
    Paci et tranquillitati, I, 431.
    Pastoralis officii, I, 22.
    Pastoralis officii, u, 41.
    Pastoralis officii, uII, 169
    Paternitati uestre, XI, 180.
    Paternitatis uestre, u, 43.
    Paternitatis uestre, u, 47.
    Paternitatis uestre, uI, 100.
    Paucis diebus, I, 359.
    Pauperibus clericis, XuI, 59.
    Per alias litteras, I, 93.
    Per alias litteras, I, 177.
    Per apostolicas litteras, II, 258.
    Per has patentes, XuI, 76.
    Per hoc scriptum, u, 86.
    Per inquisitionem, uIII, 116.
    Per litteras dilectorum, uI, 123
    Per litteras quas, XIu, 76.
    Per litteras uenerabilis, XIII, 43.
    Per litteras uestras, uII, 24.
    Per litteras uestras, XIu, 97.
    Per nostras postulasti, I, 264.
    Per nostras uobis, IX, 87.
    Per originales litteras, XI, 150.
    Per prudentissimos, II, 210.
    Per suas nobis, X, 33.
    Per tuas nobis, I, 322.
    Per tuas nobis, u, 8.
    Per tuas nobis, u, 113.
    Per tuas nobis, u, 157.
    Per tuas nobis, uI, 2.
    Per tuas nobis, uI, 118.
    Per tuas nobis, uI, 244.
    Per tuas nobis, uII, 107.
    Per tuas nobis, uII, 207.
    Per tuas nobis, uIII, 18.
    Per tuas nobis, uIII, 162.
    Per tuas nobis, IX, 43.
    Per tuas nobis, IX, 125.
    Per tuas nobis, IX, 197.
    Per tuas nobis, X, 81.
    Per tuas nobis, X, 146.
    Per tuas nobis, XII, 34.
    Per tuas nobis, XIII, 181.
    Per tuas nobis, Xu, 139.
    Per tuas nobis, XuI, 10.
    Per tuas nobis, XuI, 93.
    Per tuas nobis. Registr. de neg. imp. 165.
    Per uenerabilem, u, 128.
    Per uestras nobis, IX, 13.
    Per uestras nobis, IX, 144.
    Per uestras nobis, IX, 176.
    Per uestras nobis, XIII, 193.
    Perculerat siquidem, IX, 218.
    Perfidiam archiepiscopi. Registr. de neg. imp. 83.
    Perlatus est clamor. Suppl. 241.
    Persecutionis olim, I, 413.
    Personas et monasterium. Suppl. 180.
    Personas uestras. Suppl. 184.
    Peruenit ad audientiam, II, 114.
    Peruenit ad audientiam, II, 227
     Petentibus uobis, uIII, 159.
    Petiistis per sedem, Xu, 162.
    Petri diaconi, I, 297.
    Petrus diaconus, I, 323.
    Pia Patrum, I, 172.
    Pia Patrum, I, 183.
    Pie matris officium, XII, 38.
    Pie postulatio, I, 166.
    Pie postulatio, I, 284.
    Pie postulatio, II, 74.
    Pie postulatio, II, 98,
    Pie postulatio, II, 100.
    Pie postulatio, IX, 242.
    Pie postulatio, X, 27.
    Pie postulatio, XI, 111.
    Pie postulatio, XIu, 136.
    Pie postulatio, Xu, 32.
    Pie postulatio. Suppl. 105.
    Pie postulatio. Suppl. 163.
    Pium et sanctum, XuI, 29.
    Pium et sanctum, XuI, 31.
    Pium et sanctum, XuI, 36.
    Pium uidetur, u, 64.
    Pietas que promissionem, IX, 117.
    Placuit beatitudini, IX, 93.
    Placuit uenerabili, XIII, 10.
    Plenam gerentes, XI, 86.
    Plenam gerentes. Registr. de neg. imp. 183.
    Plenitudinem potestatis, I, 89.
    Plerumque contingit, I, 116
    Plerumque contingit, XI, 275.
    Plorans plorauit, I, 302.
    Policastrensi ecclesie, XIu, 81
    Porrecta nobis, uII, 217.
    Porrecta nobis, XI, 35.
    Porrecto nobis, Suppl. 3.
    Porrectum nobis, I, 524.
    Possessiones ad mensam, I, 106.
    Postulante quondam, Suppl. 216.
    Postulasti per sedem, X, 62.
    Postulasti per sedem, XI, 258.
    Postulasti per sedem, Xu, 118.
    Postulasti per sedem, XuI, 26.
    Postulasti per sedem, XuI, 165.
    Postulastis a nobis, XI, 198.
    Postulastis nuper, II, 12.
    Postulastis per sedem, XIu, 140.
    Postulauit a nobis, II, 233.
    Postulauit a nobis, IX, 178.
    Postulatum fuit, I, 327.
    Postulationi quam, uII, 159.
    Post cessionem dilecti, IX, 164
    Post Deum qui est, u, 45
    Post dies aliquot, I, 535.
    Post diutine, III, 13.
    Post electionem, u, 54.
    Post electionem, u, 55.
    Post miserabile, I, 336.
    Post obitum, u, 70.
    Post obitum, uI, 200.
    Post obitum, uIII, 36.
    Post obitum, uIII, 37.
    Post obitum, uIII, 38.
    Post obitum, uIII, 39.
    Post obitum, uIII, 40.
    Post translationem, XI, 249.
    Postquam absolutionis, Registr. de neg. imp. 143.
    Postquam Adulphus, XI, 88.
    Postquam cum exercitu, XII, 106.
    Postquam dextera, uII, 204
    Postquam, uocante Domino, IX, 119.
    Potestatis apostolice, I, 495.
    Potestatis apostolice, I, 496.
    Predecessorum nostrorum, uI, 18.
    Predictarum ecclesiarum, III, 1.
    Prerogatiua dilectionis, uIII, 19
    Presentata nobis, XIu, 131.
    Presentata nobis. Suppl. 214
    Presentium tibi, uIII, 172.
    Presentium tibi, IX, 216.
    Presentium uobis, u, 87.
    Presentium uobis, uIII, 206.
    Presentium uobis, XI, 6.
    Presentium uobis, XII, 130
    Presentium uobis, XIu, 35.
    Presentium uobis, Xu, 176.
     Presidium fauoris, XuI, 9.
    Presumptuosam, u, 146.
    Preter debitum, I, 58:
    Preter generale, I, 561
    Preter generale, I, 564.
    Preces dilecti, XII, 16
    Preces dilecti, XIII, 25.
    Precibus dilectorum. Suppl. 141
    Pridem eo bulle. Suppl. 234.
    Prior et canonici, IX, 80.
    Priusquam ad nos. Registr. de neg. imp. 161.
    Pro dilecto filio, II, 51.
    Pro dilecto filio. Suppl. 170.
    Pro his et nos, I, 339.
    Pro questionibus, II, 214.
    Probata in multis, II, 161.
    Procuratoribus uenerabilis, XI, 77.
    Profecturus ad, XII, 131.
    Proposita nobis, II, 11.
    Proposita nobis Suppl. 80.
    Propositum est nobis, I, 53.
    Proposuisti dudum, XIII, 201.
    Proposuisti nobis, uI, 22.
    Proposuisti nobis, X, 75.
    Proposuisti nobis, XI, 246.
    Proposuisti nobis, XI, 247.
    Proposuisti nobis, Xu, 50.
    Proposuisti nobis, Xu, 46.
    Proposuit coram, uIII, 96.
    Proposuit dudum, XIII, 202.
    Proposuit nobis, I, 127.
    Proposuit nobis, uII, 151.
    Protector in se, Xu, 183.
    Prouidendum est. uIII, 127.
    Prouidere rectorem, uIII, 142.
    Prouidi pastoris, uIII, 51.
    Prudentibus uirginibus, I, 548.
    Prudentibus uirginibus, II, 108.
    Prudentibus uirginibus, uI, 213.
    Prudentibus uirginibus, IX, 106.
    Prudentibus uirginibus, X, 6.
    Prudentibus uirginibus, X, 59
    Prudentibus uirginibus, X, 106.
    Prudentibus uirginibus, Xu, 79.




Q
    Qualiter archiepiscopus, u, 17.
    Qualiter circa, uII, 208.
    Qualiter et quando, uIII, 200.
    Qualiter et quantum, IX, 35.
    Qualiter et quantum, IX, 36.
    Qualiter et quantum, IX, 37.
    Qualiter in causa, uI, 13.
    Qualiter iuramentum. Registr. de neg. imp. 126.
    Qualiter partibus, u, 90.
    Qualiter post interfectionem, XI, 33.
    Qualiter post obitum, II, 185.
    Qualiter sit et, uI, 66.
    Qualiter super facto, X, 41.
    Qualiter ueteres, II, 134.
    Quam detestabile. Registr. de neg. imp. 125.
    Quam exsecrabile, uI, 51.
    Quam graui pene, III, 37.
    Quam grauiter et, XuI, 142.
    Quam grauiter nobilis, uIII, 124.
    Quam laudabile, XuI, 180.
    Quam magnum sit, II, 213.
    Quam perniciosum, I, 399.
    Quam sincerum, XuI, 33.
    Quam sit graue, I, 143
    Quam sit necessarium, XI, 30.
    Quam sit necessarium, XI, 31.
    Quamuis ad abolendam, I, 261.
    Quamuis de facili, X, 185.
    Quamuis ecclesiarum, XI, 172.
    Quamuis insula, I, 320.
    Quamuis insula, I, 321.
    Quamuis uniuersa, I, 137.
    Quamuis uniuersis, uIII, 167.
    Quanquam uirtus, X, 159.
    Quanta debeat. Registr de neg. imp. 2.
    Quanta fecerit nobis, uI, 211.
     Quanta mihi fecerit, uI, 210.
    Quanta nunc necessitas, Xu, 15.
    Quanta sit circa, I, 13.
    Quanta sit obedientie. Registr. de neg. imp. 104.
    Quante dignitatis, Xu, 18.
    Quante iucunditatis, IX, 249.
    Quante presumptionis, I, 24
    Quante prudentie, u, 63.
    Quantam uenerabilis. Registr. de neg. imp. 70.
    Quanto amplius, I, 463.
    Quanto amplius, XIu, 142.
    Quanto Antiochena, Xu, 207.
    Quanto Antiochenam, I, 505.
    Quanto carissimum. Suppl. 29.
    Quanto Corbeiensem, XI, 74.
    Quanto Corbeiensem, XI, 75.
    Quanto creatori, I, 135.
    Quanto de benignitate, II, 212.
    Quanto de feruore, uI, 31.
    Quanto deuotio, I, 80.
    Quanto deuotius, Xu, 57.
    Quanto dilectam, XI, 152.
    Quanto dilectus. XII, 74.
    Quanto diligentius, Xu, 58.
    Quanto excellentius, I, 61.
    Quanto ex dissensionibus, Xu, 210
    Quanto feruentius, X, 209.
    Quanto grauioribus, I, 300.
    Quanto maior. Registr. de neg. imp. 50.
    Quanto maiori, III, 9.
    Quanto maiorem, uI, 94.
    Quanto melior est. Suppl. 190.
    Quanto modernis, I, 79.
    Quanto Montispessulani, XII, 178.
    Quanto nobilis. Suppl. 26.
    Quanto nouella, XII, 26.
    Quanto personam, I, 111.
    Quanto personam, I, 335.
    Quanto personam, II, 28.
    Quanto personam, uI, 194.
    Quanto personas, XI, 245.
    Quanto per professionem, I, 212.
    Quanto populus, II, 234.
    Quanto recentior, I, 463.
    Quanto religiosi, X, 2.
    Quanto Sardinia, uI, 29.
    Quanto specialius, XII, 157.
    Quanto specialius, XIII, 91.
    Quanto specialius, XuI, 82.
    Quanto te magis, II, 50.
    Quanto uenerabilem, XI, 93.
    Quanto uenerabilem, XI, 94.
    Quanto uenerabilem, XI, 95.
    Quantum apostolice, II, 280.
    Quantum apostolice, uI, 54.
    Quantum auxilii. Registr. de neg. imp. 191.
    Quantum celsitudini, XI, 223.
    Quantumcunque carissimum, u, 49.
    Quantumcunque sit, XII, 118:
    Quantumcunque sit, XII, 119.
    Quantumcunque sit, XII, 120.
    Quantumcunque sit, XII, 121.
    Quantum Deo debeas. Registr. de neg. imp. 65.
    Quantum dilectus, IX, 190.
    Quantum dilectus, u, 131.
    Quantum et quandiu, XIII, 107.
    Quantum expediat, Xu, 208.
    Quantum expediat, Xu, 209.
    Quantum ex imperii. Registr. de neg. imp. 31.
    Quantum fuerit, IX, 181.
    Quantum gratie. Registr. de neg. imp. 34.
    Quantum honoris, II, 159.
    Quantum honoris, II, 160.
    Quantum honoris. Registr. de neg. imp. 131.
    Quantum nos et, u, 60.
    Quantum sit inobedientie, XuI, 163.
    Quantum tibi et, uIII, 138.
    Quantum tue. Registr. de neg. imp. 129.
     Quantum uenerabili. Registr. de neg. imp. 71.
    Quantus in persona, II, 175.
    Quapropter dilecti, Suppl. 82.
    Quarto decimo die, XuI, 89.
    Quasi ex adipe, uII, 45.
    Quasi non suffecissent, XI, 110.
    Que ad ampliandum, I, 254.
    Que ad decorem, Suppl. 61.
    Que ad ecclesiarum, II, 291.
    Que ad pacem principum, u, 110.
    Que auctoritate nostra, II, 25
    Que in derogationem, II, 115
    Que in ecclesiarum, II, 7.
    Que in fauorem, I, 197.
    Que in monasterio, I, 105.
    Que pro religiosorum, I, 66.
    Que sub habitu. Suppl. 61.
    Questionem prioratus, I, 545.
    Quemadmodum si uir, X, 114.
    Quemadmodum uultis. Registr. de neg. imp. 185.
    Querela uenerabilis, I, 209.
    Querela uenerabilis. Suppl. 47.
    Querelam dilecti, IX, 138.
    Querelam dilecti, XIu, 105.
    Querelam dilectorum, XI, 60.
    Querelam dilectorum. Suppl. 59.
    Querelam dilectorum. Suppl. 219.
    Querelam ex parte, uIII, 128.
    Querelam nobilis, XuI, Append. 8
    Querelam quam dilectus, uIII, 86.
    Querelam uenerabilis, I, 225.
    Querelam uenerabilis, II, 146.
    Querelam uenerabilis, u, 77.
    Querelam uenerabilis, XII, 97.
    Querelam uenerabilis, XIII, 117
    Querelam uenerabilis, XIII, 163
    Querelarum diuersitas, u, 59.
    Qui generalem gerit, uIII, 185.
    Qui monitis acquiescere, I, 121
    Qui operatus est, II, 24.
    Qui tenemur iurgiis, uI, 5.
    Quia circa minima, XuI, 118.
    Quia dantur gratie, uIII, 21.
    Quia diuersitatem, II, 60.
    Quia libere. Registr. de neg. imp. 122.
    Quia maior nunc, XuI, 28.
    Quia nobis in beato, u, 119.
    Quia non minor est, uII, 164.
    Quia nonnulle, uII, 167.
    Quia nonnunquam, Xu, 239.
    Quia omne caput, uII, 75.
    Quia omne regnum, uII, 35.
    Quia per tue, u, 127.
    Quia pietas, I, 530.
    Quia propter feruorem, XI, 131.
    Quia qui ambulat, u, 109.
    Quia seculo senescente, uIII, 52.
    Quia seculo senescente, uIII, 194.
    Quia te sicut, XIII, 53.
    Quia te tanquam, I, 251.
    Quia ueremur uos, uI, 230.
    Quidam clerici, I, 469.
    Quidam uiolenti, IX, 7.
    Quidam uiolenti, IX, 8.
    Quid ad consultationem, I, 543.
    Quid carissimo in, uI, 166.
    Quid per noualis, X, 110.
    Quid scribamus, II, 215.
    Quid tuis meritis, uI, 167.
    Quid uobis super, uIII. 84.
    Quintauallis uicarius, uI, 219.
    Quocirca uniuersitati, I, 42.
    Quod ad tollendum, uII, 106.
    Quod carissimo. Registr. de neg. imp. 163.
    Quod clerici. Suppl. 136.
    Quod Colonia sedis. Registr. de neg. imp. 130.
    Quod contra Deum, I, 367.
    Quod die ac nocte, u, 46.
    Quod futura sint, II, 221.
    Quod imperante Domino, uI, 209.
    Quod in dubiis, I, 381.
    Quod in his que, uIII, 81.
    Quod in obsequio, I, 563.
     Quod insula Sardinie, uII, 109.
    Quod inter curas, uIII, 133.
    Quod iuxta uerbum, XuII, 108.
    Quod legimus in, II, 99.
    Quod non immemor, XI, 2.
    Quod orthodoxe fidei, XIII, 65.
    Quod petitiones, XIu, 57.
    Quod pietatem, uI, 193.
    Quod prima primi, I, 565.
    Quod promotio. Registr. ad neg. imp. 49.
    Quod prouocata, X, 214.
    Quod querentibus, X, 67.
    Quod sedem apostolicam, II, 77.
    Quod sedem apostolicam, II, 284.
    Quod sicut ex litteris, u, 83.
    Quod super his, II, 261.
    Quod tibi apostolice, I, 574.
    Quod uobis apostolice, uI, 93.
    Quod uobis subtrahimus, uI, 39.
    Quoniam de regia, I, 580.
    Quoniam de uoluntate, uIII, 170.
    Quoniam de diligentibus. Registr. de neg. imp. 96.
    Quoniam ea que, II, 244.
    Quoniam Ecclesia, uI, 189.
    Quoniam elegistis, uII, 33.
    Quoniam ex commisso, Xu, 111.
    Quoniam ex iniuncto, 1, 276.
    Quoniam frequenter, XI, 266.
    Quoniam illius locum, X, 127.
    Quoniam impunitas, uI, 17.
    Quoniam indignum est, I, 462.
    Quoniam in Polonie, IX, 223.
    Quoniam iuxta canonicas, X, 177.
    Quoniam iuxta sententiam, XII, 83.
    Quoniam iuxta sententiam, XuI, 124.
    Quoniam Marcualdus, uII, 130.
    Quoniam nimis, uII, 31.
    Quoniam nimis, XuI, 122.
    Quoniam non ignoras, IX, 238.
    Quoniam per administrationem, XII, 46.
    Quoniam per administrationem XII, 51.
    Quoniam propter, IX, 99.
    Quoniam uniuersalis, XII, 101.
    Quoties a filiis, uII, 221.
    Quoties a nobis, II, 53.
    Quoties a nobis, II, 296.
    Quoties a nobis, uI, 135.
    Quoties a nobis, uII, 59.
    Quoties a nobis, XI, 278.
    Quoties a nobis, XIII, 81.
    Quoties a nobis, XIu, 6.
    Quoties a nobis, XIu, 62.
    Quoties a nobis, Xu, 16.
    Quoties a nobis, Xu, 231.
    Quoties a nobis. Suppl. 17.
    Quoties a nobis. Suppl. 70.
    Quoties illud a nobis, XI, 193.
    Quoties illud a nobis. Suppl. 131.
    Quoties illud a nobis. Suppl. 242.
    Quoties illud a nobis. Suppl. 244.
    Quoties per suggestionem, XIu, 55.
    Quoties postulatur, Xu, 120.
    Quoties pro communi, XII, 180.
    Quoties te monitis, IX, 96.




R
    Ranuntius de Clera, X, 223.
    Recepimus litteras, u, 4.
    Recepimus litteras, u, 120.
    Recepimus litteras, uI, 165.
    Recepimus litteras, uI, 229.
    Recepimus litteras, IX, 195
    Recepimus litteras, X, 203.
    Recepimus litteras, XI, 32.
    Recepimus litteras, XIu, 147.
    Recepimus litteras, XIu, 148.
    Recepimus litteras, XIu, 155
    Recepimus litteras, XuI, 158.
    Recepimus litteras. Registr. de neg. imp. 64.
    Recepimus litteras. Registr. de neg. imp. 84.
     Recepimus litteras. Registr. de neg. imp. 146.
    Recepimus litteras. Registr. de neg. imp. 174.
    Recepimus nuntios, uII, 135.
    Recipiendi apellatione, I, 52.
    Receptis a uobis, IX, 201.
    Receptis et intellectis, XIu, 84.
    Receptis litteris, uI, 143.
    Receptis litteris, uI, 144.
    Receptis litteris, XuI, 141.
    Receptis tam delictorum, I, 374.
    Recogitantes in, uI, 152.
    Rediens de partibus, I, 461
    Referente dilecto, I, 249.
    Referente dilecto, II, 56.
    Referente uenerabili, II, 196.
    Regalis magnificentie, uI, 7.
    Regie celsitudinis, uII, 129.
    Regie magnitudinis, u, 103
    Regie serenitatis, u, 44.
    Regularem uitam, IX, 67.
    Regularem uitam. Suppl. 108.
    Relatione illustrium, XuI, 168.
    Relatum est nobis, IX, 11.
    Religionis intuitu, Xu, 131.
    Religionis monastice, uII, 185.
    Religiosa fides, XI, 229.
    Religiosam uitam, I, 97.
    Religiosam uitam, I, 425.
    Religiosam uitam, I, 547.
    Religiosam uitam, I, 551.
    Religiosam uitam, II, 3.
    Religiosam uitam, II, 19.
    Religiosam uitam, II, 81.
    Religiosam uitam, II, 69.
    Religiosam uitam, II, 274.
    Religiosam uitam, u, 9.
    Religiosam uitam, uI, 180.
    Religiosam uitam, uII, 184.
    Religiosam uitam, uIII, 32.
    Religiosam uitam, X, 192.
    Religiosam uitam, XI, 145.
    Religiosam uitam, XI, 200.
    Religiosam uitam, XII, 166.
    Religiosam uitam, XIII, 51.
    Religiosam uitam. Suppl. 2
    Religiosam uitam. Suppl. 4.
    Religiosam uitam. Suppl. 19
    Religiosam uitam. Suppl. 42.
    Religiosam uitam. Suppl. 79.
    Religiosam uitam. Suppl. 86
    Religiosam uitam. Suppl. 92.
    Religiosam uitam. Suppl. 124.
    Religiosam uitam Suppl. 125.
    Religiosis desideriis, XuI, 146
    Religiosis uotis, I, 150.
    Rem crudelem audiuimus, XI, 29.
    Reprobata Dei, I, 354.
    Requisisti de his, XII, 58.
    Requisiuit a nobis, XII, 143.
    Respexit Dominus, II, 266.
    Responso nostro, XI, 267.
    Retulit nobis dilectus, uIII, 28.
    Reuerendo in Christo, II, 252.
    Rex noster potentissimus, XIu, 58.
    Rex regum, I, 11.
    Rex regum, uII, 1.
    Rex regum, uII, 2.
    Rex regum, XuI, 131.
    Rigorem mansuetudine, Xu, 113.
    Rogamus insuper, I, 12.




S
    Sacra docente Scriptura, I, 326
    Sacrosancta Romana, I, 128.
    Sacrosancta Romana, I, 426.
    Sacrosancta Romana, I, 534.
    Sacrosancta Romana, I, 570.
    Sacrosancta Romana, II, 21.
    Sacrosancta Romana, II, 67.
    Sacrosancta Romana, II, 157.
    Sacrosancta Romana, II, 292.
    Sacrosancta Romana, III, 57.
    Sacrosancta Romana, IX, 229
    Sacrosancta Romana, X, 16.
     Sacrosancta Romana, X, 168.
    Sacrosancta Romana, XI, 113.
    Sacrosancta Romana, XI, 201.
    Sacrosancta Romana, XI, 250.
    Sacrosancta Romana, XII, 31.
    Sacrosancta Romana, XII, 141.
    Sacrosancta Romana, XIII, 5.
    Sacrosancta Romana, XIII, 84.
    Sacrosancta Romana, XIII, 95.
    Sacrosancta Romana, XIII, 133.
    Sacrosancta Romana, XuI, 176.
    Sacrosancta Romana. Suppl. 23.
    Sacrosancta Romana. Suppl. 140.
    Sacrosancta Romana. Suppl. 158.
    Sacrosancta Romana. Suppl. 229.
    Salutiferum tue, I, 398.
    Sancta Romana, II, 297.
    Sanctam Dei Ecclesiam, XIII, 107.
    Sancte paternitati uestre, XuI, 78.
    Sanctitatem uestram, XII, 105.
    Sane quia sicut, I, 91.
    Satis hactenus, I, 560.
    Sepe contingit, II, 106.
    Sepe contingit, Xu, 238.
    Sepe nobis ac sepius, uIII, 29.
    Sepe per nostras, X, 122.
    Scientes serenitatem, u, 18.
    Scientia litteralis, IX, 266.
    Scientie donum, Xu, 177.
    Scribimus carissimo, XIII, 191.
    Scripsimus carissimo, I, 347.
    Scripta Moyses, uII, 309.
    Scriptum a tua, II, 208.
    Scriptum est in, Xu, 156.
    Scriptum est quod, uI, 64.
    Scrutator renum. Registr. de neg. imp. 79.
    Si ab agro Dominico, uII, 112.
    Si ad actus tuos, I, 407.
    Si ad Deum, IX, 152.
    Si ad excitandos, I, 404.
    Si ad ouile, III, 7.
    Si ad remotas, uIII, 103.
    Si aduersus uos, uIII, 85.
    Si aliquando, uI, 130.
    Si aliquando, uII, 224.
    Si attenderes, uI, 170.
    Si carnale coniugium, Xu, 206.
    Si ceci et claudi, Xu, 146.
    Si carissime, I, 412.
    Si carissimo, X, 160.
    Si carissimus, XI, 224.
    Si circumspectius, Xu, 97.
    Si commode posset. Registr. de neg. imp. 194.
    Si consueta temeritas, X, 180.
    Si creditas tibi, I, 18.
    Si cuiquam ex uobis, IX, 220.
    Si debita sollicitudine, II, 195.
    Si Deus scientiarum, XI, 10
    Si de prouisione, IX, 182.
    Si de prouisione, IX, 183.
    Si diligenter, I, 557.
    Si diligenter, u, 139.
    Si diligenter, uI, 174.
    Si diligenter, uIII, 5.
    Si diligenter, X, 86.
    Si diligenter, XI, 89.
    Si diligenti meditatione, IX, 63.
    Si diligenti meditatione, XuI, 6.
    Si eam que apud, I, 418.
    Si eorum petitionibus, I, 478.
    Si eorum petitionibus, I, 479.
    Si exigente diei, uI, 159.
    Si eximia facta. Registr. de neg. imp. 134.
    Si filii estis, uIII, 83.
    Si gratiam quam. Registr. de neg. imp. 75.
    Si gratis factam, I, 144.
    Si humilitatis, Xu, 56.
    Si iudex qui, uII, 168.
    Si iudicaret Dominus, uII, 41.
    Si iusta filii. Suppl., 74.
    Si iuxta preceptum, uIII, 160.
    Si iuxta tuorum, uI, 240.
    Si licuisset nobis, u, 71.
    Si Magdeburgensis, uIII, 77.
     Si memoriter, IX, 219.
    Si multitudinem, II, 168.
    Si naturam et, u, 84.
    Si nec diuinam, X, 141.
    Si nex simplex. Registr. de neg. imp. 35.
    Si notasses, uI, 81.
    Si olim in ueteri, XI, 124.
    Si parietem cordis, X, 69.
    Si preces apostolicas, XII, 113
    Si quam suaue sit, XI, 67.
    Si quando a fratribus, I, 133.
    Si quantum in multis, IX, 20
    Si quecunque super, IX, 236.
    Si quemadmodum, XII, 67.
    Si quemadmodum, XII, 68.
    Si Solemniacensis, IX, 267.
    Si sua quique iura, I, 56.
    Si sub potenti, u, 26.
    Si super commisso, I, 483.
    Si te diligenter, XIu, 8.
    Si te seruum, XII, 96.
    Si te seruum, XIII, 115.
    Si terra illa, XIu, 72.
    Si tua fraternitas, XIII, 18.
    Si tua regalis, XI, 28.
    Si utile ac sincerum, XuI, 70.
    Si utile ac sincerum, XuI, 71.
    Si uenerabilis frater, XIII, 19.
    Si uere uos penitet, uI, 102.
    Si ueri Christiane, I, 200.
    Si uiros scientia, IX, 123.
    Si apostolica sedes, I, 350.
    Sic neruo ecclesiastice, XIu, 63
    Sic neruo ecclesiastice, Xu, 100.
    Sic nobis uestris, II, 48.
    Sic nos de singularum, II, 52.
    Sic sibi spiritualis, uII, 54.
    Sicut dilecti filii, II, 131.
    Sicut dilecti filii, uI, 195.
    Sicut dilectus filius, XIu, 128.
    Sicut dilectus filius, XIu, 153.
    Sicut dilectus filius, Xu, 9.
    Sicut dilectus filius. Suppl., 98.
    Sicut Dominus, uIII, 20.
    Sicut ea que, I, 240.
    Sicut ea que, I, 245.
    Sicut ea que, XII, 140.
    Sicut ea que, Xu, 31.
    Sicut ecclesiarum, II, 142.
    Sicut ecclesiastice, II, 191.
    Sicut ecclesiastice. Suppl., 25.
    Sicut exhibita nobis, XIu, 151.
    Sicut expedire credimus, X, 151
    Sicut experimento, X, 191.
    Sicut ex litteris, I, 29.
    Sicut ex litteris, I, 90.
    Sicut ex litteris, I, 96.
    Sicut ex litteris, u, 76.
    Sicut ex litteris, uII, 38.
    Sicut ex litteris, XIu, 29.
    Sicut ex litteris, XIu, 150.
    Sicut ex officio, I, 294.
    Sicut ex parte, I, 324.
    Sicut ex parte, I, 572.
    Sicut ex parte, X, 23.
    Sicut ex tenore, I, 454.
    Sicut ex tenore, uI, 242.
    Sicut ex tuarum, I, 385.
    Sicut ex tuarum, X, 136.
    Sicut ex uestrarum, XIu, 107.
    Sicut filius dilectus, XI, 58.
    Sicut frequenter. Registr. de neg. imp. 22.
    Sicut impietatem, uI, 113.
    Sicut in arca federis, XuI, 130.
    Sicut in authentico, uII, 160.
    Sicut in litteris, I, 301.
    Sicut irrationabilia, IX, 115.
    Sicut is qui inuentus, uII, 78.
    Sicut is qui sufficiens, XIu, 32.
    Sicut is qui sufficiens, XIu, 33.
    Sicut nobis est, I, 517.
    Sicut nobis per, I, 449.
    Sicut nobis tua, II, 5.
    Sicut nobis tua, II, 6.
    Sicut nobis tua, II, 29.
    Sicut nobis tua, II, 34.
     Sicut nobis tuis, II, 166.
    Sicut nobis tuis, II, 172.
    Sicut nostris est, I, 417.
    Sicut nostris est, uI, 127.
    Sicut nostris est, uII, 89.
    Sicut nostro est, I, 520.
    Sicut nostro est, II, 231.
    Sicut nostro imminet, uI, 223.
    Sicut nuntiis. Registr. de neg. imp. 156.
    Sicut oblatus dilecti, uIII, 114.
    Sicut officii nostri, I, 110.
    Sicut per alias, II, 207.
    Sicut per uestras, XIII, 175.
    Sicut preces uestras, uI, 14.
    Sicut rationabile, uI, 225.
    Sicut regali prudentie, X, 39.
    Sicut sibi spiritualis. Registr. de neg. imp. 97.
    Sicut statuta, uI, 226.
    Sicut tenor uestrarum. I, 36.
    Sicut te accepimus, XIu, 129.
    Sicut tu, fili prior, Xu, 161.
    Sicut uniuersitatis, I, 401.
    Sicut uenerabiles, Xu, 75.
    Sicut uenerabilis, I, 452.
    Sicut uenerabilis, I, 453.
    Sicut uenerabilis, XI, Append. 2.
    Sicut uenerabilis, XII, 64.
    Sicut uenerabilis, XII, 65.
    Sicut uenerabilis, Xu, 3.
    Sicut ueridica, XIu, 69.
    Significante dilecto, I, 33.
    Significante dilecto, uII, 138.
    Significante N. de Camilla, uII, 92.
    Significante nobili, I, 341.
    Significante nobis, II, 43.
    Significante nobis, II, 44.
    Significante uenerabili, I, 500.
    Significante uenerabili, X, 111
    Significante uenerabili, XIII, 93.
    Significante uenerabili, Xu, 136.
    Significantibus dilectis, I, 21.
    Significantibus dilectis, I, 488
    Significantibus dilectis. Suppl., 64.
    Significantibus dilectis. Suppl., 123.
    Significantibus filiis, u, 16.
    Significantibus nobis, I, 162
    Significantibus nobis, u, 91.
    Significantibus nobis, Xu, 163.
    Significantibus olim, uI, 220.
    Significantibus u. laico, uI, 26.
    Significantibus uenerabilibus, XIII. 99.
    Significasti nobis, I, 48.
    Significasti nobis, I, 250.
    Significasti nobis, II, 183.
    Significasti nobis, uII, 158.
    Significasti nobis XII, 59.
    Significasti siquidem, I, 124
    Significastis nobis, I, 102.
    Significarunt nobis, u, 129.
    Significarunt nobis, uII, 69.
    Significarunt nobis, X, 24.
    Significarunt nobis, XI, 105
    Significarunt nobis, XII, 6.
    Significarunt nobis, XIII, 104.
    Significarunt dilecti. Suppl. 49.
    Significauerunt nobis, I, 199.
    Significauerunt nobis, uII, 215.
    Significauerunt nobis, uIII, 210
    Significauit nobis, I, 100.
    Significauit nobis, I, 201.
    Significauit nobis, I, 269.
    Significauit nobis, I, 516.
    Significauit nobis, II, 198.
    Significauit nobis, II, 290.
    Significauit nobis, u, 102.
    Significauit nobis, uII, 22.
    Significauit nobis, uII, 47.
    Significauit nobis, uII, 68.
    Significauit nobis, uIII, 112
    Significauit nobis, uIII, 164
    Significauit nobis, IX, 156.
    Significauit nobis, IX, 200.
    Significauit nobis, IX, 210.
    Significauit nobis, IX, 214.
    Significauit nobis, X, 118.
     Significauit nobis, XI, 16.
    Significauit nobis, XI, 18.
    Significauit nobis, XI, 19.
    Significauit nobis, XI, 25.
    Significauit nobis, XI, Append. 5.
    Significauit nobis, XIII, 82.
    Significauit nobis, XIII, 183.
    Significauit nobis, XIu, 3.
    Significauit nobis, Xu, 87.
    Significauit nobis, Xu, 149.
    Significauit nobis, Xu, 201.
    Significauit nobis, XuI, 144.
    Significauit nobis. Suppl. 208.
    Significauit nobis. Suppl. 215.
    Significatum est nobis, XIu, 85.
    Sincere caritatis, XIu, 131.
    Sincere intentionis. Registr. de neg, imp. 105.
    Sincerissime caritatis, XII, 75.
    Sincerissime caritatis, XII, 76.
    Sinceritatem eorum, I, 187.
    Sinceritati deuotionis. Registr. de neg imp. 117.
    Sine dolore tibi, I, 504.
    Solet ad se mora, uIII, 90.
    Solet annuere, u, 65.
    Solet annuere, u, 93.
    Solet annuere, uI, 21.
    Solet annuere, uI, 33.
    Solet annuere, uI, 44.
    Solet annuere, uI, 49.
    Solet annuere, uI, 60.
    Solet annuere, uI, 91.
    Solet annuere, uI, 125
    Solet annuere, uI, 134.
    Solet annuere, uI, 136.
    Solet annuere, uI, 138
    Solet annuere, uI, 156.
    Solet annuere, uI, 178.
    Solet annuere, uI, 179.
    Solet annuere, uI, 186.
    Solet annuere, uI, 187.
    Solet annuere, uI, 228.
    Solet annuere, uII, 16.
    Solet annuere, uII, 19.
    Solet annuere, uII, 86.
    Solet annuere, uII, 87.
    Solet annuere, uII, 100.
    Solet annuere, uII, 181.
    Solet annuere, uII, 187.
    Solet annuere, uII, 188.
    Solet annuere, uII, 190.
    Solet annuere, uII, 195.
    Solet annuere, uII, 199.
    Solet annuere, uII, 211.
    Solet annuere, uII, 218.
    Solet annuere, uIII, 48.
    Solet annuere, uIII, 49.
    Solet annuere, uIII, 65.
    Solet annuere, uIII, 66.
    Solet annuere, uIII, 89.
    Solet annuere, uIII, 174.
    Solet annuere, uIII, 176.
    Solet annuere, uIII, 181.
    Solet annuere, IX, 16.
    Solet annuere, IX, 58.
    Solet annuere, IX, 92.
    Solet annuere, IX, 121.
    Solet annuere, IX, 124.
    Solet annuere, IX, 162.
    Solet annuere, IX, 170.
    Solet annuere, IX, 180.
    Solet annuere, IX, 192.
    Solet annuere, IX, 211.
    Solet annuere, IX, 225.
    Solet annuere, IX, 233.
    Solet annuere, IX, 245.
    Solet annuere, X, 119.
    Solet annuere, X, 144.
    Solet annuere, X, 152.
    Solet annuere, X, 174.
    Solet annuere, X, 181.
    Solet annuere, X, 216.
    Solet annuere, X, 220.
    Solet annuere, X, 225.
    Solet annuere, XI, 42.
    Solet annuere, XI, 48.
    Solet annuere, XI, 64.
     Solet annuere, XI, 112.
    Solet annuere, XI, 122.
    Solet annuere, XI, 126.
    Solet annuere, XI, 162.
    Solet annuere, XII, 47.
    Solet annuere, XII, 110.
    Solet annuere, XII, 133.
    Solet annuere, XII, 151.
    Solet annuere, XII, 164.
    Solet annuere, XIII, 22.
    Solet annuere, XIII, 35.
    Solet annuere, XIII, 64.
    Solet annuere, XIII, 146.
    Solet annuere, XIII, 199.
    Solet annuere, XIII, 206.
    Solet annuere, XIII, 211.
    Solet annuere, XIu, 17.
    Solet annuere, XIu, 24.
    Solet annuere, XIu, 42.
    Solet annuere, XuI, 100.
    Solet annuere. Suppl. 10.
    Solet annuere. Suppl. 56.
    Solet annuere. Suppl. 58.
    Solet annuere. Suppl. 83.
    Solet annuere. Suppl. 93.
    Solet annuere. Suppl. 95.
    Solet annuere. Suppl. 96.
    Solet annuere. Suppl. 100.
    Solet annuere. Suppl. 148.
    Solet annuere. Suppl. 154.
    Solet annuere. Suppl., 162.
    Solet annuere. Suppl. 165.
    Solet annuere. Suppl. 171.
    Solet annuere. Suppl. 178.
    Solet annuere. Suppl. 210.
    Solet esse tam messis. Registr. de neg. imp. 108.
    Solidata in deuotionem. Registr. de neg. imp. 1.
    Sollicitudinem nostram, XuI, 7.
    Sollicitudinem pastoralis, X, 165.
    Sollicitudinem tuam, XI, 23.
    Sollicitudini pastoris, uIII, 15.
    Sollicitudini pastoris. Suppl., 99.
    Sollicitudinis nostre, XII, 43.
    Sollicitudinis tue, XII, 89.
    Specialis dilectionis, I, 270.
    Speciosus forma, uI, 171.
    Spero in Deum, uII, 6.
    Spirituali Patri, uI, 85.
    Statum et processum. uII, 201.
    Sua nobis Ytochor, uII, 140.
    Sua nobis uenerabilis, IX, 145.
    Sua nobis uenerabilis, XI, 24.
    Sua nobis uenerabilis, XI, 179.
    Sua nobis uenerabilis. Suppl., 138.
    Suam ad nos, IX, 212
    Suam ad nos, XIII, 153.
    Suam apud nos. Registr. de neg. imp., 120.
    Suam nobis dilecti, I, 220.
    Suam nobis dilecti, XIII, 44.
    Suam nobis dilecti, XIII, 125.
    Suam nobis dilecti, XIII, 126.
    Sub beati Petri. Suppl. 226.
    Sub hac forma, IX, 47
    Suborta dudum, X, 96.
    Suggestor scelerum, XII, 103.
    Suggestor scelerum, XII, 104.
    Super amaritudine, XIII, 66.
    Super causa coniugii, XI, 181.
    Super causa coniugii, XI, 183.
    Super commissa nobis, XIu, 75.
    Super discordia, XII, 45.
    Super eo de quo, I, 167.
    Super eo quod. Registr. de neg. imp. 176.
    Super eo quod. Suppl. 230.
    Super episcoporum, XI, 155.
    Super gentes et regna. I, 410
    Super his de quibus, u, 153.
    Super litteris que, XI, 161.
    Super miseria terre, XI, 109.
    Super negotio, I, 35.
    Super negotio, I, 360.
    Super negotio, XI, 211.
    Super negotio, XI, 233.
    Super negotio, XII, 91.
     Superna prouidentia, II, 20.
    Super questionum, uII, 29.
    Super quibusdam, XII, 154.
    Super quibusdam, XII, 169.
    Super speculam Domini, IX, 270.
    Supplicarunt nobis, uII, 53.
    Supplicauisti nobis, XI, 160.
    Supplicauit nobis, uII, 56.
    Supplicauit nobis, uII, 57.
    Supplicauit nobis, XIu, 53.
    Supplicauit nobis, Xu, 101.
    Supplicauit nobis, Xu, 200.
    Supplicauit nobis. Registr. de neg. imp. 76.
    Suscepti regiminis, uI, 169.
    Suscepti regiminis, uII, 62.
    Suscitata super, XIII, 59.
    Suscitata super, XIII, 60.




T
    Tacti sumus dolore, I, 386.
    Tacti sumus dolore, I, 518.
    Tacti sumus dolore, III, 10.
    Tacti sumus dolore, u, 158
    Tacti sumus dolore, u, 162
    Tacti sumus dolore, uI, 46.
    Tacti sumus dolore, IX, 167
    Tacti sumus dolore, IX, 168
    Tacti sumus dolore. Registr. de neg imp. 73
    Tacti sumus dolore. Suppl. 135.
    Talis debet esse. uIII, 12.
    Tam clerici quam populi, I, 383.
    Tam clerici quam populi. Suppl. 11.
    Tam ex litteris, II, 189.
    Tam ex litteris, XIu, 90.
    Tam litteris uestris, uI, 58.
    Tam litteris uestris, uI, 61.
    Tam Mosaica quam, III, 20
    Tam multa fuerunt, uIII, 107.
    Tam per litteras, X, 147.
    Tam suppliciter quam. Suppl. 253.
    Tanto in hoc tempestatis, Xu, 187.
    Tempestas imperii, IX, 97.
    Tempore felicis, X, 212.
    Tenorem litterarum, XI, 144
    Tetendisse Dominus, XI, 85.
    Thebana dudum, XIII, 138.
    Thebana dudum, XIII, 139.
    Tractato negotio, uI, 140.
    Transmissam nobis, I, 424.
    Transmissa nobis, IX, 91.
    Transmissa nobis. Suppl. 159.
    Transmissa nobis, II, 107.
    Tua fraternitas, uII, 214.
    Tua fraternitas, XI, 101.
    Tua nobis fraternitas, II, 242.
    Tua nobis fraternitas, u, 33.
    Tua nobis fraternitas, u, 34.
    Tua nobis deuotio. Suppl. 195
    Tua nos duxit, II, 65.
    Tua nos duxit, u, 7.
    Tua nos duxit, uI, 108.
    Tua nos duxit, X, 169.
    Tua nos duxit, XIu, 159.
    Tuam in Domino, XI, 173.
    Tuarum nos tenor, I, 450.
    Tue deuotionis, uI, 42.
    Tue discretionis, u, 101.
    Tue fidei puritatem, uI, 53.
    Tue fraternitatis, uIII, 189.
    Tue fraternitatis, IX, 254.
    Tue fraternitatis, X, 61.
    Tue nobis exhibite, IX, 70.
    Tue nobis presentate, uII, 192.
    Tuis questionibus, XI, 46.
    Tunc libentius, I, 233.
    Turbulentissimam questionem, XI, 99.
    Tyrannidem quam, III, 23.




U
    Unde fraternitati, I, 17.
    Uniuersitatem uestram, II, 200.
    Uniuersitatem uestram, uII, 105.
    Uniuersitati uestre, XI, 133.
    Uniuersitati uestre, XuI, 77.
     Usque adeo nos, I, 196.
    Usque adeo se, uII, 51.
    Usque in senectam, uIII, 207.
    Utilitas et necessitas, II, 8.
    Utinam carissimus, XIII, 74.
    Utinam Dominus, XI, 185.
    Utinam Dominus, XI, 186.
    Utinam gemitus, u, 68.
    Utinam intelligat, III, 18.
    Utinam labor, uI, 182.
    Utinam non fuisset, uI, 181.
    Utrum gloriosus. Suppl. 201.
    Ut Adolphus Coloniensis. Registr de neg. imp. 116.
    Ut carissimus. Registr. de neg. imp. 25.
    Ut clericos tuos, I, 72.
    Ut contra crudelissimos, XI, 158.
    Ut contra crudelissimos, XI, 159.
    Ut efficacius possis, XuI, 32.
    Ut esset Cain uagus, X, 190.
    Ut euidentius, I, 526.
    Ut fame tue consulas, uI, 183.
    Ut hi qui orthodoxe, XII, 87.
    Ut hi qui orthodoxe, XIII, 87.
    Ut ii qui super. Registr. de neg. imp. 24.
    Ut illi complaceas, Xu, 92.
    Ut in cruce Domini, uII, 12.
    Ut in pace appareat, IX, 208.
    Ut inter deuotos, Xu, 20.
    Ut lapsum humani, uI, 129.
    Ut lapsum humani, uII, 222.
    Ut litterarum tuarum, XI, 47.
    Ut loca religiosa, I, 163.
    Ut negligentium, I, 460.
    Ut non solum. Registr. de neg. imp. 32.
    Ut nostrum prodeat, I, 368.
    Ut palmes quem, uII, 148.
    Ut sitis in fidelitate, uIII, 42.
    Ut tue fraternitatis, uII, 155.
    Ut tue nobilitatis, XIII, 189.
    Ut Tyrensis ecclesia, uI, 133.




u
    uacante quadam, XuI, 166.
    uehementer nos comedit, XIu, 9.
    uenditiones et alineationes, I 113.
    uenerabilis frater, uIII, 6.
    uenerabilis frater, IX, 231.
    uenerabilis frater, X, 7.
    uenerabilis frater, X, 8.
    uenerabilis frater, X, 100.
     uenerabilis frater, XI, 189.
    uenerabilis frater, XII, 144.
    uenerabilis frater, XIII, 47.
    uenerabilis frater, XIII, 162.
    uenerabilis frater, XIII, 172.
    uenerabilis frater, XIII, 174.
    uenerabilis frater, XIu, 15.
    uenerabilis frater, Xu, 26.
    uenerabilis frater, Xu, 30.
    uenerabilis frater, Xu, 44.
    uenerabilis frater, Xu, 47.
    uenerabilis frater, Xu, 60.
    uenerabilis frater, Xu, 72.
    uenerabilis frater, Xu, 73.
    uenerabilis frater, Xu, 77.
    uenerabilis frater, Xu, 80.
    uenerabilis frater, Xu, 85.
    uenerabilis frater, Xu, 197.
    uenerabilis frater, Xu, 198.
    uenerabilis frater, XuI, 1.
    uenerabilis frater, XuI, 17.
    uenerabilis frater, XuI, 85.
    uenerabilis frater, XuI, 98.
    uenerabilis frater, XuI, 140.
    uenerabilis frater. Suppl. 198.
    uenerabilis fratris, XI, 252.
    uenerabili fratri, Xu, 11.
    uenerabilem fratrem. Registr. de neg. imp. 62.
    uenerabili fratre, I, 222.
    uenerabili et sanctissimo, u, 115.
    uenerabili in Christo, uII, 202.
    uenerabiles fratres, XIII, 158.
    uenerabiles fratres, XIu, 111.
    uenerabiles fratres. Suppl. 149.
    uenerabilium fratrum, XIII, 110.
    uenerabilium locorum, XIu, 18
    ueniens ad apostolorum, u, 13.
    ueniens ad apostolicam, u, 52.
    ueniens ad apostolicam, uI, 90.
    ueniens ad apostolicam, uI, 95.
    ueniens ad apostolicam, uI, 154.
    ueniens ad apostolicam, uI, 203.
    ueniens ad apostolicam, uII, 117.
    ueniens ad apostolicam, uII, 132.
    ueniens ad apostolicam, uIII, 87.
    ueniens ad apostolicam, uIII, 111.
    ueniens ad apostolicam, IX, 54.
    ueniens ad apostolicam, XI, 50.
    ueniens ad apostolicam, XI, 182.
    ueniens ad apostolicam, XIII, 89
    ueniens ad presentiam, I, 363.
    ueniens ad presentiam, I, 380.
    ueniens ad presentiam, I, 387.
    ueniens ad presentiam, IX, 203.
    ueniens ad presentiam, X, 124.
    ueniens ad presentiam, XI, 277.
     ueniens ad presentiam, XII, 13.
    ueniens ad presentiam, XII, 19.
    ueniens ad presentiam, XII, 152.
    ueniens ad presentiam, XII, 153.
    ueniens ad presentiam, XII, 168.
    ueniens ad presentiam, Xu, 7.
    ueniens ad presentiam, Xu, 19.
    ueniens ad presentiam, Xu, 42.
    ueniens olim ad, I, 129.
    ueniens olim ad, u, 29.
    uenientem ad apostolicam, IX, 189.
    uenientem ad apostolicam, Xu, 211.
    uenientem ad apostlicam, XuI, 91.
    uenientem ad apostolicam. Registr. de neg. imp. 133.
    uenientem ad nos, I, 487.
    uenientes ad apostolice, III, 30.
    uenientes ad apostolicam, uI, 9.
    uenientes ad apostolicam, uII, 128.
    uenientes ad apostolicam, uII, 206.
    uenientes ad apostolicam, XIu, 145.
    uenientes ad apostolicam, XIu, 157.
    uenientes nuper, III, 21.
    uenientibus ad apostolicam, XII, 82.
    uenientibus ad nostram, II, 176.
    uenientibus ad presentiam. Suppl. 9.
    uenientibus nuper, IX, 22.
    uenientibus nuper, IX, 23.
    uentilata diutius, II, 84.
    uentilata diutius, II, 85.
    uentilata diutius, II, 86.
    uentilata diutius, II, 87.
    uentilata diutius, II, 88.
    uerbum est sapientis, X, 100.
    uergente iam in senium, I, 509.
    uergentis in senium, II, 1.
    uestra meretur. Suppl. 37.
    uestra nobilitas, uI, 30.
    uestra nobis deuotio. Suppl. 221.
    uestra nobis insinuatio. Suppl. 222.
    uestra nouit uniuersitas, I, 142.
    uestra prudentia, X, 15.
    uinea culture, XIu, 106.
    uineam Domini, XuI, 30.
    uir unus de Ramatha, uIII, 69.
    uiris religiosis, I, 161.
    uitium Simoniace, I, 497.
    uitium prauitatis, XuI, 90.
    uobis qui estis caput, II, 217.
    uos qui elegistis. Suppl. 217.
    uolens apostolica sedes, uII, 13.
    uolens apostolica sedes, uII, 14.
    uolens fraternitas, I, 63.
    uox clamantis. Suppl. 88.
    Willehadi prepositos. Suppl. 228.







ORDO RERUM QUAE IN HOC TOMO CONTINENTUR.


INNOCENTIUS III PONTIFEX ROMANUS.


SUPPLEMENTUM AD REGESTA. ANNO 1198.

    I.---Ad prepositum, decanum et canonicos Maioris ecclesie Argentinensis.---Prebendam a F. preposito S. Thome resignatam, ipsis confirmat. 9
    II.---Mattheum abbatem S. Nicolai de Pratis Ribodi Montis, Laudunensis dieceseos.---Recipiuntur sub protectione B. Petri, et enumerantur bona ad ipsos spectantia. 10
    III.---Ad . . . Suessionensem episcopum, et abbatem S. Germani de Pratis Parisiensis---Ut abbatem et conuentum S. Dionysii aduersus episcopum Antissiodorensem aliosque tum ecclesiasticos tum laicos, tueantur ac defendant. 15
     Iu.---Ad Florentinum abbatem et fratres monasterii de Campo B. Marie.---Eorum possessiones et priuilegia confirmat. 16
    u.---Ad abbatem et fratres Cluniacenses.---Confirmatio de Mercurii curte. 19
    uI.---Ad magistrum et fratres domus Dei Pruuinensis.---Prebende in ecclesia S. Quiriaci possessionem ipsis confirmat. 20
    uII.---Ad Ranulfum abbatem Aureliacensis monasterii, eiusque fratribus, tam presentibus quam futuris, regularem uitam professis, in perpetuum.---Confirmat eis bona ac possessiones. 20
    uIII.---Ad Robertum abbatem S. Germani Parisiensis eiusque fratres.---Recipit eos sub protectione, et bona ac possessiones ipsis confirmat. 26
    IX.---Ad abbatem Premonstratensem; H. archidiaconum  et magistrum R. canonicum Laudunensem.--- Causam que inter abbatem monachosque S. Nicolai de Ribodi Monte, ac W. diaconum, super ecclesia de uillari sicco uertebatur, diiudicandam ipsis committit. 31
    X.---Ad abbatem et conuentum monasterii in Gengenbach, Argentinensis dieceseos.---Confirmatio priuilegiorum. 36
    XI.---Ad Danorum regem.---Ut contra Sueui tyrannidem accingatur. 36
    XII.---Ad Petrum Arusiensem episc.---Sex primas prebendas Arusiensis ecclesie confirmat. 37
    XIII.---Ad abbatem monasterii Nonantulani diecesis Mutinensis.---Concedit ut quosdam excommunicatos absoluat. 38

ANNO 1199.
    XIu.---Ad patriarcham Ierosolymitanum.---Ut prior et canonici S. Sepulcri liberam habeant potestatem ordinandi domos et prioratus obedientiarum. 39
    Xu.---Ad abbatem E. prepositum et C. canonicum S. Emmerami Ratisponensis.---Ut iura parochi in Riekofen contra cenobium Wolderbach tueantur. 39
    XuI.---Ad Gerbodonem abbatem et conuentum S. Wulmari, Boloniensis dieceseos.---Sententiam in ipsorum fauorem, ab episcopo Morinensi et coniudicibus, in causa, que inter ipsos ac abbatem Cluniacensem super libertate eligendi abbates, uertebatur, latam confirmat. 40
    XuII.---Ad Gerbodonem abbatem Sancti Wulmari, eiusque fratres tam presentes quam futuros---Recipit eos sub protectione B Petri, et enumerantur bona ad ipsos spectantia. 41
    XuIII.---Ioanni abbati S. Bertini, eiusque fratribus tam presentibus quam futuris in perpetuum.---De confirmatione priuilegiorum. 46
    XIX.---Ad Heliam abbatem et fratres S. Marie de Regniaco.---Priuilegiorum confirmatio. 47
    XX.---Ad abbatem et conuentum S. Germani de Pratis.---Confirmat eis possessiones, quas nobilis mulier Philippa eorum monasterio concesserat. 51
    XXI.---Ad abbatem et conuentum monasterii Altimontensis.---Capelle de Grantreing possessionem ipsis confirmat. 52
    XXII.---Ad Ioannem abbatem S. Genouefe Parisiensis.---Concedit ei usum mitre. 52
    XXIII.---Ad decanum et capitulum Sancte Marie et Sancti Theobaldi Metensis.---Recipiuntur sub protectione beati Petri, et confirmatur eis specialiter ecclesia Sancte Crucis, necnon capella S. Ferrucii. 53
    XXIu.---Leprosis S. Lazari Meldensis unam prebendam in ecclesia sancti Stephani Meldensis confirmat. 53
    XXu.---Ad uniuersos Christi fideles in Saxonia et Westphalia constitutos.---Ut pro fide Christiana uiriliter accingantur. 54
    XXuI.---Ad Odonem Parisiensem episcopum, eiusque successores.---De confirmatione bonorum et priuilegiorum. 55
    XXuII.---Ad abbatem et conuentum S. Maximini Miciacensis.---Confirmatur eis possessio ecclesie S. Marie de Burgo. 57

ANNO 1200.
    XXuIII.---Ad fratres hospitalis Hierosolymitani.---In terris ab Ecclesia interdictis celebrare amplius non presumant. 57
    XXIX.---Ad N.---Ut sententiam interdicti aduersus Philippum, regem Francie, latam inuiolabiliter obseruari faciat. 58
    XXX.---Ad capitulum Lingonense.---De prouisoria sustentatione episcopi Lingonensis episcopatum resignantis. 58
    XXXI.---Ad R. abbatem et conuentum S. Michelis.---Confirmat eis quasdam possessiones. 58
    XXXII.---Ad Thiemonem Bambergensem episcopum.---De canonizatione sancte Cunegundis. 59
    XXXIII.---Ad plebanos et uniuersum clerum Castellanensis episcopatus.---Ut nomen Ioannis patriarche Gradensis nomini ducis uenetiarum in benedictione cerei iuxta antiquam consuetudinem ac dignitatem Gradensis patriarche, proferatur. 60
    XXXIII bis.---Ad abbatem et conuentum Deruensem. ---Confirmatio ecclesiarum et iurium in diecesi Trecensi. 61
    XXXIII ter.---Ad eosdem.---Priuilegium de Gigneio, et de ecclesiis in diecesi Catalaunensi. 61
    XXXIu.---Ad uniuersos archiepiscopos, episcopos, abbates.---Ut priuilegia, abbati et conuentui Fusniacensi concessa tueantur et defendant. 62
    XXXu.---Ad Sandionysianos.---Ut dum terra Philippi  regis Francorum interdicto subiaceat, liceat eis »suppressa uoce, ianuis clausis« diuina officia celebrare. 63
    XXXuI.---Ad conuentum S. Germani de Pratis.---Indulget eis, ut, tempore interdicti, duo uel tres eorum simul horas canonicas legere ualeant. 64
    XXXuII.---Ad archiepiscopos et episcopos per regnum Anglie constitutos.---uaria priuilegia concedit. 64
    XXXuIII.---Ad nobilem mulierem Gelam.---Confirmat fundationem monasterii B. Marie de Sparmalia in Honkeuliet. 65
    XXXIX.---Ad decanum et capitulum Remense.---Ut canonici Remenses communi conuictui adhereant. 66
    XXXIX bis.---Armachanensi et Tuamensi archiepiscopis, uniuersis episcopis, abbatibus, prioribus; et canonicis, ordinem Arroastensem in Hibernia professis.---Ut, secundum statuta ordinis Arroasiensis, ad annuum capitulum eiusdem loci unus saltem uel duo eorum accedere non postponant. 67
    XL.---Forma in qua consulit dominus papa de diuortio celebrando. 68

ANNO 1201.
    XLI.---Ad canonicos S. Trinitatis Londoniensis.---Eos et eorum possessiones sub sua protectione suscipit. 69
    XLII.---Ad Thaddeum abbatem et fratres monasterii de Ferraria Theanensis diecesis.---Eorum priuilegia confirmat. 70
    XLIII.---Ad fratres S. Remigii Remensis.---Confirmatio de piscatura de Courmonsteruel et XX libris cere, et XX modiis uini illis ab archiepiscopo relaxatis. 74
    XLIu.---Ad . . . episcopum Argentinensem.---Ut Ottoni imperatori electo faueat. 74
    XLu.---Ad Senonensem archiepiscopum.---Pro Clarembaldo Meldensis ecclesie cancellario. 75
    XLuI.---Ad Odonem Parisiensem episcopum et abbatem Latiniacensem contra clericos Resbacenses. 76
    XLuII.---Ad Petrum Senonensem archiepiscopum et abbatem S. Columbe.---De institutione decanorum ruralium in ecclesia Meldensi. 77
    XLuIII.---Ad Raymundum Nonantulanum abbatem.---Eius electionem confirmat. 78
    XLIX.---Ad decanum et archidiaconum Ambianenses. ---Ut sententiam excommunicationis latam contra Burgenses sancti Audomari, pro iniusta detentione cuiusdam aque atque quarumdam paludum, ad ecclesiam sancti Bertini de iure spectantium, faciant usque ad condignam satisfactionem inuiolabiliter obseruari. 80
    L.---Ad abbates S. Petri, S. Marie, et de Tembach.---Ut sententiam in fauorem monachorum de Cella uilmari latam obseruari faciant. 81
    LI.---Ad Andream Lundensem archiepiscopum.---Eius ecclesie priuilegia confirmat. 82
    LII.---Ad Andream Acheruntinum archiepiscopum.---Ecclesie Acheruntine priuilegia confirmat. 84
    LIII.---Ad Odonem Parisiensem episcopum.---Litem inter ipsum Odonem et abbatem Sancte Genouefe Parisiensis de possessione iuris parochialis in parochia de Monte diu agitatam dirimit, prefiniendo iura utriusque partis. 86
    LIu.---Domestico Guillelmi Monspeliensis sacello priuilegia confirmat. 90

ANNO 1202.
    Lu.---Ad uniuersos archiepiscopos, episcopos, etc., per Franciam constitutos.---Pro monasterio Fusniacensi. 90
    LuI.---Ad abbatem et canonicos S. Genouefe Parisiensis.---Compositionem inter ipsorum et S. uictoris ecclesias super aqua Breuie initam, auctoritate apostolica confirmat. 92
    LuII.---Ad Gualterum Lunensem episcopum.---Eius conuentiones et permutationes cum canonicis Lunensibus, iuraque omnia et possessiones Lunensis ecclesie confirmat. 92
    LuIII.---Ad abbatem et conuentum S. Bertini. Ut nullus in eos, uel ecclesias suas, aut capellanos suos seruientes in eis, absque manifesta et rationabili causa, interdicti suspensionis uel excommunicationis sententiam audeat promulgare. 94
    LIX.---Ad abbates de Blangeio et de Alciaco et priorem de Hesdin. Ut sub minis censurarum ecclesiasticarum prohibeant canonicos Sancti Audomari diuina celebrare, presentibus burgensibus Sancti Audomari, excommunicatis ratione iniuriarum illatarum abbati et conuentui Sancti Bertini. 94
    LX.---Ad Willelmum, archiepiscopum Remensem  Sancte Sabine cardinalem, A. S. L. abbatem S. Remigii, et decanum Remenses.---Ut excommunicationis sententiam contra burgenses Sancti Audomari iuste latam, occasione ablatarum quarumdam paludum ad Bertinianos pertinentium, publicari faciant et obseruari. 95
    LXI.---Ad Rothomagensem archiepiscopum et eius suffraganeos.---Ut abbatiam de Lucerna aduersus malefactores defendant et succurrant ei in angustiis. 96

ANNO 1203.
    LXII.---Ad capitulum Arusiense.---Institutionem prebendarum confirmat. 96
    LXIII.---Ad prelatos Bremenses.---Interfectores C. episcopi Wursburgensis anathematizat. 97
    LXIu.---Ad Engelbergensem et Murensem abbates.---Ut milites bona ecclesie Beronensis inuadentes, ad damni illati compensationem adigant. 99
    LXu.---Ad abbatem S. Columbe, M. archidiaconum Senonensem et magistrum scholarum Aurelianensium.---Super procuratoribus et uisitationibus episcopi Parisiensis. 100
    LXuI.---uenerabili fratri, Ruthenensi episcopo, et dilectis filiis, Ippolito de Monte-Saluio, et priori Sancti Antonini, Ruthenensis dieceseos, salutem et apostolicam benedictionem.---Ut controuersiam inter capitula S. Cecilie et S. Saluii Albiens. super ecclesiam S. Marciane diffiniant. 101
    LXuII.---Ad Ruthenensem episcopum, prepositum de Monte-Saluio et priorem S. Antonini, Ruthenensis diecesis.---Contra canonicos B. Saluii Albiensis. 101
    LXuII bis.---Pelagii cardinalis tituli S. Cecilie epistola ad Guillelmum episcopum Albiensem.---Eiusdem argumenti. 102
    LXuIII.---Ad abbatem et conuentum S. Dionysii Parisiensis.---Ut clericorum uille S. Dionysii, non obstante appellatione ab ipsis emissa, temeritatem compescant. 102
    LXIX.---Fundationem collegiate ecclesie de Mirabello confirmat. 103

ANNO 1204.
    LXX.---Gerungo, preposito ecclesie Omnium Sanctorum in Nigra-Silua, ordinis Premonstratensis, Argentinensis dieceseos, eiusque fratribus in perpetuum.---Recipit eos sub protectione, et enumerantur bona ad ipsos spectantia. 103
    LXXI.---Ad prepositum decanum et custodem Mindensem.---Pro canonicis S. Willehardi Bremensis. 104
    LXXII.---Ad episcopum, prepositum et decanum Hildeshemensem.---Ut Bremenses canonicos ad exhibitionem priuilegiorum ipsorum compellant. 105
    LXXIII.---Ad episcopum Paderbornensem.---Ut bona ecclesie Bremensis, ab H. comite palatino Rheni inuasa, archiepiscopo Bremensi restitui curet. 106
    LXXIu.---Ad priorem de Charitate.---Approbat consuetudinem orandi pro malefactoribus. 107
    LXXu.---Ad Adelam reginam Francie.---Ut possit sepeliri apud Pontiniacum. 108
    LXXuI.---Ad regem Anglorum.---Predicatoribus cum rege transfretantibus, equitandi facultatem concedit. 109
    LXXuII.---Ad Amelinum Cenomanensem episcopum et abbatem de Persegnia, etc.---De reformatione ecclesie S. Martini Turonensis. 109
    LXXuIII.---De episcopatu Carleonensi, ad instantiam Innocentii III pape archiepiscopo Ragusino concesso. 110
    LXXIX.---Ad abbatem Fusniacensem eiusque fratres in perpetuum.---Recipit eos sub protectione, et priuilegia ipsis confirmat. 111
    LXXX.---Ad electum decanum et archidiaconum Atrebatenses.---Ut nobilem uirum, Philippum, comitem Namurcensem, et balliuos balduini, Flandrie comitis, per censuram ecclesiasticam compellant, ad, iuxta promissionem eorum, conseruandas libertates abbatis et conuentus S. Bertini, et ad satisfactionem impendendam de damnis et iniuriis illatis dictis abbati et conuentui, occasione excommunicationis burgensium Sancti Audomari. 115
    LXXXI.---Ad Ioannem abbatem S. Bertini.---Conceditur ei facultas benedicendi pallas altarium, et sacerdotalia indumenta. 116
    LXXXII.---Ad Petrum priorem et fratres S. Reparate Lucensis.---Eorum iura possessionesque confirmat. 117
    LXXXIII.---Ad abbatem et conuentum S. Bertini.---Confirmat eis quasdam possessiones suas. 118
    LXXXIu.---Ad abbatem S. uincentii, archidiaconum et succentorem Siluanectenses.---Ut controuersiam inter capitulum S. Franbaldi, comitem domni Martini, et alios, dirimant. 119
    LXXXu.---Ad Laudensem archiepiscopum.---Concedit ut uillicum quemdam absoluat. 119
     LXXXuI.---Ad Stephanum abbatem monasterii de Los, eiusque fratres.---Recipiuntur sub protectione B. Petri, et enumerantur bona ad ipsos spectantia. 120
    LXXXuII.---Ad abbatem S. Germani de Pratis.---Sententiam, qua Celestinus PP. III concessionem quarumdam ecclesiarum non uacantium certis clericis factam declarauerat irritam, auctoritate apostolica confirmat. 125
    LXXXuIII.---Ad Oddonem abbatem et fratres monasterii S. Ioannis in uenere.---Eorum priuilegia confirmat. 125
    LXXXIX.---Electionem Ecberti episcopi Bambergensis reiicit, eumque propria auctoritate consecrat. 129
    LXXXIX bis.---Ad Ecbertum Bambergensem episcopum.---Pallium ei concedit. 130
    XC.---Ad abbatem Massiliensem.---Usum mitre concedit. 132
    XCI.---Epistola P. sedis apostolice legati, ad canonicos Lingonenses.---De reliquiis sancti Mammantis martyris. 132

ANNO 1205.
    XCII.---Ad abbatem et fratres monasterii Loci-Dei.---Eorum priuilegia confirmat. 134
    XCIII.---Ad abbatem S. uincentii Siluanectensis eiusque fratres.---Ecclesie de Aluers possessionem ipsis confirmat. 138
    XCIu.---Ad archiepiscopos, episcopos, etc., ad quos littere iste peruenerint.---Ut abbates et fratres Premonstratensis ordinis aduersus malefactores et molestatores tueantur et defendant. 138
    XCu.---Ad abbatem et conuentum S. uincentii Laudunensis.---Confirmatio bonorum. 140
    XCuI.---Ad abbatem et conuentum S. uincentii Siluanectensis.---Compositionem inter ipsos et capitula S. Reguli ac Frambaldi, super redditibus quibusdam, a Petro quondam Atrebatensi episcopo et coniudicibus initam auctoritate apostolica confirmat. 144
    XCuII.---Ad abbatem, priorem et cantorem S. Germani de Pratis Parisiensis.---Ut monasterii S. Dionysii molestatores compescant. 145
    XCuIII.---Commissorium papale contra episcopum Ratisbon. Conradum Iu, super molestatione domus feudalis. 146
    XCIX.---Ad Guillelmum Remensem archiepiscopum. Priuilegium de alienationibus reuocandis monasterio S. Remigii concessum. 146
    C.---Ad priorem Grandimontensem.---Ut illi liceat fratres absoluere qui ante assumptum religionis habitum excommunicationis sententiam incurrerunt. 147
    CI.---Ad procuratores et fratres ecclesie Dominici Sepulchri.---De canonicis obedientiam tenentibus. 148
    CII.---Ad clerum S. Marie Massiliensis.---Capellam quamdam illis asserit. 148
    CIII.---Ad Henricum Argentinensem electum.---Confirmat ei ius patronatus in cella uilmari. 149
    CIu.---Ad fratres hospitalis S. Ioannis Hierosolymitani.---Eorum possessiones in Bohemia et Morauia confirmat. 149
    Cu.---Ad Bonaccursium prepositum et fratres S. Ginesii Lucane diecesis.---Eorum priuilegia confirmat. 149
    Cu bis.---Ad abbatem Casinensem.---Concedit ut alienationes a predecessore ipsius factas illi liceat, sublato appellationis obstaculo, reuocare. 152

ANNO 1206.
    CuI.---Ad Olomucensem episcopum.---Litteras quibus Premyslaus, rex Bohemorum, ecclesie Olomucensis libertates et immunitates adauxit, redditusque prepositure assignauit, confirmat. 153
    CuII.---Ad fratres S. Ioannis Hierosolymitani---Immunitates eis a Wladislao marchione in Morauia concessas, una cum possessionibus in Kaunice et capella in Hirsowan confirmat. 155
    CuIII.---Ad Hermannum abbatem et fratres ecclesie B. Marie in Sayna ordinis Premonstratensis.---Eorum priuilegia confirmat. 156
    CIX.---Ad archiepiscopum et capitulum Narbonense.---De consecratione Fulconis episcopi Tolosani. 159
    CX.---Monasterii S. Petri Carnotensis libertates immunitatesque confirmat, et ius eligendi abbatis solis eiusdem monasterii fratribus, uel certe saniori illorum parti concedit. 160
    CXI.---Abbati et monachis S. Petri Carnotensis licentiam indulget ea in eorum ius reuocandi que ab ipsorum dominio illicite abalienata esse constiterit. 160
    CXII.---Ad archipresbyterum et Guidonem de Bagnolo canonicum Bononiensem.---Petitionem abbatis Nonantulani  de primario lapide ad constructionem oratorii a pontifice mittendo, illis committit examinandam. 160

ANNO 1207.
    CXIII.---Ad episcopum et archidiaconum Atrebatenses. ---Ut de iniuriis, a domino de Ardes abbati et conuentui S. Bertini illatis, cognoscant. 160
    CXIu.---Ad abbatem et conuentum Compendiensem. ---Compositionem, super parochia S. Germani Compendiensis, et aliis, inter ipsos et episcopum ac capitulum Suessionense auctoritate episcopi Parisiensis factam, confirmat. 161
    CXu.---Ad capitulum Arusiense.---Confirmatio prebendarum tertie partis decimarum Giaf et iuris in spiritualibus et aliis. 162
    CXuI.---Ad decanum et maiorem archidiaconum Parisiensem, et O. Scholasticum.---Concessio altarium de Driencourt, et de uillari in silua, et de Lupiuiuia. 162
    CXuII.---Ad Ludouicum abbatem monasterii S. uitonis uirdunensis, eiusque fratres.---Recipit eos sub protectione B. Petri, et enumerantur bona ad ipsos spectantia. 164
    CXuIII.---Ad abbatem, et conuentum S. Bertini.---Congratulatur eis quod generose receperint priorem et monachos Cantuariensis Ecclesie, quos crudelis persecutio propriis sedibus exsulare cegerat. 167
    CXIX.---Ad Ioannem abbatem S. Germani de Pratis, eiusque fratres in perpetuum.---Recipit eos sub protectione apostolica, et enumerantur bona ad eos spectantia. 169
    CXX.---Ab abbatem et conuentum Sancti Bertini.---Diuisiones cantoriarum et personatuum de Calais, et aliarum parochiarum, factas per iudices ab apostolica sede delegatos, confirmat. 171

ANNO 1208.
    CXXI-CXXII.---Priuilegium quod procuratio prelatorum non transcendat ualorem Iu marcarum. 171
    CXXIII.---Abbati Sancti Euurtii, decano Sancti Auiti, et archidiacono Aurelianensi.---Ut episcopum Cenomanensem, ad conseruanda instrumenta pacis inter abbatem et conuentum S. Dionysii ac uicecomitem Castroduni celebrate, cogant. 172
    CXXIu.---Ad abbatem et fratres Welegradenses.---Confirmat fundationem monasterii Welegradensis, iuraque et regulas fratrum eiusdem stabilit. 173
    CXXu.---Ad Petrum abbatem monasterii S. Marie Noui-Castri, eiusque fratres.---Recipit eos sub protectione, et enumerantur bona eorum. 176
    CXXuI.---Ad abbatem et conuentum Westmonasteriensem.---Omnibus qui annuatim ad Sancti Edwardi ecclesiam Westmonasterii accesserint, unius anni et quadraginta dierum indulgentiam concedit. 177
    CXXuII.---Ad burgenses S. Remigii Remensis.---Priuilegium de assisia. 178
    CXXuIII.---Ad abbatem de Gerstyn, Henricum de Witin et Tutonem de Heiburch, plebanos Patauiensis diecesis.---Causam quamdam monasterii Medlicensis, in qua ab episcopo Olomucensi minus equa sententia prolata esse perhibebatur, de nouo inquiri mandat. 178
    CXXIX.---Ad Bartholomeum Theatinum episcopum.---Priuilegia omnia Ecclesie Theatine a Rom. impp. et summis pontificibus indulta confirmat. 179
    CXXX.---Ad abbatem et conuentum S. uedasti Atrebatensis.---Inhibet ne quis sine testimonio litterarum eorum pecuniam concedat mutuo alicui monachorum. 181
    CXXXI.---Ad Odonem abbatem S. uedasti eiusque fratres.---De confirmatione priuilegiorum. 182
    CXXXII.---Ad archiepiscopos et episcopos per Sardiniam constitutos.---Pro monasterio Casinensi. 185
    CXXXIII.---Abbatie Casinensis priuilegia confirmat. 185
    CXXXIu.---Ad Iordanum Lexouiensem episcopum et abbates de Persennia et de Sauiagneio.---Ut abbatibus et monachis S. Michelis in Periculo Maris significent mandatum apostolicum de sui reformatione monasterii. 187
    CXXXu.---Ad Ioannem Anglorum regem.---De negotio archiepiscopi Cantuariensis. 188
    CXXXuI.---Forma interdicti ab Innocentio III in Angliam constituta.

ANNO 1209.
    CXXXuII.---Ad Arnoldum priorem et fratres Laberdowicenses.---Eorum possessiones et priuilegia confirmat. 192
    CXXXuIII.---Commissorium papale contra comitem de  Plain et alios, pactum super summa pecunie episcopo Ratisponensi soluende initum impedientes. 193
    CXXXIX.---Ad episcopum Ratisponensem.---Confirmatio priuilegii a papa Celestino III anno 1192 concessi. 193
    CXL.---Ad abbatem et fratres conuentus SS. Cosme et Damiani de Monte.---Priuilegiorum confirmatio. 194
    CXLI.---Ad archidiaconum Fiscannensem.---Immunitates abbatie Fiscannensis confirmat. 194
    CXLII.---Ad abbatem et conuentum S. Remigii Remensis.---Priuilegium per quod monasterium S. Remigii eximitur a debitis, nisi in utilitatem eiusdem monasterii conuertantur. 195

ANNO 1210.
    CXLIII.---Ad episcopum Misnensem.---Pro abbatissa Quedlimburgensi. 195
    CXLIu.---Ad episcopos Gallie.---De uitanda simonia in receptione monachorum aut sanctimonialium. 195
    CXLu.---Ad abbatem, et conuentum monasterii de Los.---Confirmat eis annuos redditus octo modiorum frumenti, quos Balduinus comes concesserat ecclesie de Laude, super terris et pratis de Haia et de Skelmis. 198
    CXLuI.---Ad Bernardum abbatem et monachos S. Gregorii Basileensis dieceseos.---Ne prebendas in ipsorum ecclesia secularibus personis conferant. 199
    CXLuII.---Ad abbatem et conuentum S. Martini Glanderiensis.---Confirmatio bonorum. 199
    CXLuIII.---Ad priorem et conuentum de Nouiaco.---Confirmatio pacis inter comitem Regitestensem, uxoremque eius, et priorem ac conuentum de Nouiaco inite. 200
    CXLIX.---Ad Conradum electum Mindensem.---Super electione Osnaburgensis episcopi Gerhardi in archiepiscopum Bremensem. 201
    CL.---Ad Lubecensem et Liuonensem episcopos.---Super eodem. 202
    CLI.---Ad Gerhardum episcopum Osnaburgensem super eiusdem electione in archiepiscopum Bremensem. 203
    CLII.---Ad archiepiscopum, decanum et capitulum Bituricense.---De canonizatione S. Guillelmi Bituricensis archiepiscopi. 203
    CLIII.---Bulla pro monialibus Parci-Dominarum. 204

ANNO 1211.
    CLIu.---Ad abbatem et conuentum de Los.---De eodem argumento ac in epistola 145 supra. 206
    CLu.---Ad Maurianensem episcopum et priorem Aque-Belle Maurianensis.---Pro monasterio Sauilianensi. 206
    CLuI.---Ad prepositum et fratres Ecclesie Sicliniensis.---De certis redditibus capituli de Siclinio distribuendis solis fratribus dicti capituli, qui omnibus officiis et celebritati missarum curauerint interesse. 207
    CLuII.---Ad abbatem et fratres S. Wulmari.---Confirmat ipsis possessionem quorumdam bonorum. 208
    CLuIII.---Ad prepositum et fratres ecclesie Marbacensis.---Recipit eos sub protectione, et enumerantur bona ad ipsos spectantia. 209
    CLIX.---Ad archipresbyterum et capitulum Pisanum. ---Ut Marsucco de Caietanis, pontificis capellano, prouentus ecclesiasticos ablatos restituant. 209
    CLX.---Gerardi, Albanensis electi, apostolice sedis legati, ad prepositum et canonicos Placentinos.---Illis communem conuictum prescribit. 210
    CLXI.---Ad abbatem et conuentum de Laude.---Confirmat quamdam compositionem factam inter monasteria de Laude, et de Sancto Saluio de ualentianis, relatiue ad possessiones dicti monasterii de Laude, apud Frangeres. 211
    CLXII.---Ad abbatie conuentum de Los.---Confirmat eis redditus annuos octo modiorum frumenti, quos illis dederat in eleemosynam Balduinus, comes Flandrie et Hanonie. 211
    CLXIII.---Ad prepositum et fratres S. Euasii de Casali.---Confirmatio priuilegiorum. 212
    CLXIu.---Ad regem Anglie.---De intendendo ad succursum Terre Sancte. 213
    CLXu.---Priuilegium pro parthenone S. Petri in Dichkirchen. 214

ANNO 1212.
    CLXuI.---Ad episcopum et custodem Argentinensem. ---Ut circa purgationem Reimboldi caute procedant. 214
     CLXuII.---Ad G. presbyterum.---Donationem quamdam reddituum altari SS. Petri et Pauli, in ecclesia Siluanectensi, confirmat. 214
    CLXuIII.---Ad archiepiscopum et capitulum Tyrense. ---Pro Ianuensi capitulo. 215
    CLXIX.---Ad rectorem ac fratres Hospitalis domus Dei de Pinchonio.---Recipit eos sub protectione B. Petri, et ipsorum possessiones confirmat. 216
    CLXX.---Ad priorem Grandimontensem. 216
    CLXXI.---Ad canonicos Marbacenses.---Possessionem quorumdam bonorum ipsis confirmat. 217
    CLXXII.---Ad canonicos Pisanos.---Ut quindecim dierum labente spatio Marsuccum, clericum suum, ab ipsis e canonicorum albo erasum, pristine asserant dignitati. 217
    CLXXIII.---Ad decanum et capitulum Bituricense.---De canonizatione S. Guillelmi Bituricensis archiepiscopi. 218
    CLXXIu.---Ad decanum capitulumque S. Theobaldi Metensis.---Sub anathematis interminatione prohibet ne quis clericus maioris ecclesie in eorum ecclesia prebendam habere presumat. 219

ANNO 1213.
    CLXXu.---Ad patriarcham Ierosolymitanum, apostolice sedis legatum.---Pro capitulo Ianuensi. 219
    CLXXuI.---Ad episcopum et capitulum Acconense.---Eiusdem argumenti. 220
    CLXXuII.---Ad abbates S. Faronis et de Cauea et decanum Meldensem.---Dat eis prouinciam inquirendi, num abbas Cluniacensis reuera coactus fuerit per uiolentiam, ad conferendum prioratum de Benhardo filio Baliui comitis Niuernensis. 220
    CLXXuIII.---Ad priorem et conuentum monasterii de Noueio.---Recipiuntur sub protectione apostolica, et confirmantur ipsorum possessiones. 221
    CLXXIX.---Ad decanum I. archidiaconum Nouiomensem et cantorem Nouiomensem.---Dat eis prouinciam examinandi causam que erat inter W. de Auesnis, ex una parte, et Ecclesiam Lescien. ex altera, super quibusdam possessionibus. 222
    CLXXX.---Monasterii S. Petri Carnotensis protectionem suscipit, possessionesque et priuilegia confirmat. 224
    CLXXXI.---Ad prelatos nobiles et populum Hibernie.---Ut perseuerent in fidelitate regis Anglie et heredum suorum. 224
    CLXXXII.---Ad abbatem S. Michelis de Castro Brittonum. 224

ANNO 1214.
    CLXXXIII.---Ad Pistoriensem episcopum et abbatem S. Trinitatis Florentinensium.---In causa que Soffredum inter Pistoriensem episcopum uertebatur et commune Pistorii super iurisdictione quorumdam castrorum. 225
    CLXXXIu.---Ad abbatem et fratres S. Dionysii.---Eorum protectionem suscipit et possessiones confirmat. 226
    CLXXXu.---Ad Ioannem Anglorum regem.---Declarat quod rex uel capella sua interdici uel excommunicari non possit sine mandato sedis apostolice speciali. 226
    CLXXXuI.---Ad eumdem.---De treuga inter reges Anglie et Francie ineunda. 227
    CLXXXuII.---Ad uniuersum clerum Bremensis prouincie.---Ut Waldemarum excommunicatum publice denuntient. 227
    CLXXXuIII.---Ad populos Spoletani ducatus.---Ut Aldrouandino Marchioni Estensi et Anconitano auxilium et fauorem prebeant. 228
    CLXXXIX.---Ad potestatem et populos Anconitane marchie.---Ut Aldrouandino marchioni Estensi et Anconitano obtemperent. 228
    CXC.---Ad Philippum Francorum regem.---Usuras in suo regno in posterum rex non patiatur. 229
    CXCI.---Ad magistrum et fratres militie Templi.---Ipsos a petitione abbatis ac monasterii Cluniacensis, super quemdam uenditionis contractum, in quo prioratus de Charitate grauiter lesus esse dicebatur, absoluit. 230
    CXCII.---Ad episcopos et prelatos marchie Anconitane.---Ut consilium et auxilium prestent Aldrouandino marchioni Estensi et Anconitano, ad recuperandam eamdem marchiam. 232
    CXCIII.---Ad populos marchie Anconitane.---Ut Aldrouandino marchioni Estensi et Anconitano morigeri sint et obsequentes. 233
     CXCIu.---Ad priorem et monachos S. Marie de Campis Corboliensis.---Eorum possessiones et priuilegia confirmat. 234
    CXCu.---Ad abbatem Cluniacensem.---Ut non obstantibus appellationibus a monachis suis, absque iure interpositis, eorum excessus castigare possit. 234
    CXCuI.---Ad populum ciuitatis Asculane.---Ut Aldrouandino Estensi et Anconitano marchioni obedientiam prestare amplius non recusent. 235
    CXCuII.---Ad Eustachium de uesci.---Mandat ne rex Anglie aliquid incommodi patiatur, propter discordiam iam tandem inter illum et barones sopitam. 236
    CXCuIII.---Ad Nicolaum Tusculanensem episcopum.---De relaxatione interdicti. 237
    CXCIX.---Epistola O. Coloniensis scholastici et sedis apostolice legati illustri comiti Namurcensi.---De uariis crucis apparitionibus, dum crucem predicaret, deque multitudine crucesignatorum in prouincia Coloniensi. 238
    CC.---Philippi II stabilimentum crucesignatorum. 239

ANNO 1215.
    CCI.---Ad abbatem et conuentum S. Dionysii.---Omnibus qui ad B. Dionysii reliquias uenerandas deuoti conuenerint, quadraginta dies de iniunctis sibi penitentiis relaxat. 241
    CCII.---Ad Giroldum abbatem et conuentum Cluniacensem.---Ius indulget eligendi et instituendi priorem in monasterio Charitatis. 242
    CCIII.---Ad Magnardinum Imolensem episcopum.---Imolensis ecclesie priuilegia confirmat. 242
    CCIu.---Ad abbatem et conuentum S. Bertini.---Confirmat eis quasdam possessiones. 244
    CCu-CCuI.---Ad magnates Anglie.---De pace reformanda inter regem et barones Anglie. 245
    CCuII.---Ad uniuersos Ecclesiarum prelatos per Angliam constitutos.---Chartam regis Anglie de electione libera uniuersis et singulis Ecclesiis concessa, confirmat. 246
    CCuIII.---Ad uniuersos Anglie magnates.---Ut solitum ab antiquo scutagium reddant Anglie regi. 248
    CCIX.---Episcopo Magalonensi in feudum dat comitatum Melgorii. 248
    CCX.---Ad abbatem et fratres monasterii in Prule Ratisponensis diecesis.---Ecclesias in Weihenloch et Talmassing eis asserit. 249
    CCXI.---Ad abbatem et fratres cenobii Cassinensis.---uaria ad eorum reformationem suggerit. 249
    CCXII.---Ad consules Mutinenses.---Pro Nonantulanis. 253
    CCXIII.---Ad episcopum Mutinensem.---Pro Nonantulanis. 253
    CCXIu.---Ad abbatem et fratres S. Dionysii.---Ut eis liceat decimas et feoda de manibus detinentium recipere. 254
    CCXu.---Ad abbatem, priorem et prepositum S. Eligii Nouiomensis.---Compositionem inter priorem et conuentum de Nouiaco et comitem Regitestensem confirmat. 254

ANNO 1216.
    CCXuI.---Ad Antissiodorensem episcopum.---De iurisdictione super abbatia S. Germani exercenda. 255
    CCXuII.---Ad uniuersos crucesignatos per Bremensem prouinciam constitutos. 255
    CCXuIII.---Parthenonis de Ostechotte protectionem suscipit eiusque bona et priuilegia confirmat. 258
    CCXIX.---uetat ne G. clericus Bremensis dieceseos ab archiepiscopo Harturigo II olim depositus, in capitulum introducatur. 259
    CCXX.---Ad Stephanum abbatem et conuentum Casinensem.---Quod nulle sint alienationes, inscia conuentus saniori parte confecte. 260
    CCXXI.---Ad abbatem et conuentum S. Dionysii.---De decimis a laicis redimendis. 260
    CCXXII.---Ad abbatem et conuentum S. Dionysii.---Indulget ut procurationes episcopis seu aliis prelatis non teneantur exhibere. 260
    CCXXIII.---Ad abbatem et conuentum S. Dionysii.---Donationes ipsis factas confirmat. 261
    CCXXIu.---Frisonibus per Bremensem prouinciam constitutis mandat, excommunicatum Waldemarum de eorum finibus eiiciant. 262
    CCXXu.---Ad decanum S. Frambaldi, et Cantores S. Frambaldi et S. Reguli, Siluanectenses.---Ut sententiam ab episcopo Siluanectensi in fauorem abbatis et conuentus S. Dionysii, in causa quadam latam obseruari  faciant. 262
    CCXXuI.---Ad abbatissam S. Marie de Acuis Massiliensis.---Protectionem eius suscipit et eius possessiones confirmat. 263
    CCXXuII.---Ad abbatissam et sorores de Rysebiarq.---Earum possessiones et priuilegia confirmat. 263
    CCXXuIII.---Ad archiepiscopum . . . Sententiam excommunicationis ab A . . . preposito S. Willehaldi et T. de Walle canonico Bremensi contra episcopum . . . impetratam reuocat, et penam contra dictum prepositum prolatam confirmat. 264
    CCXXIX.---Ad abbatem et fratres S. Thome de Paracleto; eorum priuilegia confirmat. 265
    CCXXX.---Ad nobiles Upsallenses.---Gratias agit pro censu liberaliter et deuote soluto. 265
    CCXXXI.---Ad abbatem et conuentum monasterii S. uedasti Atrebatensis.---Confirmat eis libertatem, ipsis a Ludouico, Francorum regis filio primogenito, concessam, qua homines liberi monasterii eorum, per liberos abbatis homines iudicentur. 266
    CCXXXII.---Ad abbatem et fratres S. Tiberii.---Eorum possessiones et priuilegia confirmat. 266

ANNO 1198-1216.
    CCXXXIII.---Domini Innocentii expeditionis pro recuperanda Terra Sancta ordinatio. 269
    CCXXXIu.---Ad uniuersos archiepiscopos, episcopos, et alios ecclesiarum prelatos.---Contra falsatores et contra censores malignos. 273
    CCXXXu.---Ad abbatem de Recco.---Ne loci diecesanus contra personas monasterii inquirat. 275
    CCXXXuI.---Ad eumdem.---Concedit facultatem ut ex pluribus cellis unam conficiat. 275
    CCXXXuII.---Ad eumdem.---Concedit facultatem quosdam monachos ab irregularitate absoluendi. 275
    CCXXXuIII.---Ad abbatem et fratres monasterii de Loco-Dei. 276
    CCXXXIX.---Ad Rothomagensem archiepiscopum.---Increpat quod mandatum pontificium de beneficio, clerico cuidam conferendo, minus recte intellexerit. 276
    CCXL.---Ad abbatem et conuentum S. Michelis de Terrascha.---Ut promissum R. clerico conferatur beneficium. 277
    CCXLI.---Ad. Turritanensem archiepiscopum.---Ut monasterio Casinensi ecclesias quasdam restitui curet. 277

Epistole tres que sequuntur loco suo exciderant.
    CCXLII.---Ad Guillelmum abbatem monasterii Glannafoliensis.---Possessiones et priuilegia monasterii confirmat. 278
    CCXLIII.---Ad uniuersum clerum Bremensis prouincie.---Ut Waldemarum excommunicatum publice denuntient. 280
    CCXLIu.---Bulla pro Garino abbate S. Ioannis in ualeia. 281

EPISTOLAE uARIORUM AD INNOCENTIUM III.
    I.---G. Lingonensis, R. Cabilonensis, episcoporum; G. de Cistercio, N. de Firmitate, G. de Pontiniaco, et O. de Claraualle, abbatum.---Pro militibus de Calatraua. 283
    II.---Iuramentum fidelitatis quod fecit Ioannes de Ceccano Romane Ecclesie, pro tuendis et conseruandis regalibus sancti Petri. 286
    II bis.---De fidelitate et hominio Romane Ecclesie prestitis ab Andrea de Caluiniaco, et custodia burgi Dolensis commissa eidem. 286
    III.---Ottonis imperatoris pactum cum Adolfo archiepiscopo Coloniensi. 287
    Iu.---Regis Anglie.---Orat ne ante peractum quinquennium Galfridus filius Petri peregrinetur. 288
    u.---Henrici Hungarie regis.---Contra quosdam qui constitutiones ab apostolice sedis legato promulgatas non admiserant. 289
    uI.---Instrumentum de Castro Nympharum tradito domino pape Innocentio III. 290
    uII.---Henrici fratris imperatoris Constantinopolitani.---Qualiter debellatus et captus fuit imperator Balduinus. 292
    uIII.---Eiusdem.---Similis argumenti 294
    IX.---Philippi, Romanorum regis, promissa pape. 295
    X.---Philippi pactum cum Coloniensibus. 297
    XI.---Philippi scriptum et legatio ad papam. 298
    XII.---Instrumentum de homagio facto a comite Ildebrandino domino pape Innocentio III. 298
     XIII.---Philippi Augusti regis Francorum ad Innocentium papam III.---Declarat se nullam iniuriam intulisse episcopo Cameracensi, nec adherere Philippo imperatori aduersus sedem apostolicam, sed posse fedus inire cum aduersariis Ottonis. 299
    XIu.---Philippi regis Francorum.---Pro ecclesia Bituricensi. 300
    Xu.---P. comitis Antissiodorensis ad Innocentium papam tertium.---Declarat se tenere a comitissa Campanie Malliacum et uitriacum. 300
    XuI---Friderici II imp. cessio comitatus Fundani Innocentio III. 301
    XuII.---Friderici II imp. promissio Innocentio III pape. 301
    XuIII.---Ioannis Anglorum regis.---De conuentione inter regem ipsum et reginam Berengariam quondam uxorem Ricardi regis. 303
    XIX.---Friderici II promissio de corona Sicilie ab imperio separanda. 305
    XX.---Ioannis regis Anglorum.---Que sit baronum contumacia narrat nec non quod propter hanc causam iter in terram sanctam suscipere nequit. 306
    XXI.---G. prioris Camaldulensis.---Monasterio suo in fauillas redacto, commendatitias a pontifice petit litteras pro obtinendis a fidelibus subsidiis. 308

OPERUM INNOCENTII III PARS ALTERA.---SERMONES, OPUSCULA.


I. SERMONES.
    Prologus. 309

SERMONES DE TEMPORE.
    SERMO PRIMUS.---Dominica I Aduentus Domini. 313
    SERMO II.---In eadem Dominica. 319
    SERMO III.---In eadem Dominica. 323
    SERMO Iu.---Dominica secunda in Aduentu Domini. 327
    SERMO u.---In eadem Dominica. 333
    SERMO uI.---Dominica tertia in Aduentu Domini. 337
    SERMO uII.---In eadem Dominica. 341
    SERMO uIII.---Dominica prima post Epiphaniam. 345
    SERMO IX.---Dominica in Septuagesima. 351
    SERMO X.---In eadem Dominica. 355
    SERMO XI.---In die Cinerum seu capite ieiunii. 357
    SERMO XII.---In eodem die Cinerum. 367
    SERMO XIII.---Dominica prima in quadragesima. 371
    SERMO XIu.---In sabbato quatuor Temporum. 375
    SERMO Xu.---Dominica tertia in Quadragesima. 381
    SERMO XuI.---Feria u post primam Dominicam Quadragesime. 385
    SERMO XuII.---Dominica quarta in Quadragesima. 389
    SERMO XuIII.---Dominica Letare, siue de Rosa. 393
    SERMO XIX.---In cena Domini. 397
    SERMO XX.---Dominica prima post Pascha. 399
    SERMO XXI.---Dominica secunda post Pascha. 405
    SERMO XXII.---In solemnitate Ascensionis Domini nostri Iesu Christi. 409
    SERMO XXIII.---In solemnitate sancte Pentecostes. 415
    SERMO XXIu.---In eadem solemnitate. 419
    SERMO XXu.---In eadem solemnitate. 421
    SERMO XXuI.---Dominica nona post octauam Pentecostes. 427
    SERMO XXuII.---In solemnitate dedicationis ecclesie. 433
    SERMO XXuIII.---In consecratione altaris. 439
    SERMO XXIX.---In eadem solemnitate enarratio euangelice lectionis. 441

SERMONES DE SANCTIS.
    SERMO PRIMUS.---In Natiuitate Domini. 451
    SERMO II.---In eadem solemnitate. 455
    SERMO III.---In eadem solemnitate. 559
    SERMO Iu.---In Circumcisione Domini. 465
    SERMO u.---De Resurrectione Domini. 469
    SERMO uI.---Dominicalis. 473
    SERMO uII.---In festo D. Siluestris pontifics maximi. 481
    SERMO uIII.---In solemnitate Apparitionis Domini nostri Iesu Christi. 483
    SERMO IX.---In festo Conuersionis D. Pauli apostoli. 489
    SERMO X.---In eodem festo. 493
    SERMO XI.---In Natiuitate Sancte Marie. 497
    SERMO XII.---In solemnitate Purificationis gloriosissime  semper uirginis Marie. 505
    SERMO XIII.---In festo D. Gregorii pape, huius nominis I. 513
    SERMO XIu.---In solemnitate Annuntiationis B. Marie. 521
    SERMO Xu.---In die sancto Parasceues. 525
    SERMO XuI.---In solemnitate S. Ioannis Baptiste. 529
    SERMO XuII.---In eodem festo. 533
    SERMO XuIII.---In eodem festo. 539
    SERMO XIX.---In eodem festo. 541
    SERMO XX.---In festo Beati Petri. 543
    SERMO XXI.---In solemnitate D. apostolorum Petri et Pauli. 547
    SERMO XXII.---In eadem solemnitate. 555
    SERMO XXIII.---In solemnitate beatissime Marie Magdalene. 557
    SERMO XXIu.---In festo B. Petri ad uincula. 561
    SERMO XXu.---In festo D. Laurentii martyris. 565
    SERMO XXuI.---In eodem festo. 571
    SERMO XXuII.---In solemnitate Assumptionis B. Marie. 575
    SERMO XXuIII.---In eadem solemnitate. 581
    SERMO XXIX.---In solemnitate Natiuitatis B. Marie. 585
    SERMO XXX.---In solemnitate Omnium Sanctorum. 587
    SERMO XXXI.---In eadem solemnitate, habitus in monasterio Sublacensi. 589

SERMONES IN NATALITIIS ET FESTIS SS. APOSTOLORUM, ETC.
    SERMO I.---De apostolis. 595
    SERMO II.---In communi Apostolorum. 601
    SERMO III.---In communi de Euangelistis. 605
    SERMO Iu.---In communi de uno martyre. 609
    SERMO u.---In communi de uno martyre 613
    SERMO uI.---In communi martyrum plurimorum. 617
    SERMO uII.---In communi martyrum plurimorum. 621
    SERMO uIII.---In festo plurimorum martyrum. 627
    SERMO IX.---In festo martyrum. 633
    SERMO X.---In communi de uno confessore. 639
    SERMO XI.---In festo confessorum. 641
    SERMO XII.---In communi de una uirgine. 645

SERMONES DE DIuERSIS.
    SERMO I.---In consecratione pontificis. 649
    SERMO II.---In consecratione pontificis maximi. 653
    SERMO III.---In consecratione pontificis. 659
    SERMO Iu.---In consecratione pontificis. 665
    SERMO u.---Ad claustrales. 671
    SERMO uI.---In concilio generali Lateranensi habitus. 673
    SERMO uII.---In concilio generali Lateranensi habitus. 679
    Sermo magistri Romani cardinalis.---De penitentia. 687

II. OPUSCULA.


DIALOGUS INTER DEUM ET PECCATOREM.
    Monitum. 691
    Incipit Dialogus inter Deum et peccatorem. 691

DE CONTEMPTU MUNDI.


LIBER PRIMUS.
    Prologus. 701
    CAPUT PRIMUM.---De miserabili humane conditionis ingressu. 701
    CAP. II. De uilitate materie ipsius hominis. 703
    CAP. III. Diuisio conceptionis. 703
    CAP. Iu. De conceptione infantis. 703
    CAP. u. Quali cibo conceptus nutriatur in utero. 704
    CAP. uI. De imbecillitate infantis. 704
    CAP. uII. De dolore partus et eiulatu infantis. 705
    CAP. uIII. De nuditate hominis. 705
    CAP. IX. Quem fructum homo producit. 705
    CAP. X. De incommodis senectutis et breuitate uite hominis. 706
    CAP. XI. De incommodis senectutis. 706
    CAP. XII. De labore mortalium. 706
    CAP. XIII. De studio sapientium. 707
    CAP. XIu. De uariis studiis hominum. 707
    CAP. Xu. De diuersis anxietatibus. 708
    CAP. XuI. De miseria diuitis et pauperis. 708
    CAP. XuII.---De miseria seruorum et dominorum. 709
    CAP. XuIII.---De miseria continentis et coniugati. 709
    CAP. XIX.---De miseria bonorum et malorum. 711
    CAP. XX.---De hostibus hominis. 712
    CAP. XXI.---De carcere anime, quod est corpus. 713
    CAP. XXII.---De breui letitia hominis. 713
    CAP. XXIII.---De inopinato dolore. 713
     CAP. XXIu.---De uicinitate mortis. 713
    CAP. XXu.---De terrore somniorum. 714
    CAP. XXuI.---De compassione amicorum. 714
    CAP. XXuII.---De subitis infortuniis. 715
    CAP. XXuIII.---De innumerabilibus speciebus egritudinum. 715
    CAP. XXIX.---De diuersis generibus tormentorum. 715
    CAP. XXX.---De quodam horrendo facinore, scilicet quod quedam mulier comedit infantem suum. 716
    CAP. XXXI.---Quod quandoque punitur innocens, et nocens absoluitur. 716

LIBER SECUNDUS.
    CAPUT PRIMUM.---Quenam soleant homines communiter affectare. 717
    CAP. II.---De cupiditate. 717
    CAP. III.---De iniquis muneribus. 717
    CAP. Iu.---De acceptione personarum. 718
    CAP. u.---De uenditione iustitie. 719
    CAP. uI---De insatiabili desiderio cupidorum. 719
    CAP. uII.---Quare cupidus satiari non potest. 720
    CAP. uIII.---De falso nomine diuitiarum. 720
    CAP. IX.---Exempla contra cupiditatem. 720
    CAP. X.---De superflua sollicitudine cupidorum. 720
    CAP. XI.---De auaritia. 721
    CAP. XII.---Cur auaritia sit seruitus idolorum. 721
    CAP. XIII.---De quibusdam proprietatibus auaritie. 721
    CAP. XIu.---De iniqua possessione diuitiarum. 722
    CAP. Xu.---De licitis opibus. 722
    CAP. XuI.---De incertitudine diuitiarum. 723
    CAP. XuII.---De gula. 723
    CAP. XuIII.---Exempla contra gulam. 724
    CAP. XIX.---De ebrietate. 724
    CAP. XX.---Exempla contra ebrietatem. 724
    CAP. XXI.---De luxuria. 725
    CAP. XXII.---De generalitate luxurie. 725
    CAP. XXIII.---De diuersis speciebus luxurie et penis earum. 725
    CAP. XXIu.---De coitu contra naturam 726
    CAP. XXu.---De pena huius sceleris. 726
    CAP. XXuI.---De ambitioso. 727
    CAP. XXuII.---De nimia concupiscentia ambitiosorum. 727
    CAP. XXuIII.---De ambitionis exemplo. 727
    CAP. XXIX.---De breui et misera uita magnatum. 728
    CAP. XXX.---De diuersis proprietatibus superborum. 728
    CAP. XXXI.---De superbia et casu Lucifer. 729
    CAP. XXXII.---De arrogantia hominum. 729
    CAP. XXXIII.---De abominatione superbie. 730
    CAP. XXXIu.---Contra arrogantiam superborum. 730
    CAP. XXXu.---Contra fraudem ambitiosorum exemplum. 731
    CAP. XXXuI.---De proprietatibus arrogantium. 731
    CAP. XXXuII.---De superfluo cultu. 732
    CAP. XXXuIII.---Contra superfluum ornatum. 732
    CAP. XXXIX.---Quam plus defertur uestibus quam uirtutibus. 733
    CAP. XL.---De fucatione colorum. 733
    CAP. XLI.---De immunditia cordis. 734
    CAP. XLII.---De doloribus, quos mali patiuntur in morte. 734
    CAP. XLIII.---De aduentu Christi ad diem mortis cuiuslibet hominis. 736

LIBER TERTIUS.
    CAPUT PRIMUM.---De putredine cadauerum. 735
    CAP. II.---De tristi memoria damnatorum. 737
    CAP. III.---De inutili penitentia damnatorum. 737
    CAP. Iu.---De penis inferni diuersis. 738
    CAP. u.---De ineffabili angustia damnatorum. 739
    CAP. uI.---De igne gehennali. 739
    CAP. uII.---De tenebris inferni. 739
    CAP. uIII.---De confusione penarum. 740
    CAP. IX.---De indeficientia tormentorum. 740
    CAP. X.---Cur reprobi nunquam liberabuntur a penis. 741
    CAP. XI.---Testimonia de suppliciis eternalibus. 742
    CAP. XII.---De die iudicii. 742
    CAP. XIII.---De iudicium precedente tribulatione. 743
    CAP. XIu.---De signis iudicium precedentibus. 743
    CAP. Xu.---De potentia, sapientia et iustitia iudicis. 744
    CAP. XuI.---De diuino iudicio. 745
    CAP. XuII.---Quod nichil proderit damnatis. 746

 LIBELLUS DE ELEEMOSYNA.
    CAPUT PRIMUM.---Date eleemosynam et ecce omnia munda sunt uobis. 747
    CAP. II.---Effectus eleemosyne ex sacre Scripture testimoniis multifariam probari. 748
    CAP. III.---Eleemosynam in peccatis factam non ualere ad meritum, nec suum effectum sortiri, esse tamen preparatoriam ad gratiam Dei consequendam. 750
    CAP. Iu.---Eleemosynam ieiunio et oratione esse meliorem, nec quemquam ab ea excusari. 752
    CAP. u.---Eleemosyne faciende quisnam debeat esse ordo, modus, causa et finis. 753
    CAP. uI.---Ad eleemosynam sicut ad quodlibet bonum opus, necessario requiri perseuerantiam. 759
    ENCOMIUM CHARITATIS. 761

MYSTERIORUM EuANGELICAE LEGIS ET SACRAMENTI EUCHARISTIAE LIBRI SEX.
    Ordo misse. 763
    De sacro altaris mysterio.
    Prologus. 773

LIBER PRIMUS.
    CAPUT PRIMUM.---De sex ordinibus clericorum. 775
    CAP. II.---De primiceriis et cantoribus. 775
    CAP. III.---De acolythis, quod sit eorum ministerium. 775
    CAP. Iu.---De subdiaconibus. 776
    CAP. u.---De diaconibus. 776
    CAP. uI.---De minoribus et maioribus sacerdotibus. 777
    CAP. uII. De significatione nominum episcopi et presbyteri. 777
    CAP. uIII.---De primatu romani pontificis. 778
    CAP. IX.---De conuenientia et differentia potestatum inter episcopos et presbyteros. 779
    CAP. X.---De communibus et specialibus indumentis pontificum et sacerdotum. 780
    CAP. XI.---De legalibus indumentis secundum historiam. 781
    CAP. XII.---De typo legalium indumentorum secundum allegoriam. 782
    CAP. XIII.---De uestibus legalibus secundum tropologiam. 783
    CAP. XIu.---De linea. 783
    CAP. Xu.---De zona. 783
    CAP. XuI.---De tunica. 783
    CAP. XuII.---De malagranatis et tintinnabulis aureis. 784
    CAP. XuIII.---De superhumerali. 784
    CAP. XIX.---De duabus oris. 784
    CAP. XX.---De duobus onychinis. 784
    CAP. XXI.---De duodecim nominibus filiorum Isrel. 784
    CAP. XXII.---De duabus catenulis. 784
    CAP. XXIII.---De duobus uncinis. 785
    CAP. XXIu.---De rationali. 785
    CAP. XXu.---De quadratura rationalis, et duplicitate. 785
    CAP. XXuI.---De quatuor ordinibus lapidum. 785
    CAP. XXuII.---De duodecim lapidibus. 785
    CAP. XXuIII.---De cydari. 785
    CAP. XXIX.---De lamina aurea. 785
    CAP. XXX.---De nomine Domini tetragrammaton. 786
    CAP. XXXI.---De uarietate operis. 786
    CAP. XXXII.---De quatuor coloribus. 786
    CAP. XXXIII.---De uestibus euangelici sacerdotis 886
    CAP. XXXIu.---De pontificalibus indumentis, secundum quod Christo conueniunt. 787
    CAP. XXXu.---De amictu. 787
    CAP. XXXuI.---De alba. 787
    CAP. XXXuII.---De cingulo et succinctorio. 788
    CAP. XXXuIII.---De stola. 788
    CAP. XXXIX.---De tunica. 788
    CAP. XL.---De dalmatica. 789
    CAP. XLI.---De chirothecis. 789
    CAP. XLII.---De planeta, ubi etiam agitur de anteriori et posteriori parte planete. 789
    CAP. XLIII.---De manipulo. 790
    CAP. XLIu.---De mitra. 790
    CAP. XLu.---De baculo. 790
    CAP. XLuI.---De annulo. 790
    CAP. XLuII.---De quinque psalmis. 791
    CAP. XLuIII.---De pontificalibus indumentis, secundum quod membris conueniunt, ubi agitur de caligis et sandalis. 792
    CAP. XLIX.---De ablutione manuum. 792
    CAP. L.---De amictu, ubi agitur de duobus uasculis, quibus amictus ante pectus ligatur. 792
    CAP. LI.---De alba. 793
     CAP. LII.---De zona et succinctorio. 793
    CAP. LIII.---Quare Romanus pontifex post albam orale, et post orale crucem assumat. 793
    CAP. LIu.---De stola. 794
    CAP. Lu.---De tunica. 794
    CAP. LuI.---De dalmatica. 794
    CAP. LuII.---De chirothecis. 795
    CAP. LuIII.---De planeta. 795
    CAP. LIX.---De manipulo. 795
    CAP. LX.---De mitra. 796
    CAP. LXI.---De annulo. 796
    CAP. LXII.---De baculo, et quare summus pontifex pastorali uirga non utitur. 796
    CAP. LXIII.---De pallio, ubi materia et forma secundum mysterium exponuntur. 797
    CAP. LXIu.---De armatura uirtutum. 799
    CAP. LXu.---De quatuor coloribus principalibus, quibus secundum proprietates dierum uestes sunt distinguende. 799

LIBER SECUNDUS.
    CAPUT PRIMUM.---De accessu pontificis ad altare. 801
    CAP. II.---De presbytero et diacono qui deducunt pontificem hinc inde. 801
    CAP. III.---De subdiacono qui precedit, clausum portans codicem Euangelii. 802
    CAP. Iu.---De pontifice qui peruenit ad altare. 803
    CAP. u.---De processione Romani pontificis a secretario ad altare. 803
    CAP. uI.---De duobus diaconis, qui ducunt pontificem. 803
    CAP. uII.---De mappula, que portatur super pontificem, quatuor baculis colligata. 804
    CAP. uIII.---De cereis et incenso. 804
    CAP. IX.---De igne quem manipulo stuppe pontifex apponit in choro. 804
    CAP. X.---De primicerio, qui pontificis dextrum humerum osculatur. 805
    CAP. XI.---De tribus sacerdotibus qui coram altari reuerenter inclinant, os et pectus pontificis osculantes. 805
    CAP. XII.---De processionis dispositione. 805
    CAP. XIII.---De confessione et pectoris tunsione, in qua tria notantur, ictus, tactus et sonus. 806
    CAP. XIu.---De incenso, quod sacerdos representat in capsula, et episcopus apponit thuribulo. 806
    CAP. Xu.---De triplici osculo, uidelicet oris, altaris et pectoris. 807
    CAP. XuI.---De thurificatione, qua pontifex incensat altare et sacerdos episcopum. 807
    CAP. XuII.---De forma thuribuli, et de duplici causa thurificandi, spirituali et litterali. 808
    CAP. XuIII.---De antiphona que dicitur ad introitum, et cur ipsa repetitur, interposita gloria Trinitatis, et quis eam cantari constituit. 808
    CAP. XIX.---De Kyrie eleison, et quare nouies decantatur et quare sex uicibus dicitur Kyrie eleison, et tribus Christe eleison. 809
    CAP. XX.---De Gloria in excelsis, et de triplici pace, et quis hymnum angelicum cantari ad missam constituit. 810
    CAP. XXI.---De candelabris et cruce, que super medio collocantur altaris. 811
    CAP. XXII.---De mutatione sacerdotis ab una parte ad aliam. 811
    CAP. XXIII.---De depositione mitre pontificis. 812
    CAP. XXIu.---De salutatione pontificis et sacerdotis ad populum. 812
    CAP. XXu.---Ut sacerdos non minus quam duobus presentibus debeat celebrare. 812
    CAP. XXuI.---De oratione et conclusione. 813
    CAP. XXuII.---Quare orationes dicantur collecte, et quot sunt in missa dicende. 814
    CAP. XXuIII.---De extensione manuum sacerdotis in missa. 815
    CAP. XXIX.---De epistola que premittitur Euangelio. 816
    CAP. XXX.---De reuerentia quam subdiaconus exhibet episcopo post lectam epistolam. 817
    CAP. XXXI.---De graduali. 817
    CAP. XXXII.---De Alleluia. 818
    CAP. XXXIII.---De uersu qualis esse debeat, et qualiter interponatur. 819
    CAP. XXXIu.---De sacerdotis consessu, dum epistola legitur, et graduale cantatur. 820
    CAP. XXXu.---De mutatione sacerdotis ab una parte altaris ad aliam, cum lecturus est Euangelium. 820
    CAP. XXXuI.---Quare diaconus, qui lecturus est Euangelium, dextram pontificis osculatur. 820
     CAP. XXXuII.---Quando manus et pedes summi pontificis debeant osculari. 821
    CAP. XXXuIII.---De benedictione quam diaconus petit et accipit. 821
    CAP. XXXIX.---De susceptione cordis Euangelii de altari. 822
    CAP. XL.---De his qui precedunt diaconum cum cereis et incenso. 822
    CAP. XLI.---Qualiter subdiaconus in eundo sequitur, et in redeundo precedit, referens Euangelium. 823
    CAP. XLII.---Quare diaconus per unam partem ascendit in pulpitum, et per aliam descendit. 823
    CAP. XLIII.---Quare uersus aquilonem legitur Euangelium. 824
    CAP. XLIu.---De crucis mysterio, et de multiplici eius effectu. 824
    CAP. XLu.---Quomodo signum crucis sit exprimendum. 825
    CAP. XLuI.---De salutatione que premittitur Euangelio. 826
    CAP. XLuII.---De preeminentia Euangelii. 826
    CAP. XLuIII.---Quare post Euangelium liber et thuribulum ad episcopum reportantur. 826
    CAP. XLIX.---De Symbolo, quod post Euangelium cantatur. 827
    CAP. L.---De duodecim partibus utriusque Symboli, tam apostolici quam Constantinopolitani. 827
    CAP. LI.---Quibus diebus Symbolum sit dicendum in missa. 829
    CAP. LII.---A quibus, et ubi Symbolum sit cantandum. 830
    CAP. LIII.---De offertorio. 830
    CAP. LIu. De silentio post offertorium. 831
    CAP. Lu.---De ablutione manuum antequam sacrificium offeratur. 831
    CAP. LuI.---De corporalibus, et quare una pars extenditur et altera complicatur. 832
    CAP. LuII.---De oblatione et incenso, et quare sacerdos tertio circumducit et reducit incensum, et quare totum undique incensatur altare. 832
    CAP. LuIII.---De modo et ordine sacrificium offerendi, et de commistione aque et uini. 833
    CAP. LIX.---De patena, super quam sacrificium panis offertur. 834
    CAP. LX.---De sacerdotis inclinatione. 834
    CAP. LXI.---De prefatione. 835
    CAP. LXII.---De expositione prefationis eiusdem. 836

LIBER TERTIUS.
    CAPUT PRIMUM.---De silentio post prefationem. 839
    CAP. II.---De his quorum memoria colitur in secreta. 840
    CAP. III.---De tribus signis que fiunt super oblatam et calicem. 841
    CAP. Iu.---De tribus sacrificiis Ecclesie. 842
    CAP. u.---Pro quibus sacrificium offeratur. 843
    CAP. uI.---In quo loco debeant uiuorum nomina recitari. 845
    CAP. uII.---De tribus bonis pro quibus sacrificium laudis offertur: temporalibus, spiritualibus et eternis. 846
    CAP. uIII.---Quod sacrificium altaris equaliter offertur toti Trinitati. 847
    CAP. IX.---De trina commemoratione sanctorum, que fit in canone. 848
    CAP. X.---Quare non fit commemoratio confessorum in canone. 849
    CAP. XI.---Quod sacrificium soli Deo offerendum sit, unde distinguuntur due species seruitutis. 849
    CAP. XII.---De quinque signis que fiunt secundo super oblatam et calicem, et de Christi uenditione; de persona uenditoris et uenditi et ementis. 850

LIBER QUARTUS.
    CAPUT PRIMUM.---De sacramento Eucaristie. 851
    CAP. II.---De diuersis figuris Eucaristie, que precesserunt in ueteri Testamento. 853
    CAP. III.---Quare sacramentum corporis et sanguinis constitutum est sub specie panis et uini. 854
    CAP. Iu.---De azymo et fermentato pane. 854
    CAP. u.---De tribus uerbis que forme consecrationis uidentur adiecta. 858
    CAP. uI.---Quomodo Christus confecit, et sub qua forma. 859
    CAP. uII.---De ueritate corporis et sanguinis Christi sub specie panis et uini. 859
    CAP. uIII.---Quod sub tota forma totum corpus existit. 861
    CAP. IX.---De fractione, ubi dicitur, quare fractio fiat  et attritio. 861
    CAP. X.---De confessione Berengarii. 862
    CAP. XI.---Quid etiam a mure comeditur, cum sacramentum corroditur. 863
    CAP. XII.---Quale corpus Christus dedit in cena. 863
    CAP. XIII.---Utrum Iudas accepit. 864
    CAP. XIu.---De duobus modis Eucaristiam comedendi. 866
    CAP. Xu.---Quid fiat de corpore Christi, postquam fuerit sumptum et comestum. 867
    CAP. XuI.---Quod si secessus aut uomitus post solam Eucaristie perceptionem eueniat. 867
    CAP. XuII.---Quando fiat transsubstantiatio. 868
    CAP. XuIII.---De forma uerborum. 869
    CAP. XIX.---Utrum panis transsubstantietur in Christum. 869
    CAP. XX.---De modo transsubstantiationis. 870
    CAP. XXI.---Cur Eucaristia sub duplici specie consecratur. 871
    CAP. XXII.---Utrum panis sine uino, uel uinum sine pane ualeat consecrari. 872
    CAP. XXIII.---Queritur utrum, necessitate cogente, uel casu intercedente, sola panis materia possit in Eucaristiam consecrari. 873
    CAP. XXIu.---Cautela quando sacerdos post consecrationem inuenit pretermissum uinum. 873
    CAP. XXu.---De diuersis sacerdotibus super eamdem hostiam celebrantibus. 873
    CAP. XXuI.---De hora institutionis. 874
    CAP. XXuII.---Quod corpus Christi totum est in pluribus locis simul. 875
    CAP. XXuIII.---Quare sanguis Christi dicatur nouum Testamentum. 875
    CAP. XXIX.---Utrum aqua cum uino conuertatur in sanguinem. 875
    CAP. XXX.---Utrum Christus resurgens sanguinem resumpsit quem effudit in cruce. 876
    CAP. XXXI.---De uino post consecrationem admisto. 877
    CAP. XXXII.---Utrum uinum sine aqua consecretur in sanguinem. 877
    CAP. XXXIII.---Utrum fermentatum transsubstantietur. 878
    CAP. XXXIu.---Quare sub alia specie sumitur Eucaristia. 878
    CAP. XXXu.---Quod sacramentum altaris simul est ueritas et figura. 878
    CAP. XXXuI.---De sacramento et re sacramenti. 879
    CAP. XXXuII.---Quod species panis et uini duabus ex causis intelligitur sacramentum. 880
    CAP. XXXuIII.---Utrum forma panis et uini, uel species accidentis et ueritas corporis diuisa sint sacramenta. 880
    CAP. XXXIX.---De distinctione signorum, ubi ostenditur, quod sacramentum actiue et passiue dicitur. 881
    CAP. XL.---Quod sacramentum consistit in tribus, in rebus, factis et uerbis. 882
    CAP. XLI.---Quod sanguis Christi dupliciter intelligitur in remissionem peccatorum effusus. 882
    CAP. XLII.---Quod sumptio Eucaristie non est nimium differenda. 882
    CAP. XLIII.---Quod sacramentum altaris est commemoratio mortis Christi. 883
    CAP. XLIu.---De diuersis causis institutionis. 884

LIBER QUINTUS.
    CAPUT PRIMUM.---De signis que tertio loco fiunt super oblatam et calicem. 885
    CAP. II.---Quare post consecrationem signa super Eucaristiam fiunt. 887
    CAP. III.---De figuris Noui Testamenti que precesserunt in ueteri Testamento. 889
    CAP. Iu.---De signis que quarto loco fiunt super oblatam et calicem. 890
    CAP. u.---De ministerio angelorum qui semper in sacrificio presentes existunt. 891
    CAP. uI.---De secunda commemoratione sanctorum. 893
    CAP. uII.---De signis que quinto loco fiunt super corpus et sanguinem, et in latere calicis. 893
    CAP. uIII.---De extensione manuum Saluatoris in cruce. 894
    CAP. IX.---De tribus cruciatibus quos Christus sustinuit. 894
    CAP. X.---De aqua et sanguine que de latere Christi fluxerunt. 895
    CAP. XI.---De scissione ueli. 895
    CAP. XII.---De sepultura Christi et sacrificii exaltatione. 895
     CAP. XIII.---Ostenditur quare diaconus mensam altaris et armum pontificis osculatur. 895
    CAP XIu.---Epilogus de numero et ratione signorum que fiunt super oblatam et calicem. 895
    CAP. Xu.---De uocis expressione et pectoris tunsione. 897
    CAP. XuI.---De oratione Dominica, ubi agitur de dignitate orationis et ad quid ualeat. 897
    CAP. XuII.---De numero et ordine petitionum. 898
    CAP. XuIII.---De adaptatione septem petitionum et septem donorum. 898
    CAP. XIX.---De captatione beneuolentie. 899
    CAP. XX.---De triplici malo a quo petimus liberari. 900
    CAP. XXI.---De diuersis tentationibus, in quas petimus non induci. 900
    CAP. XXII.---De tribus debitis, que petimus nobis dimitti. 901
    CAP. XXIII.---De quinque panibus quos petimus nobis dari. 902
    CAP. XXIu.---De uoluntate Dei, quam in terra sicut in celo fieri postulamus. 903
    CAP. XXu.---De regno Dei, quod petimus aduenire. 904
    CAP. XXuI.---De sanctificatione nominis. 904
    CAP. XXuII.---De duplici ordine. 905
    CAP. XXuIII.---De silentio post orationem Dominicam. 906

LIBER SEXTUS.
    CAPUT PRIMUM.---De resumptione patene, quam sacerdos accipiens osculatur. 907
    CAP. II.---De fractione hostie, cuius particulam sacerdos mittit in calicem. 907
    CAP. III.---Quid significent partes ille que fiunt de sacrificio. 907
    CAP. Iu.---De agnus Dei. 908
    CAP. u.---De osculo pacis. 909
    CAP. uI.---De diuersis osculis que dantur in missa. 909
    CAP. uII.---Quare episcopus subdiaconum et diaconum communicat. 910
    CAP. uIII.---De ablutione manuum post Eucaristie sumptionem. 910
    CAP. IX.---Quod Romanus pontifex alium in communicando morem obseruat. 911
    CAP. X.---De postcommunione. 912
    CAP. XI.---De oratione nouissima. 912
    CAP. XII.---Unde dicitur missa. 912
    CAP. XIII.---Quare sacerdos pontificis humerum osculatur. 913
    CAP. XIu.---De benedictione nouissima. 914
    LIBELLI CONCLUSIO. 914
    De beatissima uirgine Maria et filio eius Iesu Christo encomium. 915
    De uita et passione Domini nostri Iesu Christi, orationes tres efficacissime, qui contrite et deuote eas legentibus plurimas contulit remissiones et indulgentias. 915
    Orationes tres de omnibus sanctis pro defensione et tranquillitate catholice et orthodoxe Ecclesie. 917
    Hymnus de Christo et beatissima uirgine Maria matre eius: ad quem certas et magnas contulit remissiones et indulgentias. 917
    Liber de quadripartita specie nuptiarum. 921
    Epithalamium in laudem sponsi et sponse. 949

DUBIORUM APPENDIX.


COMMENTARIUM IN SEPTEM PSALMOS PeNITENTIALES.
    Proemium. 967
    Elucidatio primi psalmi penitentialis. 983
    Elucidatio secundi psalmi penitentialis. 1005
    Elucidatio psalmi tertii penitentialis. 1027
    Elucidatio quarti psalmi penitentialis. 1051
    Elucidatio psalmi penitentialis quinti. 1079
    Elucidatio sexti penitentialis psalmi. 1109
    Elucidatio septimi psalmi penitentialis. 1117

REGULA ORDINIS S. SPIRITUS DE SAXIA ab Innocentio III, ut uidetur, fundati.
    Obseruatio critica. 1129
    Regula ordinis S. Spiritus fundamentum. 1137
    CAPUT PRIMUM.---Sancti Spiritus adsit nobis gratia. 1137
    CAP. II.---De promissione nouitiorum. 1137
    CAP. III.---De receptione nouitiorum. 1137
    CAP. Iu.---Qualiter societas nostra petentibus detur. 1139
    CAP. u.---Quando aliquis offertur in pueritia in deuotione paterna. 1140
     CAP. uI.---Quid fratres ex debito querere debeant et non amplius. 1140
    CAP. uII.---Quid et a quo portetur ad mensam. 1140
    CAP. uIII.---uersus mense, nisi clerici sint presentes, ita fiat. 1140
    CAP. IX.---De lectore ad mensam. 1141
    CAP. X.---Ut non comedant nisi bis in die. 1141
    CAP. XI.---De ieiunio. 1141
    CAP. XII.---De usu carnium. 1141
    CAP. XIII.---De recipiendis infirmis, et ministrantibus illis. 1141
    CAP. XIu.---De honestate fratrum, et eorum seruitio circa infirmos. 1141
    CAP. Xu.---Qualiter fratres ire, et manere debent. 1141
    CAP. XuI.---De his, qui aliquo uadunt. 1142
    CAP. XuII.---Ut nullus solus eat. 1142
    CAP. XuIII.---De processione in hospitali. 1142
    CAP. XIX.---De silentio in ecclesia. 1142
    CAP. XX.---De conseruanda caritate. 1142
    CAP. XXI.---De capitulo fratrum generali. 1142
    CAP. XXII.---De communitate magistri. 1142
    CAP. XXIII.---De communitate mense fratrum. 1142
    CAP. XXIu.---De electione magistri. 1143
    CAP. XXu.---De silentio mense. 1143
    CAP. XXuI.---De correctione clericorum. 1143
    CAP. XXuII.---De officio clericorum et de primatu. 1143
    CAP. XXuIII.---De conditione clericorum. 1143
    CAP. XXIX.---De correctione clericorum. 1143
    CAP. XXX.---De capitulo. 1143
    CAP. XXXI.---De penis fornicantium. 1144
    CAP. XXXII.---De fratribus altercantibus et percutientibus alterutrum. 1144
    CAP. XXXIII.---De constitutione horarum. 1144
    CAP. XXXIu.---De fratribus male se habentibus. 1144
    CAP. XXXu.---De fratribus cum proprio uiuentibus. 1145
    CAP. XXXuI.---De proprietariis. 1145
    CAP. XXXuII.---De officio faciendo pro fratribus et sororibus defunctis. 1145
    CAP. XXXuIII.---De iudicio in capitulo. 1145
    CAP. XXXIX.---De indumentis pauperum. 1145
    CAP. XL.---De pauperibus requirendis. 1145
    CAP. XLI.---De orphanis nutriendis et feminis pregnantibus. 1146
    CAP. XLII.---De seruitio pauperum. 1146
    CAP. XLIII.---De pauperibus suscipiendis. 1146
    CAP. XLIu.---De hospitio magnatum. 1146
    CAP. XLu.---De religiosis suscipiendis. 1146
    CAP. XLuI.---De peccatricibus suscipiendis. 1146
    CAP. XLuII.---De litteris deferendis. 1146
    CAP. XLuIII.---De deposito. 1146
    CAP. XLIX.---Ut nulli liceat ecclesiam construere. 1146
    CAP. L.---De iniuriis uitandis. 1146
    CAP. LI.---De sustentandis leprosis. 1146
    CAP. LII.---De receptione munerum. 1146
    CAP. LIII.---Ut nullus uestes uendat uel emat. 1147
    CAP. LIu.---Si quis fratrum inciderit in heresim. 1147
    CAP. Lu.---Qualiter fratres a fratribus sunt corrigendi. 1147
    CAP. LuI.---Qualiter frater fratrem accusare debet. 1147
    CAP. LuII.---Qualiter fratres crucis uexillum portare debent. 1147
    CAP. LuIII.---De obsequiis fratrum defunctorum et peregrinorum. 1148
    CAP. LIX.---De cunabulis puerorum. 1148
    CAP. LX.---Ut magister proprietatem non habeat. 1148
    CAP. LXI.---De discretione senum et puerorum. 1148
    CAP. LXII.---De rectoribus filiarum domorum. 1148
    CAP. LXIII.---Ne uxoratus uel coniugatus recipiatur. 1148
    CAP. LXIu.---De electione magistri. 1148
    CAP. LXu.---De camerariis domus. 1148
    CAP. LXuI.---De prouentu domus et expensis. 1149
    CAP. LXuII.---De infirmaria fratrum. 1149
    CAP. LXuIII.---De contumacia filiarum domorum. 1149
    CAP. LXIX.---De iuramentis fratrum. 1149
    CAP. LXX.---Quomodo fratres sunt suscipiendi. 1149
    CAP. LXXI.---De receptione alicuius in probatione. 1150
     CAP. LXXII.---Ut nullus nostrum intret alterum ordinem. 1150
    CAP. LXXIII.---Ut nullus penas statutas renuat. 1150
    CAP. LXXIu.---De obedientia. 1150
    CAP. LXXu.---De forma iuramenti quam magister prestabit. 1150
    CAP. LXXuI.---De puellis retinendis, uel coniugandis. 1151
    CAP. LXXuII.---De intercessione pro fratribus. 1151
    CAP. LXXuIII.---Quod omnes in communi dormitorio iaceant. 1151
    CAP. LXXIX.---Ut qui habent habitum, presint. 1151
    CAP. LXXX.---Ut femine capita fratrum non lauent. 1151
    CAP. LXXXI.---De fratre percutiente seruientem. 1151
    CAP. LXXXII.---De seruiente contra fratrem rixante. 1151
    CAP. LXXXIII.---De seruientibus, si furtum fecerint. 1152
    CAP. LXXXIu.---De fratre transmittendo ad aliam domum. 1152
    CAP. LXXXu.---De seruientibus rixantibus. 1152
    CAP. LXXXuI.---De fratribus recipiendis. 1152
    CAP. LXXXuII.---De eleemosynis colligendis. 1152
     CAP. LXXXuIII.---Ut nullus extraneus in domo retineatur. 1152
    CAP. LXXXIX.---De uisitatore domus. 1152
    CAP. XC.---De his qui transeunt alicubi quam ubi preceptor mittit. 1153
    CAP. XCI.---De his qui superbiunt pro bonis. 1153
    CAP. XCII.---Ut nullus aliquid inhonestum de domo dicat. 1153
    CAP. XCIII.---De uicario magistri eligendo. 1153
    CAP. XCIu.---Ut nullus habitum dimittat. 1153
    CAP. XCu.---De baliuis domus. 1154
    CAP. XCuI.---De comminationibus et indulgentiis. 1154
    CAP. XCuII.---Ut eidem regule sorores subiacenat. 1154
    CAP. XCuIII.---De his qui sine iussione preceptoris iunguntur excommunicato uel inobedienti. 1154
    CAP. XCIX.---De fratre inobediente. 1154
    CAP. C.---De fratre in uilla iacente. 1154
    CAP. CI.---De fratre fallente. 1155
    CAP. CII.---De fratre fugiente. 1155
    CAP. CIII.---De fratre superbo et irreligioso. 1155
    CAP. CIu.---De fratribus post completorium rixantibus. 1155
    CAP. Cu.---De capitulo in Pentecosten. 1155
    Fratribus eiusdem ordinis B. Cyrillus generalis preceptor. 1155
    INDEX epistolarum Innocentii III iuxta litteram initialem. 1159




 FINIS TOMI DUCENTESIMI DECIMI SEPTIMI.





EDITORIS PROFESSIO FIDEI.

Hunc igitur Cursum Patrologie completum, cum tota prostrati animi demissione, Sancte Sedis iudicio bens submitto; et, si quid, uel immodica celeritate abreptus, uel scientie infirmitate delusus, uel immensa millium arduarumque rerum copia distractus, sanctum dogma, sanctam moralem, sanctam disciplinam tantisper ledens, inscius certe non ultroneus ediderim, totum istud heterodoxum absque misericordia cito sit anathema. Quecunque autem in operibus meis approbauerit PIUS nonus, cum summa sui laude et summo Ecclesie bono feliciter regnans, festinus approbo; quecunque ut minus recte sonantia damnauerit, damno; quia scientia mea coram scientia Domini mei, Doctoris mei, Iudicis mei, tanquam lucernula coram sole meridiano euanescit. Ego enim, ut quiuis omnimode catholicus, sanctam Ecclesiam Romanam, cuius summus Pontifex uisibile solus est et immediate caput, sub Christo inuisibili capite, profiteor esse matrem dominamque omnium Ecclesiarum, centrum unitatis, fontem omnis iurisdictionis, interpretem omnis ueritatis, normam omnis iustitie, iudicem omnis controuersie, custodem infallibilem et indefectibilem doctrine sancte; ex his autem quibus pollet Ecclesia titulis, ipsa decus et potestatem adipiscitur, mihi uero totidem protinus incumbunt officia.

Si enim mater est Ecclesiarum que ipse parturientes et fecunde sunt oues, quanto magis et mater est mei, inter agnellos infirmissimi, nichil ex me meisque uiribus creare ualentis! Imo illa mihi mater est pre ceteris matribus; nati siquidem qui matre indiguerunt ut in lucem uenirent, labentibus annis corroborati, suis necessitatibus abunde suppetere possunt; ego uero nec sine ea nasci, nec sine ea uiuere queo; uitis enim est gemmam suam germinans et nutriens; quocunque momento ab eius uita uita mea discesserit, pereo, perii. Cum uero mater mea sit, oportet ut quasi infantulus nomen eius semper in ore, bonum eius semper in mente, amorem eius semper in corde feram, illius letitiis letus, illius doloribus dolens.

Si omnium domina est Ecclesiarum, quanto magis est humillimi domina sacerdotis! Huius ergo preceptis impulsibusque docilem me prestare debeo, solius eius scientie sciens, solius eius sapientia sapiens.

Si centrum est unitatis, nusquam alio centrum illud mihi inuestigandum, ac propterea omne prorsus abiicere debeo quod se ab ea seiungit, omnique adherere quod ei adheret. Extra eam scilicet omnes, uel schismatici frangunt unitatem, uel heretici quamdam ueritatem abnegant; aut erroris alicuius uenenum diffundunt.

Si omnis iurisdictionis fons est, memetipsum non possum mittere; cum ea debeo consociari, nec ullam mihi ueram potestatem creditam arbitrari, nisi quam ipsa mediate uel immediate commiserit.

Si omnis est ueritatis interpres, meas omnes cogitationes ipsi submittere debeo, ideoque tanquam uerum credere et amplecti quod illa uerum pronuntiarit, falsum uero habere et abominari, quod tanquam falsum exploderit uel nota affecerit.

Si omnis est iustitie regula, omnes illi actiones meas debeo subiicere, ac tanquam bonum approbare quod ipsa bonum declarauerit, malum autem repudiare quod ipsa malum edixerit.

Si omnis controuersie iudex est, omnes meas difficultates eius pedibus debeo substernere; omnemque rem quamlibet claram, certam ac definitam agnoscere, statim ut illa pronuntiauerit. Roma locuta est, causa finita est.

Si diuini fidei moralisque depositi custos infallibilis est, credere debeo omnes quas tulit approbationis  sententias iustas esse, omniaque doctrinalium damnationum decreta que condidit, meritissima. Eam insuper solam audire debeo, quoniam ipsa sola, seu dubitantis animi cruciatus comprimens, seu errantis ingenii nubes discutiens, intellectus mei instabiles motus sistere potest, si omne quod credendum docet crediderim, quia omne quod uerum est credam; ipsaque sola pacem cordi meo infundere, omnem scilicet ab eo remorsus ac stimuli possibilitatem amouendo, si omne quod agendum prescribit egerim, quia omne quod bonum est agam.

Si indefectibilis est, non inter ista uersatur que uite mortisque uices per recentiora decem et nouem secula subierunt; econtra fixum animis esse debet omne quod extra Ecclesiam uiuit morti esse obnoxium, quantumuis exteriori sanitatis specie diuturnitatem longeuitatemque ominetur.

O sancta Romana Ecclesia! qualem te Christus stabiliuit, titulisque et prerogatiuis honestauit, ita in religione necessariam te profiteor, ut nisi diuinitus exstares, creanda ab hominibus esses, spirituum orbem regendi et componendi causa. Tibi ex precordiis inherendum; et, eo quod sis, gratie Deo litande sunt in perpetuum.

O sancta Romana Ecclesia! quotquot, post Christum, edidisti oracula typis celebrare iamiam gestio speroque, ut apprime noscat orbis uniuersus quanta, in omni tempore, sapientia, doctrina, prouidentia sanctitateque eminueris.

O sancta Romana Ecclesia! si te uerbo quolibet unquam ledere audeam, adhereat lingua mea faucibus meis, quippe matricida foret; et si quid aduersus te dextera mea delineare audeat, arescat et obliuioni detur, quippe matricida foret.

O sancta Romana Ecclesia! quotiescunque aliquid de te faustum audio, nempe populum quemdam qui sedebat in umbra mortis ad lumen tuum accessisse, uel magni nominis peccatorem in gratiam tecum rediisse, uel scriptorem quemdam impium iisdem quibus antea te lacessiuerat armis, amicum nunc te adiuuare, tunc dilatatur cor meum ac gaudio superabundat. Econtra, si quis te calumniis aut facinorosis operibus insectatur, si quis te deserit, immenso dolore affligor, sed te eo maiori ueneratione eoque magis filiali amore prosequor quo te seuiores appetunt iniurie, aut molestiores attingunt proditiones; eo arctiori uinculo tibi adhereo, quo insolentius tua potestas contemnitur; quia sprete dignitatis sublimitati, accedit magni decus infortunii, sacraque nobilium in te corona erumnarum. Plagas tuas osculis operio et lacrymis irrigo, ex illisque spero, sicut olim e cruore martyrum, emergas patientia gloriaque eminentior. Quid tibi persecutiones, quid proditiones, quid calumnie, quid apostasie, nisi coram sole nebule? Aliquantisper fulgorem eius obscurare uidentur; intactum uero ab his inuiolatumque sidus procedit, tanquam sponsus e thalamo. In te senilis maiestas iuuenili robori sociatur, quia Fundatoris tui ad exemplum, forma enites semper antiqua semperque noua.

O sancta Romana Ecclesia! quid de te sentiam aperui, intima mea tibi patent; gaudebo et sufficit mihi, si, quamuis ex me ipso nec scientem nec sapientem, in agendo me stimulauerint pura causa, et purus finis, gloria nempe Dei ac uirginis immaculate, tuique bonum, et cleri catholici decus.

Et sic me adiuuet Deus Optimus Maximus, tueatur immaculata uirgo Maria, aspectu excitet Ecclesia, exoptetque clerus ut alios omnes sancte doctrine ramos, biblicorum ac theologicorum instar, magis ac magis fauste indefessus excolam!


 L'Abbé MIGNE.





EPILOGUS AD OPTIMUM LECTOREM CATHOLICUM AC TOTIUS PATROLOGIAE LATINAE CONCLUSIO.

uolumine isto, quod ducentorum septemdecim tomorum numerum absoluit, Patrologie Latine, Dei omnipotentis auxilio perpetuo adiuti, finem imponimus.

Hec quidem Patrologia Latina, ab euo apostolico exordium sumens, ad mortem Innocentii III, id est, annum 1216, protenditur.

uarios Indices ad calcem huiusce ultimi tomi apponere primum constitueramus; sed cum iis tabulis, quas prelo paratas habebamus, alii non pauci Indices, a nobis excogitati, lectorum quidem ad maiorem commoditatem, dein turmatim accessissent, omnes simul in duos speciales tomos seponere statuimus. Hi uero Indices, non tantum scripta, sed auctores alphabetice, chronologice, statistice, synthetice, analytice, analogice, logice, etc., ordinatos exhibebunt ac plane explicabunt.

Ex illa autem tabularum serie, quarum numerus ultra centum crescet, materiis et argumentis sub omnimoda facie apparentibus, lectori cuilibet, non tantum Doctoribus, et studio sacrarum litterarum uiris die ac nocte incumbentibus, sed et cuique maximis occupationibus implicato, sed et indocto, uel imperito, uel inerudito, uel etiam ignaro et demum in pigritia sepulto, facillimus et certissimus ad SS. Patrum studium et disquisitionem aditus large patebit.

uerum enim uero magnus solemnisque in fronte uniuscuiusque nostrorum uoluminum, nec non et uariorum programmatum, quibus noua opera prenuntiabantur prefixus titulus, duos Indices tantum, analyticum scilicet et scripturarium, seu Scripture sacre, omnes, qui a singulis Patribus explanantur, uersiculos amplexantem, pollicebatur.

Ast maiora creare et condere pollentes, maiora condemus et creabimus: namque illud opus nobis laborantibus officio est erga clerum catholicum; et tandem labore functis, erit maxime felicitati.

Que cum ita sint, optime lector, hanc immensam, arduam, omnigenam librorum molem, hoc monumentum ere perennius, consummationi cuius nemo credere audebat, tandem exegimus, et hanc exercitum, ut non dicamus gentem, sacrorum scriptorum et auctorum, maximam omnium quas typographia per totum orbem terrarum, ab exordio suo, usque ad hanc diem ediderit, summa fide et spe nixi, intra nonnullos, id est nouem annos, in lucem et per uniuersum mundum Christianum protulimus. Sed hec pauca.

Nunc autem Patrologiam Grecam aggredimur. Hanc quidem Latina breuiorem perrapide elaboratam, absolutam et perfectam fore nemo dubitet: qui maiora expediuit, minora certe expediet; preteritis enim operibus plane, palam oculis omnium patentibus, futura, cum bona et certa spe, omnis totius orbis catholici clerus, sacrarum litterarum studiosus, exspectabit; nam, ab actu ad posse ualebit consecutio.

