
PATROLOGIAE TOMUS LXuIII.

S. LEO SENONENSIS / IUNILIUS / MAPPINIUS RHEMENSIS / ARATOR / uICTOR CAPUANUS / S. NICETIUS TREuIRENSIS / AGNELLUS / S. AURELIANUS ARELATENSIS / PRIMASIUS / uICTOR TUNONENSIS / LIBERATUS DIACONUS.

TOMUS UNICUS.


EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1847


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS LXuIII.


S. LEO SENONENSIS,



IUNILIUS,



MAPPINIUS RHEMENSIS,



ARATOR,



uICTOR CAPUANUS,



S. NICETIUS TREuIRENSIS,



AGNELLUS,



S. AURELIANUS ARELATENSIS,



PRIMASIUS,



uICTOR TUNONENSIS,



LIBERATUS DIACONUS.



TOMUS UNICUS.


EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1847


uolume title page


PRIMASII EPISCOPI ADRUMETANI



OPERA OMNIA

AD BIBLIOTHECAM LUGDUNENSEM RECENSITA INNUMERISQUE MENDIS PURGATA. SIMUL EDUNTUR

ARATORIS

ROMANAE ECCLESIAE DIACONI,

SANCTI NICETII

ET

SANCTI AURELIANI

TREuIRENSIS ARELATENSISQUE EPISCOPORUM, NECNON

uICTORIS CAPUANI,



uICTORIS TUNONENSIS,



IUNILII

ET

LIBERATI

QUORUM PRIOR AFRICANUS EPISCOPUS, POSTERIOR CARTHAGINENSIS ECCLESIAE ARCHIDIACONUS,

SCRIPTA UNIuERSA

IUXTA MEMORATISSIMAS EDITIONES ARNTZENII, GALLANDII, MASSUETI ET GARNERII EXPRESSA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 6 FRANCIS GALLICIS. EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE, PARISIORUM uULGO D'ENFER, NOMINATAM, SEU PETIT-MONTROUGE. 1847


ELENCHUS OPERUM QUAE IN HOC TOMO CONTINENTUR.


S. LEO SENONENSIS.
Epistola ad Childebertum. 	col. 11



IUNILIUS.
De partibus diuine legis libri duo 	15



MAPPINIUS RHEMENSIS.
Epistole due. 	43



ARATOR.
Epistole due, ad Florianum et uigilium 	63
De Actibus apostolorum libri duo. 	81
Epistola ad Parthenium 	215



uICTOR CAPUANUS.
Prefatio in Euangelicas Harmonias Ammonii. 	251
Interpretatio Harmoniarum 	255



S. NICETIUS.
Opusculum de uigiliis seruorum Dei 	365
Opusculum de psalmodie bono. 	371



AGNELLUS.
Epistola ad Armenium 	381



S. AURELIANUS.
Regula ad monachos 	385
Regula ad uirgines 	399
Excerpta ex epistola Aureliani ad Theodebertum regem 	405



PRIMASIUS.
Commentaria in Epistolas B. Pauli. 	417
Commentaria in Apocalypsim 	793



uICTOR TUNONENSIS.
Chronicon. 	941



LIBERATUS
Breuiarium cause Nestorianorum et Eutychianorum 	969

Paris.---Imprimerie de uRAYET DE SURCY, rue de Sèures, 37.




Main uolume text





ANNO DOMINI DXLuIII.
SANCTUS LEO, EPISCOPUS SENONENSIS.





NOTITIA

.

 I. Pauca sunt admodum que de S. Leone antistite Senonensi litterarum monumentis consignata noscuntur. Exstat epistola S. Remigii Rhemensis presulis, tribus episcopis inscripta, Heraclio, Leoni et Theodosio, de quodam Claudio presbytero in cuius causa spretum se ab illis fuisse conqueritur; quam quidem post Sirmondum  et Cointium  alibi excudendam curauimus  . Ex tribus illis episcopis non dubitat Cointius  quin duo pontificatum gesserint in prouincia Lugdunensi quarta, Heraclius nempe Parisiis, atque Antissiodori Theodosius: hi namque concilio Aurelianensi I interfuere anno Domini 511 coacto; ac proinde tertius fuisse uidetur noster Leo Senonensis eiusdem prouincie metropolitanus. Eiusmodi autem epistolam scripsit Remigius post obitum  Clodouei regis, qui erat, inquit, non solum predicator fidei catholice, sed defensor. Decessit uero Clodoueus anno 511 desinente, paucis post dimissum prefatum concilium Aurelianense I, ut ex uetustis monumentis tradunt Hadrianus ualesius  et Cointius  ; adeoque ut maxime anno 512, non autem 510, ut ait Papebrochius  , scripta fuerit Remigiana illa epistola.

II. Porro ex dictis sedem Senonensem eo saltem anno 512 iam tenuisse Leonem intelligimus. Quid uero preclari exinde prestiterit in sue diecesis regimine, illud unum memorie proditum, Melodunenses uidelicet nondum plene conuersos per sanctum Aspasium Elosanum episcopum Christo acquisiuisse. Leguntur isthec in breuiario Senonensi X cal. Maii, unde illa exscripsit laudatus Cointius  . Ceterum  per Orbatum presbyterum concilio Aurelianensi II interfuit, quod anno 22 domni Childeberti regis, hoc est anno Christi 533 celebratum fuisse confirmat Honorati episcopi Bituricensis metropolitani subscriptio: ut post ualesium  docent Cointius  , Pagius  et Historie litterarie Gallice auctores  . Qua de re duplex mendum apud Papebrochium   occurrit: alterum, quod Orbati loco nominatur Optatus; alterum uero, quod concilium illud habitum scribitur anno Christi 531. Nam cum e uiuis excesserit Clodoueus anno 511, ut superius uidimus, annus igitur 22 Childeberti eius successoris nos ducit ad 533.

III. Qui autem per uicarium suum adfuit Leo synodo Aurelianensi II, ipsemet ad III accessit; quam scilicet fuisse coactam die nonarum mensis tertii, seu nonis Maii, anno 27 domni Childeberti regis, ut fert subscriptio Lupi Ecclesie Lugdunensis prouincie prime metropolitani episcopi, hoc est anno Christi 538, ut perhibent scriptores modo citati, ualesius  , Cointius  et Pagius  . Hinc rursus corrigendus Papebrochius, qui synodum istam illigat  anno 536. Haud tamen interfuit sanctus antistes concilio Aurelianensi Iu, triennio post III habito, ut ex eius canone 27 constat, ubi hec leguntur: Si quis post synodi Aurelianensis ANTE HOC TRIENNIUM constituta, etc. Celebratum fuit igitur concilium huiusmodi anno Childeberti regis 30, Christi autem 541. Persequitur hec fusius Cointius  , qui et causam prodit  , cur ab eodem concilio noster presul Senonensis abfuerit: dissidium nempe inter ipsum et Childebertum regem intercedens, quod Ecclesie sue iura strenue defenderet. Rem uero palam aperit ipsius epistola ad eumdem regem quam edidimus. Ex ea nimirum intelligimus urbem Senonensem metropolitanam sub ditione Theodoberti regis fuisse; Melodunum uero eidem sedi metropolitane subiectum,  non ipsi Theodoberto, sed eius patruo Childeberto paruisse. Cum itaque Childebertus Meloduni sedem episcopalem statuere contenderet, obstitit Leo Senonensis metropolitanus, ad cuius urbis diecesim etiamnum pertinet castrum illud. Quamobrem Childebertus rex Leonem acerrimum iurium suorum propugnatorem expertus, nec ipsum antistitem, nec eius nomine uisitatorem uenire Melodumum permittebat.  Hinc Leonis epistola qua regem deprecatur ne Meloduni, hoc est in diecesis sue parecia, nouus fiat episcopus, ubi nunquam antea fuerat.

Iu. Quo autem anno scripta sit epistola, haud plane compertum. Quandoquidem uero in ea senem se dicat Leo atque infirmum, non diu superstes post annum 541 fuisse uidetur. Leonis certe successor Constitutus ex prouincia Lugdunensi quarta interfuit concilio Aurelianensi u, quod, ut patet ex subscriptione Sacerdotis episcopi Lugdunensis prouincie prime, celebratum fuit u cal. Nouembris anno 38 regni domni Childeberti regis, id est anno Christi 549  . Neque aliter Hadrianus ualesius  . Hinc  iterum non admittenda temporis notatio Papebrochii  , annum 547 huiusmodi concilio tribuentis. Recolitur sancti Leonis Senonensis memoria in martyrologio Romano X cal. Maias. In breuiario autem Ecclesie Senonensis, ut refert sepe laudatus Cointius  , sub eadem die sic legitur: Episcopali officio digne functus, et premia eterna consecutus, sepultus est in ecclesia sanctorum Geruasii et Protasii in suburbio Senonensi; ad cuius inuocationem multas egrorum curationes et miracula Deus operatus est. Unde factum ut ea ecclesia in parecialem titulum euadens, ipsius sancti Leonis nomine fuerit deinceps appellata.





S. LEONIS EPISTOLA AD CHILDEBERTUM FRANCORUM REGEM 


 Domno illustri et in Christo filio Childeberto regi Leo episcopus.

Litteras celsitudinis uestre honore quo dignum est, me indico suscepisse; ubi sperare dignamini, ut ad ordinandum Mecledonensem episcopum aut presentia nostra adesse debeat, aut consensus. Quam rem ualde admiratos nos gloria uestra cognoscat, quod primum sine iussu gloriosissimi domni principis nostri, filii uestri Theudoberti regis, cuius sumus regni ordinatione subiecti, iniungitis ut ea que anteacto tempore facta non sunt, nunc presentia nostra aut consensu debeant inchoari. Precipue nunquam nec suspicari, nec credere potuimus, quod hanc aut ordini nostro, aut etiam temporibus uestris uelletis iniuriam generari, ut diecesim nostram a Deo nobis commissam,  et usque nunc pontificali ordine Deo propitio custoditam, tanquam negligentes ac desides, ad alterius permittamus potestatem transire, aut sollicitudinem irrationabilis deliberatione transferri. Unde salutantes digno ac debito in Deo caritatis affectu, rogamus ac contestamur, ne ullus pontificum contra statuta Patrum audeat facere, unde possit synodali examinatione conuictus de illicita presumptione culpari. Illa tamen uestris debent fieri, Deo inspirante, temporibus, unde et pax inter sacerdotes esse possit, et plebs non permittatur a pastoris proprii custodia per  nouam et illicitam ordinationem diuelli. Custodite queso, statuta Patrum, et canonum seueritate constricti, non patiamini, sicut scribitis, ad petitionem eius plebis superstite proprio sacerdote alterum episcopum ordinari. Quia si hoc petunt, quod nefas est credi, desertores potius iudicandi sunt quam fideles. Et non eorum preces facile audiri debent a principe, quorum petitionibus potius generentur scandala, quam pax Deo amata seruetur. Quia sicut beati sunt pedes pacem portantes, ita ue his dictum est per quos uenit scandalum. Qui si fortasse ob hoc alterum episcopum sibi fieri rogant, quia nos interclusis itineribus ad eos nec uisitatorem mittere possumus nec uenire, ista culpa nos non respicit: quia si iter a uestra parte, sicut optime nostis, interclusum  tanto tempore non fuisset, quamuis senes aut infirmi, populum nobis ecclesiastica disciplina commissum requirere potueramus, aut certe uisitatorem, sicut canones statuunt, destinare. Nam gloria uestra optime debet et credere et scire, quia si contra statuta canonum quicunque episcoporum sine consensu nostro Mecledone episcopum uoluerit ordinare, usque ad pape notitiam uel synodalem audientiam, tam hi qui ordinauerint quam qui ordinatus fuerit, a nostra erunt communione disiuncti.


Leo Christi seruus subscripsi.
[1Kb]



ANNO DOMINI DL.
IUNILIUS, EPISCOPUS AFRICANUS.





NOTITIA

.

 I. Iunilius, incerte urbis in Africa episcopus apud recentiores uulgo censetur, cum tamen de illius  episcopali dignitate nulla quod quidem sciam exstet apud ueteres mentio: quin, si Fabricium audias  ,  alii Uticensem, alii Adrumetinum fuisse presulem autumant: ubi sane Fabricii diligentiam requiro, qui Labbeum pre oculis habens, quod ille scripsit de Primasio  de quo mox uerba faciam, ipse de Iunilio accepit. Cur uero adhuc heream num Iunilius unquam fuerit antistes, in causa est ipsemet Iunilius. Nam in sui operis prefatione Primasium alloquens, semel iterumque uenerabilem Patrem compellat, simulque reuerendissimos episcopos eius commemorat: qua quidem loquendi ratione Iunilium haud usum forte fuisse quis duxerit, si eadem ac ille dignitate fuisset ornatus. Preterea noster auctor synodis Africanis nuspiam interfuisse perhibetur, licet ea tempestate plures coacte noscantur. uerum fac, inquies, quo tempore suum scripsit opusculum nuncupauitque  Primasio, non fuerit episcopus; quid uero prohibet quin ad hanc dignitatem postmodum fuerit euectus? Quid si Patrem appellauit Primasium ob uenerandam canitiem, ipsemet etate pariter ac sedis acquisitione iunior? Quid porro si nonnullis conciliis Africanis Iunilii nomen non inuenitur subscriptum, aut egritudine aut graui alio impedimento detenti? His accedit codicum mss. auctoritas, in quibus par est credere Iunilii nostri operi episcopi nomen fuisse prefixum. His haud equidem repugnarim, si uulgaris sententia certioribus documentis inniteretur. Utcunque tamen se res habeat, presulatus honorem Iunilio non inuideo.

II. Bonis artibus in seculo eruditus, et in Scripturis sanctis peritissimus, eloquio breuis et sensu acutus, Iunilius dicitur Sixto Senensi  . Eum inter introductores  Scripture diuine recenset Cassiodorius  . Scripsit enim auctor de partibus diuine legis libros duos, in quibus regulas ad sacras litteras ediscendas intelligendasque perutiles tradit, quas se accepisse testatur  ex quodam Paulo, Persa genere, qui in Syrorum schola urbis Nisibene fuerat edoctus. Meminit huius schole Senator  , eamque ab Hebreis sedulo excultam perhibet: ad quem ipsius Senatoris locum illustrandum Garetius cl. eius operum editor, Iunilii testimonium quod modo laudauimus excitat. In hoc autem Iunilii opere nonnulla caute legenda monuit Brasichellus  . Acerbius in huius libelli auctorem inuehitur Simonius  ; at postmodum mitius illum excipiens, existimat eius opusculum  fuisse corruptum. Neque enim, inquit, fas est opinari Africanum episcopum non solum nonnullos libros deuterocanonicos, uerum etiam protocanonicos extra canonem sacrarum Scripturarum posuisse  , atque  adeo ignorasse tum quid hac de re sanxerint Africana concilia, Hipponense nimirum anno 393 coactum, can. 38, et Carthaginiense III, anno 397 habitum, can. 47; tum uero imprimis quid ex Ecclesie sententia docuerit sanctus Augustinus, qui precedentium conciliorum statuta contracta exhibuit  . Nec Iunilio parcit Martianeus in erudito Tractatu historico de Canone librorum sacre Scripture, Gallice Parisiis euulgato anno 1704  , digno plane qui accurate euoluatur.

III. Ceterum Anglum, Leonardum Twelsium nactus est presul hic Africanus. Is enim uindicias instruens diuine auctoritatis Apocalypseos aduersus anonymum auctorem Dissertationis historice et critice de Apocalypsi, qui suas in partes traxerat Iunilium: »Scire dissertator debebat, inquit, Iunilium in libro suo non suas, sed Pauli cuiusdam  Perse sententias exhibuisse, cuius regulas Christiane institutionis transtulerit, et dialogi forma . . . . . exhibuerit. Itaque Iunilius concilio Carthaginiensi fauere poterat, quamuis Paulus ille Persa de nonnullis canonicis libris dubitarit.« Hec ille. Cuius uindicias Anglice Londini editas anno 1732 dignas existimauit Wolfius que in suis Curis philologicis et criticis sisteret  . Quod si Humfredus Hodius opus illud suum de Bibliorum textibus originalibus post popularis sui Twelsii uindicias euulgasset, uel potius siue Simonii siue Martianei censuras in Iunilii libellum conscriptas perlegere non neglexisset, fortasse Afrum hunc antistitem inter Ecclesie Latine scriptores qui sacrorum uoluminum catalogos texuerunt, recensitum nobis obtrudere desiisset  :

 Iu. Opusculum suum nuncupauit Iunilius Primasio Adrumetino siue Iustinianopolitano episcopo, qui anno 555 uigilii pape Constituto pro tribus capitulis subscripsit. Miror equidem hesisse Labbeum de Primasii sede, quem, ait, alii Uticensem, alii Adrumetinum censent. Fabricius uero eumdem episcopum in Africa Iustinopolitanum semel iterumque perperam appellat  . Quid porro cum Africa Iustinopolis? Uterque igitur emendandus ex ipsius presulis subscriptione, que in actis conciliorum sic effertur  : Primasius Dei gratia episcopus ciuitatis Adrumetine, que etiam Iustinianopolis dicitur, concilii Bysaceni, huic constituto quod beatus papa uigilius in causa trium capitulorum protulit, consentiens subscripsi. Quod superest, Iunilii opus prodiit primum Basilee anno 1546 curante  Ioanne Gastio, pluries deinceps excusum; cuius uarias editiones post Caueum  recenset laudatus Fabricius  . Nos uero eam reliquis pretulimus,  que exstat in Bibliotheca Patrum Parisiensi ann. 1644  , ceteris emendatior, quam et alicubi notulis illustrauimus: quibus addas uelim, si placet, Fabricii  emendationem  ad lib. II, cap. 29, ubi testificatio, pro rectificatio legendum censet  .





IUNILII DE PARTIBUS DIuINAE LEGIS LIBRI II. 


 Sancto ac beatissimo episcopo Primasio Iunilius salutem.

Scis ipse, uenerabilis Pater Primasi, quia uite mee et propositi conscius, sicut diuine legis me studium habere non denego, ita doctorem dicere non presumo; illud propheticum metuens: Peccatori autem dixit Deus: Quare tu enarras iustitias meas, et assumis testamentum meum per os tuum ? Sed dum te inter alios reuerendissimos cepiscopos tuos usque ad Constantinopolim peregrine prouincie cegisset utilitas, ex ciuitatis affectu in notitiam colloquiumque peruenimus. Tu autem more illo tuo nichil ante quesisti, quam si quis esset inter Grecos, qui diuinorum librorum studio intelligentiaque flagraret. Ad hec ego respondi, uidisse me  quemdam Paulum nomine, Persam genere, qui in Syrorum schola in Nisibi urbe est edoctus, ubi diuina lex per magistros publicos, sicut apud nos in mundanis studiis grammatica et rhetorica, ordine ac regulariter traditur. Tunc diu quesitus, si quid ex eius dictis haberem, dixi quod legissem regulas quasdam quibus ille discipulorum animos, diuinarum Scripturarum superficie instructos, prius quam expositionis profunda patefaceret, solebat imbuere; ut ipsarum interim causarum que in diuina lege uersantur, intentionem ordinemque cognoscerent: ne sparsim et turbulente, sed regulariter singula discerent. Hec tu, Pater, nescio qua ratione omnibus Christianis  erudiri uolentibus necessaria iudicasti, excusantemque me diu usque ad defensionis impudentiam compulisti: unde in duos breuissimos libellos regularia hec instituta collegi, addens ipsius dictionis  utilem formam, ut uelut discipulis interrogantibus et magistro respondente, breuiter singula et perlucide dicerentur. Et ne aliqua confusio per antiquariorum  negligentiam proueniret, Magistro Grecam litteram, Discipulis uero preposui, ut ex peregrinis characteribus, et quibus Latina scriptura non utitur, error omnis penitus auferatur [* 1Kb] . Sunt alia illius uiri preclara monimenta: Nam et beati Pauli ad Romanos Epistolam audiui subtilius  exponentem: quam ego ex eius ore, ne memoria laberetur, excepi; sed curarum  negotiorumque spine, ne quid agro dominico fructificemus, impediunt. Sufficit hec una temeritas, quod diuino gazophylacio ex paupertate confessa, duo hec audeo minuta iactare. Sunt qui talentis onerent unde egentibus prorogetur: qui uirtutum gemmas, aurum uite, argentum scientie, diuinis possint offerre sacrariis. Mihi nichil amplius duobus suppetit his minutis , et ipsis ab alio commodatis. uerum enimuero multum mihi de euangelico examinatore polliceor: quia licet alii ex pretiosissimis pretiosa, ex plurimis ualent plura largiri, ego tamen quia totum dedi, plus obtuli. uale.




LIBER PRIMUS.



CAPUT PRIMUM.


D. In quot primas partes legis diuine scientia diuiditur? M. In duas: quarum una ad ipsam superficiem dictionis proprie pertinet; alia in rebus est quas ipsa Scriptura nos edocet.



CAPUT II. Que pertinent ad superficiem Scripturarum.

D. Ad ipsam superficiem dictionis proprie pertinentia quot sunt? M. Quinque. D. Que? M. Species dictionis, auctoritas, conscriptor, modus, ordo. D. Species dictionis quot sunt? M. Quatuor. Nam aut  historica est, aut prophetica, aut prouerbialis, aut simpliciter docens.



CAPUT III. De historia.

D. Historia quid est? M. Preteritarum rerum presentiumue narratio. D. In quibus libris diuina continetur historia? M. In septemdecim: Gen. 1, Exod. 1, Leuit. 1, Num. 1, Deuter. 1, Iesu Naue 1, Iudicum 1, Ruth 1, Regum secundum nos 4, secundum Hebreos 2, Euangeliorum 4, secundum Mattheum, secundum Marcum, secundum Lucam, secundum Ioannem, Actuum apostolorum 1. D. Nulli  alii libri ad diuinam historiam pertinent? M. Adiungunt plures: Paralipomenon 2, Iob 1, Esdre 2, Iudith 1, Esther 1, Macab. 2. D. Quare hi libri non inter canonicas Scripturas currunt [a 1Kb] ? M. Quoniam apud Hebreos quoque super hac differentia recipiebantur, sicut Hieronymus ceterique testantur. D. Nulla in his libris alia species inuenitur? M. Incedunt cetere, sed non principaliter: quia etsi persone a quibus dicte sunt primum, secundum ceteras species sunt locute; tamen ab eo qui librum scripsit, ut historia sunt relata. Sicut benedictiones Iacob patriarche, ab ipso quidem propheta dicte sunt: sed Moyses qui refert, ordine narrat historico. Et cum ipse Moyses dicit: In principio factum celum et terram ; prophetico quidem dicit spiritu,  sed specie narrat historica. Similiter et prouerbialiter nonnunquam sonat historia, ut est: Ambulantia ambulauerunt ligna, ungere super se regem . Aliquando simpliciter docet, id est: Audi, Isrel, Dominus Deus tuus, Deus unus est . Omnia tamen, ut dixi, specie contexuntur historica. D. Quid historica speciebus ceteris prestat? M. Quod ipsi cetere subiacent: ipsa, nulli. D. Quid illi commune cum ceteris? M. Habet commune cum simplici doctrina, quod utraque superficie plane uidentur, cum sint intellectu plerumque difficiles: nam alie contra.



CAPUT Iu. De prophetia.

D. Quid est prophetia? M. Rerum latentium, preteritarum,  aut presentium, aut futurarum, ex diuina inspiratione manifestatio. D. Da in preteritis prophetiam. M. uerbo Domini celi firmati sunt . Et: Quoniam ipse dixit, et facta sunt . Et: In principio fecit Deus celum et terram . D. Da in presentibus. M. Cognitionem futuri facti Giezi propheta in presenti uidit : et Ananie ac Saphire, Petrus apostolus . D. Da in futuris. M. Ecce uirgo accipiet in utero , etc. D. Quare in definitione positum est latentium? M. Quia si quis iam cognita dicat, licet et futura sint, tamen propheta non est: sicut nos, cum resurrectionem predicamus, prophete non sumus. Si uero cuiuscunque temporis latentia manifestat, tunc propheta est, sicut iam ostendimus.  D. Proba hoc. M. Apostoli testimonio, in Epistola ad Corinthios, qui ait: Si conuenerit uniuersa Ecclesia in unum, et linguis loquantur omnes, intrent autem idiote, nonne dicent quia insanitis? Si autem omnes prophetent, intret autem infidelis aut idiota, conuincitur ab omnibus, interrogatur ab omnibus, occulta etiam cordis eius manifesta erunt: et tunc cadens in faciem, adorabit Deum, annuntians quod manifeste Deus in uobis est . Ecce Apostolus prophetie uim in occultorum manifestatione signauit. Sed et sequentia in eadem Epistola et ceteris, multa  sunt talia. D. Quare addidimus: Ex diuina inspiratione? M. Quia illi qui aut demonum instinctu, aut aliis modis latentia dicunt, licet prophete dici possunt, tamen inter diuinarum Scripturarum non numerantur auctores. D. In quibus libris prophetia suscipitur? M. In septemdecim: Psalmorum CL lib. 1, Osee lib. 1, Isaie lib. 1, Iel lib. 1, Amos lib. 1, Abdie lib. 1, Ione lib. 1, Michee lib. 1, Nahum lib. 1, Sophonie lib. 1, Habacuc lib. 1, Ieremie lib. 1, Ezechiel lib. 1, Daniel lib. 1, Aggei lib. 1, Zacarie lib. 1, Malachie lib. 1. Ceterum de Ioannis Apocalypsi apud Orientales admodum dubitatur [b 1Kb] . D. Nulla in his libris alia species inuenitur? M. Accedunt cetera; sed non principaliter, nisi ad probationem prophetie: sicut in Isaia cap. uII, XXXI, XXXuII,  Achaz et Ezechie regum uelut quedam refertur historia; sed prophetie intentio est, non gesta contexere, sed predictorum exitum comprobare. Ieremias cum dicit: Terra, terra, audi uerbum Domini , terram, prouerbialiter, habitantes in ea homines nuncupat. Et cum Isaias dicit: Non tale ieiunium elegi, dicit Dominus: sed solue omnem nodum iniquitatis , etc., uelut simpliciter docet, sed ut prophetico spiritu iussus hec predicat. D. Quid prophetie commune cum ceteris? M. Habet commune cum Prouerbiis quod utraque superficie difficilia sunt, sed pleraque intellectu non ardua.



CAPUT u. De Prouerbiis.

D. Que est prouerbialis species? M. Quedam figurata  locutio, aliud sonans, aliud sentiens, et in presenti commonens tempore. D. In quibus hec libris accipitur? M. In duobus: Salomonis Prouerbiorum lib. 1, et Iesu filii Sirach lib. 1.

D. Nullus alius liber huic speciei subditur? M. Adiungunt quidam librum qui uocatur Sapientie, et Cantica canticorum. D. Acciduntne his libris alie species? M. Sola simplex doctrina accidit, sed non principaliter, nisi ad explanationem uel commendationem Prouerbiorum: ut, Initium sapientie timor Domini .

D. Quid Prouerbiis commune cum ceteris? M. Habet cum prophetia commune, quod superficie difficilis uidetur, cum intellectu plerumque non sit. D. Quid habet prouerbialis species proprium? M.  Quod ei neque historia, neque prophetia miscentur; et sola est que ita intelligitur, ut quodammodo uerborum superficies auferatur. D. Quare in hoc tantum licitum nobis est, non textum Scripture ipsius considerare, sed sensum, cum in ceteris tribus ita allegorias mysticas admittamus, ut narrationis fidem presentare necesse sit? M. Quia si uoluerimus prouerbialem speciem ubique allegoriam sic recipere, ut narrationis ueritas infirmetur, locum damus inimicis, prout uoluerint, diuinos libros interpretandi. D. Quot modis in diuina lege allegoria cognoscitur?  M. Quatuor: aut secundum translationem uel metaphoram, ut est: Iratus est Dominus, et descendit , et similia que ad insinuandas causas ex humanis moribus transferuntur ad Deum; aut secundum imaginationem uel hypotyposin, ut est in Euangelio: Homo quidam descendebat ab Ierusalem in Iericho ; et rursus parabola uinee atque agricolarum . Ordo enim eorum que gerebantur a Christo, uelut imagine persone et negotii alterius refertur impletus. Aut secundum comparationem uel similitudinem, sicut dicit: Simile est regnum celorum grano sinapis , etc. Non enim narratio, sicut in superiore exemplo contexitur, sed causarum solummodo comparantur effectus. Aut secundum prouerbialem modum, ut est:  Bibe aquam de tuis uasis, et de cisterna tua, et de tuis puteis , cum uelit Scriptura innuere, carnalem concupiscentiam intra licentiam coniugii refrenandam.



CAPUT uI. De simplici doctrina.

D. Que est simplex doctrina? M. Qua, de fide aut de moribus in presenti tempore simpliciter docemur.

D. Quare hoc nomen accepit? M. Quia omnis quidem Scriptura aliquid docet, sed sub aliis speciebus quas supra diximus; sub quibus aliud etiam agitur. Hec autem neque historiam texit, neque  prophetiam, neque prouerbialiter loquitur; sed tantummodo simpliciter docet. D. Qui libri ad simplicem doctrinam pertinent? M. Canonici sexdecim; id est, Eccles. lib. I. Et Epist. Pauli Apostoli ad Rom. 1, ad Corinth. 2, ad Gal. 1, ad Ephes. 1, ad Philip. 1, ad Coloss. 1, ad Thessal. 2, ad Timoth. 2, ad Titum 1, ad Philem. 1, ad Heb. 1; Beati Petri ad Gentes 1, et Beati Ioannis prima. D. Nulli alii Libri ad simplicem doctrinam pertinent? M. Adiungunt quamplurimi quinque alias que Apostolorum Canonice nuncupantur: id est, Iacobi 1, Petri secundam, Iude unam, Ioannis duas. D. Nulla in his Libris alia species inuenitur? M. Accedunt cetere, sed non principaliter, nisi ad probationem doctrine. Nam cum dicit Apostolus: Et dum uenissem Troadem, in Euangelio Christi ostium mihi apertum est  ; et ubi Petro dicitur in faciem restitisse, uelut historiam uidetur texere. Rursus cum dicit: Ecce mysterium uobis dico: Omnes quidem resurgemus, sed non omnes immutabimur , prophete opus aggreditur. Cum ait: Cretenses semper mendaces, male bestie, uentres pigri , prouerbialibus utitur uerbis: omnia tamen ad doctrine probationem, ut diximus, inseruntur. D. Quid commune cum ceteris speciebus simplex doctrina habet? M. Habet cum historia commune, quod utraque, superficie faciles uidentur, cum sint inspectione aut intellectu plerumque difficiles.



CAPUT uII De auctoritate Scripturarum.


D. Quomodo diuinorum Librorum consideratur auctoritas? M. Quia quidam perfecte auctoritatis [a 1Kb] sunt, quidam medie, quidam nullius. D. Qui sunt perfecte auctoritatis? M. Quos Canonicos in singulis speciebus absolute enumerauimus. D. Qui medie? M. Quos adiungi a pluribus diximus. D. Qui nullius auctoritatis sunt? M. Reliqui omnes. D. In omnibus speciebus he differentie inueniuntur? M. In historia et simplici doctrina: omnes namque in prophetia medie auctoritatis libri, non preter Apocalypsin reperiuntur: neque in prouerbiali specie omnino cessata



CAPUT uIII. De scriptoribus diuinorum Librorum.


D. Scriptores diuinorum Librorum qua ratione cognoscimus? M. Tribus modis. Aut ex titulis et proemiis, ut Propheticos Libros, et Apostolorum Epistolas; aut ex titulis tantum, ut Euangelistas: aut ex traditione ueterum, ut Moyses creditur scripsisse quinque primos libros historie; cum non dicat hoc titulus, nec ipse referat, Dixit Dominus ad me: sed quasi de alio, Dixit Dominus ad Moysen. Similiter et Iesu Naue liber, ab eo quo nuncupatur, traditur scriptus. Et primum librum Regum Samuel scripsisse perhibetur. Sciendum preterea quod quorumdam Librorum penitus ignorantur auctores, ut est Iudicum, et Ruth, et Regum III et ultimus, et cetera similia: quod ideo credendum est diuinitus  dispensatum, ut alii quoque diuini Libri non auctorum merito, sed sancti Spiritus gratia tantum culmen auctoritatis obtinuisse noscantur.



CAPUT IX. De modis Scripturarum.

D. Modi diuine Scripture quot? M. Duo: nam aut metris Hebraicis in sua lingua conscribuntur, aut oratione simplici. D. Que sunt metris conscripta? M. Ut Psalmi, et Iob historia, et Ecclesiastes, et in Prophetis quedam. D. Que simplici oratione conscripta sunt? M. Reliqua omnia. D. Quare apud nos iisdem metris conscripta non sunt? M. Quia nulla dictio metrum in alia lingua conseruat, si uim uerborum ordinemque non mutet.



CAPUT X. De ordine Scripturarum.


D. Quis est ordo diuinorum uoluminum? M. Quia quedam ueteris Testamenti, quedam Noui. D. Que ad Nouum Testamentum pertinent? M. Euangelia  quatuor, Apostolice Epistole, et Actus. D. Que ad uetus Testamentum pertinent? M. Reliqua omnia. D. Que Testamenti ueteris Nouique sunt propria? M. ueteris intentio est, Nouum figuris denuntiationibusque monstrare: Noui autem, ad eterne beatitudinis gloriam humanas mentes accendere.



CAPUT XI. De his que Scriptura sacra nos edocet.

D. Quoniam satis dictum est de his que ad ipsam Scripture superficiem proprie pertinent, nunc requiro que sunt que ipsa Scriptura nos docet. M. Tria quedam: nam aut de Deo loquitur, aut de presenti seculo aut de futuro.



CAPUT XII. Quot significationibus Scriptura de Deo loquitur.

D. Quot significationibus Scriptura de Deo loquitur? M. Quatuor. Aut enim essentiam eius significat, quam Latine et substantiam nuncupamus, ut est: Ego sum qui sum . Aut personas, uel secundum Grecos, subsistentias, ut est: Ite, docete omnes gentes, baptizantes eos in nomine Patris, et Filii,  et Spiritus sancti . Aut operationem, ut scriptum est: Secundum operationem potentie uirtutis eius, quam operatus est in Christo, suscitans eum a mortuis, et sedere faciens ad dexteram suam . Aut collationem eius ad creaturas, ut est: Regi autem seculorum incorrupto [a 15Kb] , inuisibili, soli Deo honor et gloria in secula seculorum .



CAPUT XIII. De significationibus diuine essentie.

D. Quot modis diuina significatur essentia? M. Duobus; principaliter et consequenter. D. Principaliter quibus uerbis? M. Octo. Dicitur enim, aut Deus, aut Dominus, aut simul, Dominus Deus; aut  Adonai, aut Sabaoth, aut Heli, aut Heloi; aut, Est. D. Nihil aliud quam Deum hec uerba significant? M. Duo tantum nonnunquam et de aliis abusiue dicuntur; Deus et Dominus, teste Paulo: Quoniam dii multi et domini multi . Et: Dii estis et filii Excelsi omnes . Reliqua uero sex nunquam nisi de Deo dicuntur. D. Quid de Deo hec uerba significant? M. Non quid est, sed quia est: quid enim sit Deus, comprehendi non potest. D. Quibus modis Deus consequenter significatur? M. Cum personas, aut operationem, aut collationem eius ad creaturas Scriptura exponit. Nam et cum nominat Patrem, licet primus auditus generantem significet, consequenter tamen intelligimus Deum: similiter et quando nominat Filium uel Spiritum  sanctum. Et cum dicit, omnipotens, licet operationem eius primus sermo denuntiet, consequenter tamen intelligimus Deum. Et cum dicit inuisibilem, licet eum qui uideri a mortalibus nequeat, principaliter sonet, et ex collatione nostra id quod non sumus ei qui nos fecit assignet, consequenter tamen intelligimus Deum.



CAPUT XIu. De significationibus Trinitatis.

D. Quot modis Personas siue [b 1Kb] substantias diuinitatis  Scriptura significat? M. Similiter duobus: Principaliter et consequenter. Principaliter, ut cum dicitur, Pater, Filius, Spiritus sanctus. Consequenter, per ea quibus significatur essentia, aut operatio, aut ad creaturas collatio. Nam et cum dico, Deus, quod ad essentiam; et cum dico omnipotens, quod ad operationem pertinet, dico. Et cum dico, immutabilis, quod ex collatione ad creaturas dicitur, licet aliud primus auditus sentiat, tamen Patrem et Filium et Spiritum sanctum uel simul, uel singulos, consequenter Deum intelligo.



CAPUT Xu. Quot modis Pater significatur.

D. Quot modis Pater significatur? M. Patris nomine unam personam intelligis, sed non uno modo:  ad Filium enim proprie dicitur, ad creaturam communiter: ibi nature ueritate, hic gratie bonitate. D. Hoc uno modo Pater significatur? M. Principaliter hoc. Nam consequenter et ex his que essentiam deitatis, aut operationem, aut collationem ad creaturas quolibet modo significant. Insuper et ex Filii uocabulo consequenter intelligitur Pater; et sancti Spiritus nomine, ipse scilicet Pater cuius est Spiritus, subintelligitur. D. In ipsa Trinitate, nulli alii persone uocabulum Patris adscribitur? M. Legitur de Filio dictum: Pater futuri seculi ; sed hoc secundum carnem dictum est, et non proprie et significatiue: ut ostenderetur ipse causa et genitor beatitudinis nostre; in quo per carnis resurrectionem humana natura futuram uitam et  sperare incipit et sumere.



CAPUT XuI. Quot modis Filius significetur.

D. Quot modis loquitur Scriptura de Filio? M. Quinque. Nam uelut sola nonnunquam deitas eius significatur, et consequenter intelligitur carnis assumptio, ut est: Unigenitus Filius qui est in sinu Patris . Nonnunquam uero solus homo ab eo susceptus, et deitas consequenter, ut est: Nouissime locutus est nobis in Filio . Nonnunquam simul utrumque, ut est: Hoc sentite in uobis quod et in Christo Iesu; qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens  . Nonnunquam et ad corpus uidentur dicta, que ad deitatem sunt principaliter referenda, ut est: Filius hominis [c 1Kb] quidem in celo . Rursus diuinitati nonnunquam uidentur adscripta que specialiter referuntur ad carnem, ut est: Si enim cognouissent, nunquam Dominum glorie crucifixissent . D. Quare his quinque modis loquitur Scriptura de Filio? M. Distincte quidem ideo secundum naturas loquitur, ut inconfusas eorum proprietates ostendat; communiter, ideo ut asserat unitatem. Alternat uero humana diuinis et  diuina humanis, ut utrumque unius Persone indiuisumque monstretur. D. Quot modis solet Filii significari Persona? M. Duobus: et ipse principaliter quidem significatur, cum Christus dicitur absolute. Nam cum alii Christi uocantur, alterius quidem dicuntur, ut est, Christus Domini , aut Christus meus . Solus autem Deus naturaliter Dei Filius Christus absolute dicitur; unde et hoc solius eius esse proprium declaratur. Consequenter uero intelligitur Persona Filii; et ex illis tribus quibus et Pater, et ex ipso Patris uocabulo, et ex Spiritu sancto; quia et Spiritus dicitur Patris et Filii.



CAPUT XuII. Quot modis significatur Persona Spiritus sancti.

 D. Quot modis significatur Persona Spiritus sancti? M. Principaliter uno, ut legitur: Ite, baptizate omnes gentes in nomine, Patris, et Filii, et Spiritus sancti . Et iterum: Templum enim estis Spiritus sancti . Consequenter uero et gratia quam ipse largitur, que ipsa similiter sanctus Spiritus dicitur, ut est: Spiritus sanctus superueniet in te . Et: Accipite Spiritum sanctum . Similiter et ex his quibus diuina significatur essentia, uel operatio, uel ad creaturas collatio, sicut et de Filio diximus: sed et Patris Filiique Persona Spiritum sanctum significat consequenter; quia quidquid horum dicamus, etiam Personam sancti Spiritus aut cooperatricem aut consubstantialem intelligimus consequenter.



CAPUT XuIII. Quid habent commune uel proprium Persone Trinitatis.

D. Quid habent proprium Persone singule Trinitatis? M. Quod Pater nunquam dicitur Filius, nec coniunctis sermonibus, Spiritus sanctus; licet diuise et Spiritus dici possit et sanctus. Nec Filius Pater proprie dici potest, aut coniunctiue Spiritus sanctus. Nec rursus sancto Spiritui Patris aut Filii nomen ascribitur. D. Que sunt his Personis communia? M. Omnia que ad significationem aut essentie, aut operationis, aut ad creaturas collationis pertinere noscuntur: unde et constat Trinitatem unius esse substantie. D. Patris et Filii et Spiritus sancti uocabulis, quid in his Personis significatur? M. Tantum  quod sunt. Nam quid sunt  sermo non potest explicare.



CAPUT XIX. Per quot species diuinitatis operatio designetur.

D. Per quot species diuinitatis efficientia siue operatio designatur, quam Greci nuncupant? M. Quatuor: aut creatione, aut prouidentia circa creaturas, aut futurorum circa eas preparatione, aut preparatorum exitu uel euentu. D. Da ad operationem pertinentia. M. Ut cum dicitur Bonus; ex eo maxime quod que non erant, esse fecit ac facit: et Sapiens, eo quod tam mirabiliter cuncta cernimus  ab eo ordinata: et Fortis, eo quod potuit, que tam bene et sapienter uoluit, adimplere. D. In Deo, hec essentia sunt, an uoluntates? M. Deus simplex est, nec est in eo aliud essentia quam uoluntas: unde et omnia nomina operationis eius, licet inter se definitionibus differant, apud ipsum tamen nulla differentia uel diuersitas inuenitur. Itaque et essentia uel natura facit, quia ei nichil accidens est; et tamen etiam uoluntate, quia nichil necessitate efficit, aut coactus. Non enim, sicut ignis naturali necessitate urit, aut apes naturali necessitate fabricant ceras, uel telas aranee, ita etiam Deus operatur; sed Deus ideo natura uel essentia facere dicitur, ne uoluntas in eo quasi aliud aliquid demonstretur: et ideo uoluntate, quia nichil operari compellitur; sed essentialiter uult,  et uoluntate subsistit. D. Da specialiter ad creationem pertinentia. M. Ut cum dicitur Factor, Artifex, Creator, et similia: quamuis dicatur et facere, pro disponere, ut est: Fecit salutem in medio terre : sed tunc secundum speciem prouidentie dicitur. D. Da que ad prouidentiam specialiter pertinent. M. Ut cum dicitur Adiutor, Prescius, Omnipotens, et similia. D. Da ad preparationem pertinentia futurorum. M. Ut cum dicitur uia, et Spes, Refugium, et similia. D. Da ad euentum preparatorum pertinentia. M. Ut cum dicitur Exsultatio, Gaudium, et cetera similia. Omnia autem ad operationem pertinentia, [a 1Kb] non in omnibus tantum, sed etiam in uerbis, uel reuelationibus similibus cognoscuntur. D. His tantum modis diuina operatio declaratur?  M. Est alius figuratus modus, cum ex humanis operatio diuina significatur. D. Quot modis fit? M. Duobus. Cum aut que ad animum nostrum pertinent figuraliter dicuntur in Deo, ut est furor, et ira, et penitentia: aut ea que ad corpus tractantur, id est pedes, manus, digiti. Aliquando enim et humane operationes transferuntur ad Deum, ut cum dicitur: Apprehende arma et scutum . Omnia tamen hec predictis quatuor speciebus operationis, pro sententiarum qualitate iungenda sunt.



CAPUT XX. Quibus modis ex collatione ad creaturas Deus significatur.

D. Quot modis ex collatione ad creaturas Deus significatur? M. Duobus: affirmatione et negatione.  Confessione quidem, cum ea dicuntur de Deo, que iuxta eumdem modum nulli creature conueniunt; ut est, Simplex, et uetustus dierum, Ante omnia, et Spiritus: id est incircumscriptus, et Primus Nouissimus, et similia. Hec enim omnia ideo de Deo dicuntur, quia nulli creature  conueniunt. Per negationem autem collatio fit, cum, prepositione priuatiua, ea in Deo negantur que in creatura sunt: ut est Ingenitus, Incorporeus, Increatus, Incorruptibilis, Immortalis, Impassibilis, et similia. D. Quid ergo? hec uerba nunquam de creatura dicuntur? M. Dicuntur quidem, sed non secundum eamdem rationem. Nam cum homo dicitur simplex,  non quia compositus non est , sed simplex homo dicitur, quia non habet doli duplicitatem. Sic et cum dicitur aliquid inuisibile, non quia a nullo, in quantum est, uideri non potest ,  sed quia aliquos latet. Similiter et cetera dicuntur. D. Que sunt collatiua, que de Deo sic dicuntur ut de creatura dici non possint? M. Que in eo summa sunt et singularia, ut Ingenitus, Sempiternus, Sine initio, et similia.



LIBER II.



CAPUT PRIMUM. Quid de presenti seculo Scriptura significet.

D. Quoniam satis dictum quot modis de Deo Scriptura loquatur, nunc requiro que, de presenti seculo loquens, Scriptura significat. M. Quedam quinque: aut generationem eius, id est creationem, aut gubernationem, aut accidentia naturis, aut euenientia uoluntatibus, aut subsequentia uoluntatis euentus.



CAPUT II. Quot modos et differentias in operatione creaturarum Scriptura posuerit.

D. Quot modis generationem seculi Scriptura significauit? M. Tribus. Aut enim sola Dei uoluntate factum  aliquid scribitur, ut est: In principio fecit Deus celum et terram . Aut uoluntate simul et uoce, siue preceptiua, ut est: Fiat lux , et: Fiat firmamentum ; siue deliberatiua, ut est: Faciamus hominem ad imaginem et similitudinem nostram . Aut uoluntate, uoce ac definitione, ut est: Crescite, et multiplicamini, et replete terram . Et iterum: Germinet terra herbam pabuli ferentem semen secundum genus suum, et lignum fructiferum faciens fructum, cuius semen sit in eo ad similitudinem eius in terra , et cetera que post septimum diem, usque in finem seculi per partes operatur: ex illa enim definitione proueniunt. D. Est in his tribus aliqua differentia? M. Est, quia ea que sola uoluntate uel etiam uoce sunt facta, nouiter facta sunt; que uero definitione, illis iam  similia que facta nouiter diximus. Et rursus illa quidem in sex primis diebus, hec uero donec seculum stabit. D. Da ordinem per sex dies factarum rerum. M. In ipso quidem principio conditionis facta sunt celum, terra, angeli, er et aqua. D. Comproba angelos, et aquas, et erem factum. M. Facta quidem ex his Scripture locis ostenditur, ut est: Qui facit angelos suos spiritus . Et: Laudate eum, omnes angeli eius . Et: Aque que super celos sunt laudent nomen Domini: quoniam ipse dixit, et facta sunt . Et er in Scripturis celi nomine ostenditur, ut est: uolucres celi , cum certum sit aues in ere uolare. Celum autem ostendimus factum. Quod uero precesserint ista ceteras creaturas, in angelis, Scriptura  demonstrat, dum in laudibus et benedictionibus creaturis ceteris preponuntur: et ratio id postulat; oportuit enim ut terrenas celestis creatura precederet. De aquis uero ipsa Scriptura dicit quod Spiritus Dei  ferebatur super aquas . D. Sequere ordinem generationis. M. In principio, die prima, lux facta est: secunda uero die, firmamentum: tertia, mare et terre nascentia: quarta, luminaria celi: quinta, natantia et uolatilia: sexta, reliqua animalia et homo. D. Que est in ipsarum creaturarum operatione distinctio? M. Quod quedam ex nichilo facta sunt, ut celum, terra, et cetera que usque ad completum diem primum diximus facta; quedam uero ex iam factis primo die. D. Da horum probationes. M. Quia quoties Scriptura ex aliquo factas res cupit ostendere, aut palam significat, ut est: Producat terra , et: Producant aque , et similia. Aut certe ex subtili significatione uerborum, ut  cum dicit: Fiat firmamentum , utique significat fuisse aliquid fluidum ac liquidum, id est aquas: que ut solidate ostenderentur, firmamentum uocatum est, quod fiebat. Et rursus luminaria deriuatiua appellauit, que quarto die facta sunt: ut ex lumine, primo die operato, facta monstraret. In his autem que primo die facta sunt, neque aperte, neque subtili uerbo factum aliquid declaratur ex altero. D. Nihil ergo post primum diem ostenditur, ex non existentibus factum? M. Sola hominis anima: in quo et hoc ad ostendendum quia cum alia aut ex nichilo, aut ex iam factis facta sint, solus homo ex utroque componitur. D. Quas alias differentias creaturis ascribimus? M. Quod ea que primis sex diebus facta sunt, non naturaliter, neque ex similitudine prouenerunt; reliqua uero que fiunt naturaliter, ex diuina definitione  nascuntur, exceptis scilicet miraculis. D. Da tertiam differentiam. M. Quod creaturarum alique, id est rationales, [a 1Kb] propter se ipsas facte sunt, ut angeli et homines. Relique uero non propter se, sed propter predictos angelos aut homines facte noscuntur. Homo uero principaliter, secundum animam, propter se [b 1Kb] intelligendus est factus. Nam secundum corpus consequenter. D. Quid autem? preter homines et angelos, alie creature se ipsis inuicem non egebant? M. Egebant quidem, non ad utilitatem tamen, sed ad ornatum: utiles enim sunt, non sibi, sed angelis uel hominibus pro quibus etiam facte noscuntur. Ornatum uero etiam inuicem prestant: quippe et celum inornatum sine celestibus luminaribus fuit, et luminaria ipsa, ne superflua facta essent,  uidentium oculis indigebant; et mare inornatum, donec aut locum suum reciperet, aut animalibus impleretur; et terra incomposita, preter habitantium uel nascentium usum; et irrationabilia animalia, sine  hominis regimine inepta; et herbe, absente animalium usu, superflue. Ita omnia egent inuicem uel his que per dies sex facta sunt, uel his que quotidie fiunt. Sed, ut iam diximus, aliud esse incompositum, aliud utile incompositum, aliquid per se utile alteri declaratur. D. In ornamento ipso aliqua est differentia? M. Est. Nam aliqua in sex diebus ornata sunt: ut celum luminaribus, et terra herbis, et piscibus mare. Quedam donec mundus uiuit ornantur, ut mare nauigiis, et terra edificiis et ceteris que humano construuntur ingenio, et homo ipse scientia. Quedam uero decorem suum in futuro recipient, ut corpus incorruptionem, et mortalia immortalitatem, et celeste regnum habitationem sanctorum.

Notandum autem in ornamentis, quod eorum que  uel ingenio uel artibus fiunt, in hominibus causa est; reliquorum uero in Deo. D. Da quartam differentiam. M. Quod quedam simul et uelut subito creata emerserunt, ut ea que primis diebus diximus facta, id est herbas, luminaria, natantia et uolatilia, necnon terrena animalia et quadrupedia. Quedam uero non simul, sed uelut cum quadam mora, ut mare, terra, homo: et ipse enim paul tim factus scribitur, sicut et cetera. D. Da quintam creaturarum differentiam. M. Quod quedam earum ratione ceteris presunt, ut rationalia; quedam uero usui habentur, ut celestia luminaria; quedam nature necessitate obsequuntur, ut aues et quadrupedes, et similia. D. Da sextam differentiam. M. Quod ea que ceteris presunt, id est rationalia, uoluntate ac ratione mouentur; que uero  usu ac necessitate obsequuntur, natura mouentur. D. Ea que ex aliquo facta sunt, quot materias habuerunt? M. Sex: terram, aquas, erem, ignem, lumen, costam. D. Da in singulis origines suas. M. Ex terra, uirentia, plantaria et animalia; ex aquis, firmamentum, mare, natantia ac uolatilia; simul autem ex terra, aquis igne et ere, omnia que per successiones renouantur; ex lumine, luminaria; ex costa, Eua. D. Ignis quomodo probatur factus, aut unde, uel quando? M. Factum quidem et ex generali Scriptura possumus approbare, cum dicitur de Deo: Qui fecit celum et terram, mare et omnia que in eis sunt : quia utique etiam ignis in eis est. Ex speciali professione: Laudate Dominum de terra, dracones, abyssi, ignis, grando, nix, glacies, spiritus  procellarum , de quibus ante dixerat: Quoniam ipse dixit, et facta sunt . Et rursus: Benedicite, omnia opera Domini, Domino ; et subiunxit: Benedicite, ignis et estus, Domino . Utrum uero ex nichilo, sicut et alia, factus sit, an ex aliquo, dubitatur. Plures enim uolunt celestium luminarium esse particulam; quippe enim nunc frequenter uidemus homines certo modo ignem ex solis radiis mutuari: quod si ita est, primo die factus est. Sed sapientius hoc Scriptura lumen quam ignem uocauit, ut ex meliore usu nomen acciperet. D. Da septimam creaturarum differentiam. M. Quod omnia que ex aliquo facta sunt, uel ex quibus  aliqua facta sunt, corporea sunt: incorporea autem neque ipsa ex aliquo, neque ex ipsis facta sunt aliqua. Hec uero incorporea accipienda sunt, non sicut Deus incorporeus dicitur; eius enim comparatione nichil incorporeum est, sicut nec immortale, nec inuisibile. Alius enim modus est quo hec uerba soli diuinitati conueniunt, alius quo de creaturis loquitur, sicut animabus uel angelis. D. Quomodo sex diebus Deus dicitur operatus esse, et septimo die requieuisse, si nec faciens aliquid laborat, ut necessaria ei requies credatur, nec aliquando cessat, Domino in Euangelio dicente: Pater meus usque modo operatur, et ego operor ? M. Septimo die requieuisse dicitur Deus, non a creando, quippe cum quotidie ex eius dispensatione ac prouidentia omnis  creatura renouetur et constet; sed hoc significatum est, quod post illos sex dies nullam mundo incognitam substantialem speciem, aut naturam nouam inexpertamque creauit. D. Quomodo Deus mundum fecerit, possumus querere? M. Hoc temerarie magis quam caute requiritur. Nullius enim diuine creature modum homini licet agnoscere: nam si sciret quis quomodo ex nichilo aliqua facta sunt, Creatori utique scientia ac potentia par esset.



CAPUT III. De his que ad gubernationem mundi pertinent.

D. Quoniam de creatione mundi tractatum est competenter, restat ut queramus, gubernatio eius quot modis significatur? M. Duobus; aut enim generalis  est, aut specialis. D. Que est generalis? M. Per quam ea que facta sunt, secundum modum quo facta sunt permanent; quod significatur, cum dictum est: uidit Deus quia bonum ; et: Quia bona ualde, et benedixit ea . Quod et beatus Dauid ostendit dicens: Ipse dixit, et facta sunt; ipse mandauit, et creata sunt. Statuit ea in eternum et in seculum seculi: preceptum posuit, et non preteribit . D. Que est gubernatio specialis? M. Per quam singula, et maxime rationabilia gubernantur a Deo, sicut preceptum in paradiso, de ligno . Sicut enim omnes creaturas diuina continet uirtus, ut maneant; ita etiam rationales diuersis occasionibus erudit, ut proficiant.



CAPUT Iu.  Quot modis fiat generalis gubernatio.

D. Generalis gubernatio in quot species diuiditur? M. In duas: aut enim successione constat, aut statu. Successione, ut homines uel iumenta ceteraque que morte uel corruptione pereuntia, renascentium similitudine renouantur. Statu autem, ut ea que his passionibus non subiacentia, mundanis motibus obsequuntur, ut celum, sol, et stelle, et cetera. D. Que in eis alia differentia est? M. Quod ea que renouatione soluuntur indigent etiam quibusdam remediis, alimentis et pluuiis; nonnunquam et ministeriis angelorum, ceterisque similibus. Ea uero que non per successionem subsistunt, sine aliqua tali mediatione [a 1Kb]  diuinitus gubernantur. Utrum uero et in ipsis per angelorum ministerium aliquid agatur, secreta et difficilis questio est.



CAPUT u. Quibus modis fiat gubernatio specialis.

D. Specialis gubernatio quot modis fit? M. Tribus: aut enim a Deo fit, pro angelis et hominibus; aut ab angelis, propter se ipsos et homines; aut ab hominibus, propter se. D. A Deo pro angelis et hominibus quomodo fit? M. Per legislationem.



CAPUT uI. De legislatione et differentiis eius.

D. Legislatio in quot partes diuiditur? M. In duas: in naturalem discretionem, et in legem extrinsecus  positam. D. Proba naturalem discretionem, legem dici. M. Dicit Apostolus: Quia gentes que legem non habent, naturaliter que legis sunt faciunt; hi legem non habentes, ipsi sibi sunt lex : secundum hanc et Cain reus erat fratris sui occisi. D. Extrinsecus constituta lex in quot partes diuiditur? M. In duas: in opera, id est actuum retributionem, et uerba.



CAPUT uII. De lege per opera.

D. In opere per quot modos? M. Per quatuor: aut per generalem presentem retributionem, ut est fructuum rerumque prouentus; aut per specialem presentem retributionem, ut est Abraham in peregrinatione  ditatus, uel Ne saluatus in diluuio; aut per generalem uisibilem penam, ut est fames generalis, seu siccitas; aut per specialem, ut Cain uel Saul pena. Hec enim omnia, ad modum legis, angelos atque homines erudiunt; quippe et angelos diaboli ruina perterruit atque firmauit: licet credendum sit alio modo angelos, alio homines erudiri. D. Que est totius legislationis intentio, et in quo consistit? M. in discretione boni ac mali: que uel in doctrina, id est fide, uel in actibus agnoscuntur.

D. Quare penas et retributiones presentes diximus? M. Quia ipsa sunt que ad uicem legis erudiunt. Nam futura et eterna nec patientibus, nec uidentibus proderunt, ubi iam penitentie non erit tempus. D. Hec gubernatio, per quos ministros in Scripturis legitur  facta? M. Nonnunquam Deus per se ipsum, ut Ade precepit ne tangeret lignum; nonnunquam per angelos, testante Apostolo: Quia si per angelos locutus sermo factus est firmus . Et rursum primogenita Aegypti angeli manu dicuntur exstincta . Aut per homines, sicut per prophetas. Aut per bestias, sicut per serpentes in eremo , atque similia. Et per hec enim, uelut quamdam substantialem ac materialem legem, a malis prohibent propter que ingeruntur; et ad bona propter quorum retributionem oratur, impellunt.



CAPUT uIII. De lege per uerba.


D. Lex in uerbis constituta in quot partes diuiditur? M. In duas: aut enim immutabile aliquid precipitur, aut temporale. D. Quot sunt immutabilium genera? M. Duo: dilectio Dei, et dilectio proximi. D. Temporalia precepta in quot partes diuiduntur? M. In duas: aut enim diu seruata sunt, ut circumcisio; aut paruo tempore, ut manne perceptio. D. Que alia est legum differentia? M. Que aut aliquid precipiunt, ut: Honora patrem tuum ; aut aliquid uetant, ut: Non occides, Non mechaberis .

D. Da tertiam differentiam. M. Quod alia sunt per se utilia, alia propter illa necessaria. D. Que sunt  per se utilia? M. Dei proximique dilectio. D. Que sunt propter alia necessaria? M. Ut: Non occides; homicidio enim dilectio fratris expellitur: et obseruatio sabbati; in eius enim obseruatione commemoratio est quietis Dei ab operatione creaturarum, in qua celebritate Dei ut conditoris dilectio significabatur. D. Da quartam differentiam. M. Quod quedam precepta uelut corporalia erant, ut de animalibus mundis et immundis, ac lepra, et similibus. Quedam spiritalia, ut: Ne oderis fratrem tuum in corde tuo . D. Da quintam differentiam. M. Quod quedam sunt ueteris Testamenti specialiter precepta, ut de iubileo: quedam specialiter Noui, ut: Sic orabitis: Pater noster, qui es in celis : quedam utriusque communia, ut: Diliges Dominum  Deum tuum . D. Da sextam differentiam. M. Quod aliqua precepta sicut sonant intelliguntur, ut est: Non mechaberis : aliqua autem sonant sicut res est: Cum feceris eleemosynam, nesciat sinistra quid faciat dextera tua .

D. Da septimam differentiam. M. Quod aliquorum transgressio preceptorum pena punitur, ut est: Oculum pro oculo, dentem pro dente : aliquorum pena non habetur, ut: Panem sacerdotalem comedi ab eo qui sacerdos non erat : aliorum uero etiam laudabilis transgressio est, ut est: Si reddidi retribuentibus mihi mala . Lex enim tunc iubebat malis mala restitui [a 1Kb] . Inuenitur ergo contemptus legis esse  laudabilis. D. Da octauam differentiam. M. Quod aliqua precepta ad fidem pertinent, aliqua ad mores: quorum subdiuisio admodum prolixa cognoscitur.



CAPUT IX. De angelica gubernatione.

D. Angelorum propter se ipsos et homines gubernatio quomodo fit? M. Palam quidem in Scriptura non legitur: tamen cum in ea dicantur esse angelorum gradus et ordines, atque discursus propter humanam uitam, ut pro Tobia et Daniele et aliis, sine  dubio significantur quod iniuncta sibi in mundo negotia gubernant: quibus et sibi consulunt dum obediunt Creatori, et hominibus, dum eorum dispensationi prospiciunt.



CAPUT X. De humana gubernatione per homines.

D. Hominum propter se ipsos gubernatio quot modis fit? M. Tribus: aut enim pro republica quis hominum satagit, ut rex; aut pro domo, ut paterfamilias; aut pro se ipso, ut quilibet monachus uel egenus. D. Nullis aliis creaturis conuenit gubernatio? M. Omnibus quidem conuenit; cunctis enim secundum suam naturam, uelut prudentiam quamdam Creator inclusit, sicut legitur: uolui colligere filios tuos, sicut gallina pullos suos , et  similia. Sed neque intentio Scripture est de irrationabilibus subtiliter edocere, neque in ea proficientium est desiderium in his querendis tempus atterere.



CAPUT XI. De accidentibus nature.

D. Quoniam de gubernatione mundi satis dictum est, que sunt naturis accidentia? M. Diuine quidem nature nichil accidit: cum enim sit incomprehensibilis, et semper eodem modo se habens, non recipit accidentium diuersitatem. D. Que certe accidunt creaturis? M. Stare, ut terre, secundum Scripturam; moueri, ut celo, igni, et aquis ceterisque enascentibus. Deinde tempus, locus, numerus. Omnia  enim et aliquando ceperunt, et alicubi sunt, et unum uel plura. Item accidunt, generari, corrumpi, sanitas, egritudo, forma, positio, artium disciplinarumque capacitas. Item crescere, nutriri, sentire, uiuere, mori, inter se differre, et esse contraria. Insuper ordo, consecutio, coherentia, hisque similia atque contraria; nec tamen singulis, uniuersa.



CAPUT XII. De accidentibus uoluntatis.

D. Quoniam satis dictum est de accidentibus naturarum, dicendum nunc de accidentibus uoluntatis. Quid est uoluntas? M. uis animi inuiolata siue spontanea, secundum quam diuerse atque contrarie cogitationes  efficiuntur, et opera. Naturalis est in nobis boni malique communis discretio; spontaneus autem motus in his que iam discreta et sequenda sunt. Ipsum lex quidem erudit; gratia autem preparat, adiuuat, corroborat, coronat.



CAPUT XIII. De consequentibus euentum uoluntatis.

D. Que sunt consequentia uoluntatis euentus? M. Quatuor. Quedam enim in hac uita, aut bona bonis, et mala malis eueniunt, ut Abrahe prosperitas , et Cain pena . Aut contra, bona malis, et mala bonis, ut diues qui in Euangelio usque ad mortem felix describitur ; e contra Lazarus ulceribus atque  egestate torquetur. Aut certe neque his, neque illis utralibet retributio; ut pro Ioseph uendito  nulla ultio fratribus irrogatur. Nec socer Moysi pro regendo populo consilium dans , licet laudetur, a Deo aliqua mercede donatur. D. Quas huius diuersitatis dicimus causas? M. Aliquibus hic congrua rependuntur, ne mundus non putetur prouidentia diuina regi, sed casibus; simul ut et bonos bonorum copia consoletur, et malos similium pena deterreat. At uero malis felicitas permittitur, ut boni probentur et discant ea contemnere que uident indignis secum esse communia: bonis autem eque accidunt mala. Aut utrique generi nulla hic compensationis imago conceditur, ut alibi et iudicium et plenam pro actibus retributionem  certissime possimus cognoscere. D. Da quartum modum. M. Cum ii neque mali aliquid per se, neque boni gesserunt, bona participant aut mala, ut infantes; aut forsitan neutra, ut sunt abortiui; de quorum et statu, et merito, causa subtilis dubiusque tractatus est.



CAPUT XIu. De his que ad futurum seculum pertinent.

D. Quoniam omnes regularum partes de presenti seculo compleuimus, que ad futurum credimus pertinere? M. Quatuor quidem. Aut enim acceptatio est siue uocatio, aut figura, aut predictio, aut effectus uel exitus predictorum.



CAPUT Xu  De acceptationibus.

D. Quam uocamus acceptationem siue uocationem? M. Eam, scilicet, qua Deus quosdam homines uel populos specialis gratie beneficio sibi conciliare dignatur, plusque circa eos quam circa ceteros homines diuine indulgentie et quasi familiares fauores ostendit. D. Quot sunt acceptationes? M. Decem. D. Da ordinem acceptationum. M. Prima est beati Abrahe; secunda, Isaac; tertia, Iacob et ex eo natorum duodecim patriarcharum; quarta, tribus Iuda; quinta, totius populi in Aegypto; sexta, sancti Dauid; septima, domus ipsius Dauid, et per ipsam totius tribus Iuda: octaua, reditus populi ex captiuitate; nona, Domini nostri Iesu Christi secundum carnem; quam sibi uniens Dei Filius ex genere Dauid, et per  eum ex Abraham atque ex Adam, omnium nostrum saluti remissionique prospexit: decima, omnium gentium per dispensationem incarnationis ipsius Dei et Saluatoris nostri. D. Quid ergo? Iusti et Deo placentes ante Abraham homines non fuerunt? M. Fuerunt quidem: quippe cum filii Dei appellati sint qui ex Seth fuerant progenerati ; et Enoch translatus sit; Ne pereuntis mundi renouator effectus; et Melchisedech, summi sacerdotis exemplum. Sed in istis non diuina acceptatio, id est, specialis illa familiaritas et fauor ostenditur; sed ipsorum iustitia declaratur. Ad Abraham uero Dei frequens allocutio et quasi conuictus, ac per singula dispensatio, probationis promissa premia, in posteros recordatio,  uim miram diuine acceptationis ostendunt. Similiter et circa ceteros supra dictos, peculiaris quidam diuinitatis fauor, et quasi per singulos uite actus palam dispensata gubernatio, precipuum gratie declarat auxilium. D. Quare hec ad futurum seculum dicimus pertinere, cum in presenti gesta sint? M. Quia unaqueque res ex effectu perspicitur, et eadem est facti causa, atque facientis intentio. D. Proba harum acceptationum causas ad futura respicere. M. Gentium fides pro spe uite eterne religionem sequitur Christianam. Nam Christus ipse Dominus toto doctrine sue remedio actuumque miraculis, nec non resurrectione atque ascensione, futuram uitam docuit, promisit, approbauit, indulsit. Iam ceteras acceptationes, quis pro Domino  sacramentisque ignorat effectas? Ipse Abraham, Isaac, Iacob, promittitur salutem gentibus collaturus. Propter eum Abrahe semen a ceteris gentibus segregatur; et propter ipsum Iude tribus et benedictione precellit, et in captiuitatem ultima ducitur, et prima saluatur; quia ex ipsa Dominus carnem sumpsisse dignatus est, adeo ut ex illa Iudei fuerint nuncupati. Ipse, Dauid domnique eius ac tribui repromittitur, in perpetuum de eius semine regnaturus. Igitur si fides gentium pro uita futura, Christi incarnatio pro fide gentium fuit facta, omnes acceptationum series ad futurum seculum pertinere ex ipsa intentione colligitur. Hec autem omnia etiam Noui ac ueteris Testamenti testimoniis facile comprobantur, cum ubique dispersa sint.



CAPUT XuI. De typis.

D. Quid est typus? M. Quam nos figuram dicimus, siue formam; sicut dicit Apostolus: Omnia enim in figura contingebant illis . Et iterum: Adam qui est forma futuri . Nec enim abs re est unum aliquid multis significari uocabulis. D. Quid est ergo typus, siue figura? M. Presentium, aut preteritarum, aut futurarum rerum ignotarum, per opera  manifestatio. D. Da preteritorum typos. M. Ut est catechumenorum humilitas; typum enim gerunt Ade paradiso exclusi, et ex conscientia delictorum diuinum metuentis aspectum, propter quod et per publicum capitibus tectis incedunt. D. Da in presentibus.  M. Ut Aaron uestis, qua duodecim tribuum nomina lapidibus insita gestabat, ostendens se quodammodo pro omni populo supplicare. D. Da de futuris. M. In his nulla est difficultas: tamen ex superfluo, ut in duobus filiis Isaac duo Testamenta monstrata sunt . D. Quoniam et de prophetica similem pene definitionem diximus, quid interest? M. Quod in prophetia, uerbis  futura significantur; typis autem res declarantur. Ex rebus possunt tamen hec duo et ita definitione misceri, ut dicamus quia prophetia est typus in uerbis, secundum id quod uerba sunt: et contra, typus prophetia est de rebus, in quantum res esse noscuntur.



CAPUT XuII. De differentiis typorum.

D. Quot sunt typorum uel figurarum modi? M. Principaliter quatuor. Aut enim grata gratis significantur, aut mesta mestis; aut grata mestis, aut gratis mesta. D. Da exempla per singulos modos. M. Grata quidem gratis significantur, ut Domini secundum carnem resurrectio et in celis habitatio, forme nostre resurrectionis, et future iustis in celo habitationis indicium, sicut dicit Apostolus: Mortui enim estis, et uita uestra abscondita est cum Christo in Deo . Mesta uero mestis prefigurantur, ut diaboli angelorumque eius deiectio, et future pene repromissio, figura est eorum qui pro similitudine operum penis similibus detrudentur; sicut  et beatus Petrus eadem forma ad deterrendos utitur peccatores, dicens de Deo: Quia et angelis peccantibus non pepercit, sed carceribus caliginis tradidit eos . Tertius modus est, cum mestis grata significantur, ut Ade transgressio typus fuit iustitie Saluatoris nostri, sicut beatus Apostolus docet: Quia sicut per inobedientiam unius hominis peccatores constituti sunt multi, sic etiam per obedientiam unius hominis iusti constituentur multi. Regnauit enim mors ab Adam usque ad Moysen, etiam in eos qui non peccauerunt, in similitudinem transgressionis Ade, qui est forma futuri , id est, typus. In Greco enim, typus, specialiter legitur. Secundi ergo Adam, id est, Christi, gratia, forma uel typus fuit transgressionis Ade per contrarium,  scilicet, figurata. Quartus modus est, cum gratis mesta figurantur, ut baptisma; etenim figura est mortis Domini nostri Iesu Christi, sicut dicit Apostolus: Quotquot enim baptizati estis, in morte Iesu Christi baptizati estis . Quid enim aut baptismate gratius, ubi a peccato purgamur, et quo filii Dei efficimur; aut morte mestius, ad quam ipse quoque qui eam fuerat sponte sumpturus, tamen mestus accessit? D. Que alia typis accidunt? M. Temporum differentia. Nam quedam ante Legem sunt, ut Abel a fratre occisus Christi passionem prefigurabat : et Ne arca Ecclesiam ; et cetera similia. Quedam uero sub Lege, ut ipsius Moysi mors, et Iesu gloria. Quedam sub Gratia, ut baptizatorum indumenta, et sacerdotum  uestes, et dominici corporis participatio, et singula alia: que omnia typis monstrare, non ad regularum doctrinam, sed ad expositionem textus pertinet. D. Qua ratione figuras siue typos ad futurum seculum dicimus pertinere? M. Quia ueteris Testamenti figure ad Nouum intentione respiciunt; Nouum autem figure uite beatitudinem repromittit; et sic omnia ad futuri seculi spem ex ipsa intentione currunt.



CAPUT XuIII. De predictionibus.

D. Quoniam typorum regulam diximus, de pre dictione uideamus. Quid est predictio? M. Futurarum,  et incertarum rerum uerbis  manifestatio. D. Que accidunt predictionibus? M. Principaliter tria: quod quedam ante Legem fuerunt, quedam sub Lege, quedam sub Gratia.



CAPUT XIX. De predictionibus ante Legem, quot modis facte sunt?

D. Ante Legem predictiones quot modis facte sunt? M. Quinque. Aut de generalitate communiter, ut est: Propterea relinquet homo patrem et matrem, et adherebit uxori sue, et erunt duo in carne una . Et rursus: Maledicta terra in operibus tuis . Hoc enim, per unum, omni humano generi predictum esse cognoscitur. Aut ex  parte uel medio, ut est: Multiplicabo dolores tuos . Et: Conuersio tua ad uirum tuum, et ipse tibi dominabitur . Hoc enim non omni humano generi, sed omnibus tantum feminis dictum. Aut singulariter, ut est: Et uocauit Adam nomen uxoris sue Eua, quia ipsa est mater omnium uiuentium . Aut pro initio ueteris Testamenti, ut est: Maledictus Chanaan, seruus erit fratribus suis . Aut pro Nouo Testamento principaliter; nam cum dicit: Faciamus hominem ad imaginem et similitudinem nostram : uenite, descendamus, confundamus linguas eorum : pluralis numerus Trinitatis iudicium est, qui Nouo Testamento apertius predicatur. Et cum dicitur: Sanguis fratris tui clamat ad me de terra , passio Domini  nostri Iesu Christi predicitur, Apostolo teste in Epistola ad Hebreos : quia conspersio sanguinis Christi plus potuit ad Dominum clamare pro nobis, quam Abel sanguis clamauerat contra fratrem



CAPUT XX. Quot modis sub Lege predictiones facte sunt.

D. Sub Lege, predictiones quot modis facte sunt? M. Duobus. Aut pro his rebus que sub Lege facte sunt, aut pro his que sub Gratia.



CAPUT XXI. Pro rebus sub Lege factis, quot sunt predictiones.

D. Pro rebus que sub Lege facte sunt, quot predictionum  species inuenimus? M. Fere uiginti duas. Aut enim augmentum populi predicitur, ut est ad Abraham: Et eris in gentem grandem et multam . Aut hereditatis promissio, ut est: Semini tuo dabo terram hanc . Aut segregatio indignorum, ut est: Eiice ancillam hanc et filium eius; non enim heres erit filius ancille cum filio libere . Aut uindicta in aduersarios populi, et merces in amicos, ut est: Benedicam benedicentes te, et maledicam maledicentes te : Aut liberatio populi ab inimicis, ut est: Peregrinum erit semen tuum in terra non sua, et exient inde cum preparatione magna , et cetera. Aut  aliquorum generationes et nomina, ut Isaac et Samson. Aut sublimitas posterorum, ut: Reges ex te exient . Aut motus exitus, ut est: Tu autem ibis ad patres tuos cum pace, nutritus in senectute bona . Aut differentia populorum, ut est: Populus populum precedet, et maior seruiet minori . Aut abundantia est, ut est: Dabit tibi Deus de rore celi, et de pinguedine terre plenitudinem frumenti et uini . Aut diuinum auxilium, ut est: Ecce ego tecum sum custodiens in omni uia . Aut sacerdotii uel doctrine electio, ut est: Diuidam eos in Iacob, et dispergam eos in Isrel . Aut fortitudo et hereditatis immutabilitas, ut est: Catulus leonis Iuda, ex radice filii mei [a 1Kb] ascendisti; recumbens dormisti  sicut leo, et sicut catulus leonis; quis excitauit eum ? Aut propositum uite, ut: Zabulon peregrinus inhabitauit, et ipse portus nauium, et sciens requiem, quia bona est , et cetera. Aut transgressio, ut dicit: Scio enim quia in fine transitus mei iniquitatem agetis, et declinabitis a uia quam mandaui uobis . Aut supplicium, ut est: Quia occurrent uobis mala in fine dierum  Aut generalis expulsio, ut dicitur: Quia ipsi emulati sunt me in diis, et exacerbauerunt me in idolis suis: et ego emulabor eos in non gentem, in gentem insipientem tradam eos . Aut uirtutis effectum atque mercedem, ut est: Quis habitabit in tabernaculo tuo, aut quis requiescet in monte sancto tuo? Qui ingreditur sine macula, et operatur iustitiam  , et cetera. Aut species pene, ut est: uenit Gad ad Da id et annuntiauit ei dicens, Elige tibi fieri aut tribus annis famem super terram, aut tres menses fugere a facie inimicorum tuorum persequentium te, aut tribus diebus fieri mortalitatem in terra tua . Aut signa, ut est: Et hoc tibi signum, quia unxit te Deus regem super hereditatem suam , et reliqua. Aut electio prophetie, ut est: Et tu, puer, Propheta Altissimi uocaberis . D. Da predictiones de gentibus pro populo. M. Ut est: Manus eius super omnes, et manus omnium super eum . Et: Surgite et exite ex loco hoc, quia conteret Dominus ciuitatem . uisiones quoque Nabuchodonosor et Pharaonis, aliorumque regum uel  gentium per prophetas dicte, generales quidem causas referunt; ad populum tamen spectat intentio, pro cuius ultione singula prouenerunt.



CAPUT XXII. De predictionibus sub Lege in Christo.

D. Quot sunt modi predictionum in Christo? M. Fere uiginti sex. Aut de mirabilibus eius conceptu et nomine, ut est: Ecce uirgo in utero concipiet, et pariet filium; et uocabunt nomen eius Emmanuel . Aut de loco natiuitatis, ut est: Et tu, Bethlehem, ciuitas Iuda, nullo modo minor es in ciuitatibus Iude ex te enim prodiet dux qui reget populum  meum Isrel . Aut pro his que in rudimentis gessit; ut est: Priusquam sciat puer cognoscere malum, et eligere bonum . Aut de iustitia eius atque iudicio, ut est: Dilexisti iustitiam et odisti iniquitatem; propterea unxit te Deus, Deus tuus, oleo letitie pre participibus tuis . Aut de diuinitate eius, ut est: Generationem eius quis enarrabit ? Aut de uisitatione assumptionis humane, ut est: Quid est homo, quod memor es eius, aut filius hominis, quia uisitasti eum ? Aut pro unitate deitatis et carnis, ut est: Puer natus est nobis : et postmodum addidit: Deus fortis. Aut de potentia eius et regno, ut est: Ego autem constitutus sum rex ab eo super Sion montem sanctum eius  . Aut de inimicorum confractione, ut est: Omnia subiecisti sub pedibus eius . Aut de eius doctrina, ut est: Speciosus forma pre filiis hominum . Aut de eius doctrine utilitate, ut est: Propter ueritatem, et mansuetudinem, et iustitiam . Aut pro miraculis, ut est: Et deducet te mirabiliter dextera tua . Aut de glorificatione quam iuste a fidelibus suscepit, ut est: Propterea populi confitebuntur tibi in eternum, et in seculum seculi . Aut de probatione predicationis, ut est: Domine, Dominus noster, quam admirabile est nomen tuum ! Aut de sacerdotio, ut est: Tu es sacerdos in eternum . Aut de iudicio eius atque iustitia, ut est: In splendoribus sanctorum . Et  rursus: Iudicabit, implebit ruinas, confringet capita in terra multorum . Aut de laboribus uite eius, ut est: De torrente in uia bibet . Aut placidum circa Patrem incarnationis mysterium Scriptura significat, ut est: Ecce puer meus, dilectus mihi, in quo complacuit anima mea . Aut sancti Spiritus [a 1Kb] infusionem, quam utique homo ab eo susceptus meruit siue in principio ipsius incarnationis, siue in incremento, siue in baptismate, siue in miraculis, siue in doctrina, siue in resurrectione, ut est: Ponam Spiritum meum super eum ; et: Spiritus Domini super me, propterea unxit me , et reliqua. Aut diligentiam circa discipulos, ut est: Non dicet, neque clamabit, neque audiet quis in plateis uocem eius  . Aut sessionem eius super iumentum, ut est: Ne timeas, filia Sion, ecce rex tuus uenit sedens super pullum asine . Aut passiones uel sepulturam causasque eorum, ut dicitur: uidimus, et non habebat speciem neque decorem, sed species inhonorabilis, inferior omnibus hominibus. Et rursus: Homo in plagis, et sciens ferre [b 9Kb] humilitatem, quia aduersa facies eius et dehonestata est, et ad nichilum reputatus: ipse peccata nostra portat, et pro nobis dolet; et nos putauimus eum esse in dolore et in  plaga et in erumna. Ipse autem uulneratus est propter iniquitates nostras, et infirmatus est propter peccata nostra . Aut diuisionem uestimentorum eius, ut: Diuiserunt sibi uestimenta mea, et super uestem meam miserunt sortem. . Aut resurrectionem Domini, ut: Non derelinques animam meam in inferno, nec dabis Sanctum tuum uidere corruptionem . Aut uocationem Filii secundum assumptam humilitatem, ut est: De Aegypto uocaui filium meum . Aut diuinitatis eius generationem ante principium, ut est: Ex utero ante luciferum genui te . Aut secundum eius aduentum: Ecce super nubes celi sicut Filius hominis . D. Omnes he predictiones de solo Saluatore [c 1Kb] non intelliguntur? M. Duobus modis hec solemus accipere. Quedam  enim ita in ipsius personam predicta sunt, ut aliis conuenire non possint, sicut legitur: Non deficiet princeps ex Iuda, neque dux ex femore eius, donec ueniat cui reposita sunt . Quedam uero sub alterius persone occasione dicuntur, ad Christum tamen intellectu respiciunt: In te, et semine tuo benedicentur omnes gentes .



CAPUT XXIII. De predictionibus ad uocationem gentium pertinentibus sub Lege.

D. Quoniam predictiones de Christo dictas in ueteri Lege probauimus, da eas que de gentium uocatione sunt posite. M. De uocatione gentium predictiones fere decem et septem modis positas accipimus.  Aliquando enim acceptionem earum significant, cum dicitur: Ego emulabo eos in non gentem, in gentem insipientem irritabo eos . Aliquando infirmitates, peccatorum expulsionem, meliorumque doctrinam, eum dicitur: Pronuntiare pauperibus misit me, predicare captiuis remissionem, et cecis uisum ; aliquando gratiam quam acceperant, siue adoptionis, siue miraculorum, cum dicitur: Filie regum in honore tuo: astitit regina a destris tuis . Aliquando etiam admonitionem, ut illud quod sequitur: Audi, filia, et uide, et inclina aurem tuam, obliuiscere populum tuum . Aliquando glorificat onem quam Christo debemus, cum dicitur: Quia ipse est Dominus Deus tuus, adorabis eum  Aliquando  beatitudinem et uirtutem quam meretur fidelis, cum dicitur: Adducentur regi uirgines post eum . Aliquando letitiam in qua sunt, profectum suum uidentes, cum dicitur: Adducentur cum gaudio et exsultatione . Aliquando sacerdotium et ecclesiasticam consuetudinem, cum dicitur: Pro patribus tuis nati sunt tibi filii . Aliquando Ecclesie spiritualem edificationem, cum dicitur: Ex gradibus eburneis, ex quibus te delectauerunt . Aliquando ecclesiasticam auctoritatem, cum dicitur:  Pones eos principes super omnem terram . Aliquando plenitudinem credentium, cum dicitur: Replebitur gloria eius omnis terra, fiat, fiat . Aliquando tolerantium siue tentationes, siue persecutiones, cum dicitur: Donec educat in uictoria iudicium, et in nomine eius gentes sperabunt . Aliquando inimicorum destructionem, cum dicitur: Et inimici eius terram lingent . Aliquando pacem qua gaudet post persecutiones Ecclesia, cum dicitur: Orietur in diebus eius iustitia et plenitudo pacis, [a 23Kb] donec confirmetur luna . Aliquando hereticorum errores, et Elie presentiam, cum dicitur: Ecce transmitto uobis Eliam Thesbiten, et reuocabit corda patrum in filios . Aliquando fidelium  spem, et secundum Saluatoris aduentum, cum dicitur: Et ipse erit exspectatio gentium . Aliquando baptismum Ioannis, cum dicitur: Ecce mitto angelum meum ante faciem tuam .



CAPUT XXIu. De speciebus predictionum, que in Gratia facte sunt.

D. Quoniam species predictionum que in Lege sunt diximus, da eas que in Gratia leguntur emisse. M. Predictionum que in Gratia facte sunt species uiginti tres inueniuntur. Aut enim generatio et uita Ioannis Baptiste predicitur ad patrem eius Zacariam, ut est omnis locutio illa per angelum, et prophetia ipsius Zacarie .  Aut Saluatoris conceptus natiuitasque mirabilis, ut est predictio quam ad sanctam Mariam angelus dixit . Aut magorum reuelatio, aut Iudeorum incredulitas atque conuersio , sicut dicitur: Ecce iste positus est in ruinam et resurrectionem multorum in Isrel, et signum contradictionis . Aut premium regni celestis, sicut est: Penitentiam agite, appropinquauit , et reliqua. Aut gentium uocatio, sicut dicitur: Multi ab Oriente et Occidente uenient, et recumbent cum Abraham et Isaac et Iacob in regno celorum . Aut Hebreorum exclusio, ut est quod sequitur: Filii autem regni huius excludentur in tenebras exteriores . Aut saluatio per apostolorum predicationem, ut cum dicitur: uenite post me, faciam  uos fieri piscatores hominum . Aut miraculorum claritas, ut dicitur: Qui credit in me, opera que ego facio et ipse faciet, et maiora horum faciet . Aut tentatio persecutioque iustorum, ut dicitur: Tradent enim uos in conciliis, et in synagogis suis flagellabunt , etc. Aut patientia fidelium inter aduersa, ut cum dicitur de Ecclesia: Et porte inferi non preualebunt aduersus eam . Et rursus: Regnum celorum uim patitur, et uiolenti diripiunt illud . Aut contemplatio regni celestis et secundi aduentus, qua et in hac uita sanctorum anime perfruuntur,  ut est: ueniet enim Filius hominis in gloria Patris sui cum angelis suis; et tunc reddet unicuique secundum opera sua. Dico autem uobis quia sunt aliqui de hic stantibus qui non gustabunt mortem donec uideant Filium hominis uenientem in regno suo . Aut retributio bonorum seu malorum, ut cum dicitur: Et ibunt isti in penam eternam, iusti uero in uitam eternam . Aut Spiritus sancti presentia apostolis data, ut est: Ego rogabo Patrem meum, et alterum Paracletum mittet uobis, ut maneat uobiscum in eternum Spiritum ueritatis . Aut ecclesiastica prenuntiatur auctoritas, sicut dicitur: Et dabo tibi claues regni celorum: et quodcunque ligaueris in terra, erit ligatum et in celo . Aut mors, passio ac resurrectio Saluatoris,  sicut dicitur: Ex illo cepit iehsu ostendere discipulis suis, quia oportet eum in Hierosolymam ire, et multa sustinere a presbyteris et principibus sacerdotum, et mori, et tertia die resurgere . Aut generalis resurrectio, ut cum dicit Apostolus: Sicut in Adam omnes moriuntur, ita et in Christo omnes uiuificabuntur . Aut simul Christi et nostra resurrectio, sicut dicitur: Cum ego exaltatus fuero a terra, omnes traham ad me . Aut Iude proditio, sicut dicit Christus: Nonne ego uos legi duodecim, et unus ex uobis diabolus est ? Aut modus tentationis et mortis aliquorum discipulorum, sicut Petro Dominus et negationem futuram predixit et speciem passionis, dicens: Antequam gallus cantet, ter me negabis ; et:  Cum senex fueris, extendes manus tuas, et alius te cinget et ducet quo tu non uis . Aut presentia detentorum Christi, cum dicit: Surgite, eamus, ecce appropinquauit qui me tradet . Aut dispersio apostolorum, sicut: Percutiam pastorem, et dispergentur oues gregis . Aut pulli asine repertio, quem Dominus in Euangelio predixit a discipulis adducendum . Aut Antichristi presentia, cum dicitur: Nemo uos seducat ullo modo: quia nisi uenerit discessio primum, et reuelatus fuerit homo peccati, filius perditionis qui contradicit . Aut Elie presentia, cum dicitur: Elias ueniet primum . Aut conscientie electorum, ut de Paulo: uas electionis mihi est iste . Aut aliqui non immutandi,  sed gustaturi mortem predicuntur, sicut Apostolus: Ecce mysterium dico uobis: omnes quidem resurgemus, sed non omnes immutabimur . Aut futura pestis, sicut Agabi prophetia . Aut heresum contrarietas, sicut dicitur: Istud autem agnosce, quia in ultimis diebus exsurgent tempora maligna . Et rursus: Quando sane doctrine non acquiescent, sed secundum sua desideria querent sibi doctores . Aut baptismatis gratia, ut est: Ipse uos baptizabit in Spiritu sancto et igne . Aut consumptio Ierusalem ac templi iudaici, sicut est: Orate ne fiat  fuga uestra hieme uel sabbato ; et: Ecce relinquetur uobis domus uestra deserta . Aut Euangelii predicatio, sicut dicitur: Et predicabitur Euangelium regni in omni orbe terrarum, in testimonium omnium gentium; et sic erit finis . Aut mala finis ipsius una cum ipso fine, ut cum dicitur: Statim post tribulationem dierum illorum sol obcecabitur . D. Quomodo has predictiones ad futurum seculum dicimus pertinere? M. Sicut [a 1Kb] de acceptationibus diximus: quia ea que predicta sunt ante Legem, intentio eorum fuit ad tempora Legis aut Gratie: rursus que in Lege predicta sunt Gratiam figurabant; et que in Gratia, causam et premium regni celestis habuerunt. Ita colligitur predictionum omnis intentio ad futuri  seculi bona respicere.



CAPUT XXu. De effectibus predictionum.

D. Quoniam tres iam partes ostendimus eorum que ad futurum seculum diximus pertinere, hoc est acceptationes et figuras et predictiones, nunc quarta pars restat, ut de effectionibus disseramus. Quid sunt igitur effectus? M. Effectus sunt earum rerum quas acceptationum prospiciebat intentio, aut typorum similitudo figurabat, aut dictionum scientia preloquebatur. D. Quot sunt effectuum tempora? M. Tria. Aut enim Legis tempore effecta sunt que predicebantur, aut nunc sub Gratia fiunt, aut seculorum futurorum tempore complenda sunt.



CAPUT XXuI. Que causa fuerit presentis seculi faciendi.

D. Si omnia que in presenti seculo gesta sunt ad futurum respiciebant, quid opus erat ut a Deo presens seculum fieret? M. Quia decuit ut rationales creature prius discerent, ut excitarentur in dubiis, ac tunc eternis postea fruerentur; et merito data uiderentur probatis; et gratiora fierent reminiscentibus transacta certamina; et plus glorificarent donatorem qui pios in hoc seculo iuuat; et ut uincerent, et uictoribus eterna premia concederet.



CAPUT XXuII. De doctrina rationalium in hoc seculo.

D. Quot modis in hoc seculo rationalium doctrina peragitur? M. Duobus. Aut intelligentia rerum factarum,  sicut dicit Apostolus: Quia inuisibilia eius a creatura mundi, per ea que facta sunt, intellecta conspiciuntur . Necesse est enim ut qui mundum atque omnia in eo posita considerat, modis ordinibusque distincta, intelligat esse Deum, qui hec  et fecerit et gubernet. Aut ex diuinis Scripturis, que  in quatuor species diuiduntur; historicam, propheticam, prouerbialem, et simpliciter docentem.



CAPUT XXuIII. Que seruanda sint in Scripturarum intelligentia.

D. Que sunt que in intellectu diuinarum Scripturarum custodire debemus? M. Ut ea que dicuntur dicenti conueniant; ut a causis pro quibus sunt dicta non discrepent; ut concordent temporibus, locis, ordini, intentioni. D. Quam dicimus diuine doctrine intentionem? M. Ipse Dominus dixit: Ut diligamus Dominum ex toto corde et ex tota anima, et proximos tanquam nos ipsos . Doctrine autem corruptio est et contrarium: Deum non amare  uel proximum. D. Que huius contrarietatis est causa? M. Causa malorum in ipsis est qui mali sunt; quia dum libero arbitrio atque bene concesso inordinate utuntur rationales creature, et malitie et pene causa sibimet existunt.



CAPUT XXIX. Unde libri religionis catholice asseruntur.

D. Unde probamus libros religionis nostre diuina esse inspiratione conscriptos? M. Ex multis, quorum primum est ipsius Scripture ueritas; deinde ordo rerum, consonantia preceptorum, modus locutionis sine ambitu, puritasque uerborum. Additur conscribentium et predicantium qualitas: quod diuina, homines; excelsa, uiles; infacundi, subtilia, non nisi  diuino repleti Spiritu tradidissent; tum predicationis uirtus, quam dum predicaretur  obtinuit. Accedunt his, rectificatio contrariorum, ut sibyllarum uel philosophorum; expulsio aduersariorum, utilitas consequentium, exitus eorum que per acceptationes et figuras et predictiones que predicta sunt; ad postremum miracula iugiter facta, donec Scriptura ipsa susciperetur a gentibus. De qua hoc nunc ad proximum miraculum sufficit, quod ab omnibus suscepta cognoscitur.



CAPUT XXX. Ubi sit fides religioni necessaria.

D. Si diuine Scripture probationibus sufficiunt, quid necessaria est religioni fides? M. Fides nostra super ratione quidem est; non tamen temerarie et  irrationabiliter assumitur: ea enim que ratio edocet, fides intelligit; et ubi ratio defecerit, fides precurrit. Non enim utcunque audita credimus, sed ea que ratio non improbat. uerum quod consequi ad plenum non potest, fideli prudentia confitemur.




ANNO DOMINI DL.
MAPPINIUS RHEMENSIS EPISCOPUS.





MAPPINII EPISTOLAE DUAE. 



EPISTOLA PRIMA. AD SANCTUM NICETIUM [a 1Kb] ,


In concilium Tullense ad annum 549 habitum.

Domino sancto et in Christo beatissimo fratri Nicetio pape [b 1Kb] Mappinius episcopus.

Euangelice lectionis doctrina testatur regnum in se diuisum stare non posse . Si hoc de mundi amatoribus et in terrena cupiditate manentibus recte et non immerito credatur, indubitanter rectius de sacerdotum personis sentitur, si discordantibus uotis ac studiis inter se diuidi comprobentur. Aut qua fiducia Conditori nostro qui nos in unitate compagis, quod est corpus sue deitatis, uiuere precepit, preces oblaturi sumus, si nos uicissim a mutua caritate seponimus? Ut quodam loco deificus  sermo docet, studere nos conuenit ut frater fratri adiuuans, sicut ciuitas munita et fortis, inconcusso fundamine stare possit; scilicet ut unius fratris mestitie omnes equanimiter compatiendo participemus, mutuisque nos laboribus subleuemus. Pro qua re, piissime ac multum diligende domine et frater, indicamus nos litteras filii nostri domini regis Theodebaldi excepisse, ut in Tullensium urbe die calendarum Iuniarum adesse deberem, nullam causam euocationis declarantes. Reciprocante pagina indicauimus nos illuc accedere non debere, quia causam conditionemque nos constabat ignorare. Iteratis scriptis edocuit beatitudinem uestram, dum aliquos Francorum pro zelo diuini timoris corripit, ac pro incestis conditionibus a communione ecclesiastica  remouet, scandala seu anxietates multimodas sustinere. De qua re non mediocriter ingemiscimus, quod nos relatione uestra scire non feceritis, utrum ex canonica lectione damnentur, an pro pastorali diligentia de mediocribus reatibus corrigantur. Licet nichil noui uos de his rebus inuenire posse cognoscimus, quod prisca Patrum solertia non potuit reperire; tamen absurdum esse uidetur ut a nobis recipiantur qui a uobis secundum seriem canonum ecclesiastica seueritate abdicantur. Nouimus enim, si scienter hoc gerimus, quod criminibus aliorum misceamur; si ignoranter, reatui non subdamur. Quapropter salutantes caritate debita indicamus, simulque suademus ut nos in omnibus participes tam tribulationum  uestrarum incommodis quam prosperitatum commodis fieri studeatis. Nam nos, mediante capite nostro quod est Christus, nullis aduersitatibus a uestra anxietate diuellimur, nullisque asperitatibus a uestra caritate diuidimur. De qua re si tamen presumptiosi non existimus, indicare presumimus. Decuerat ut uestra consolatio, pro huiusmodi conditionibus potius quam regie uocationis, nos conserere debuisset; quia pari modo, si nobis aliquid simile, quod in posterum arbitramur posse fieri, contigisset, statim ad uestram fraternitatem scripta direxissemus, ut nos congruo tempore uel loco coram positi uideremus. Quanquam parere nos regiis preceptis in bonis rebus et conueniat et libeat, tamen non uestris minus scriptis, si studio caritatis, non supercilio  dirigantur despectionis; quia amaritudo uestra dulcedo nostra esse non poterit; nec abiectio uestra absque nostra deiectione constabit; et ueneratio uobis debita impensa a nobis non dignoscitur procul posita. Atque utinam, ut prefati sumus, caritate suadente ac pagina decurrente, uestram nobis patefieri decreuissetis animorum molestiam! cognoueramus utrum compatimur molestiis uestris, an delectamur; nam tacente, ut ipsi scitis, diuina, sola loquente uiro humanitas intelligere potest. Hoc tamen plenius nouerit uestra perfectio, si ad nos iterata scripta domini regis ante quinque uel sex dies calendarum Iuniarum peruenissent, in die prefato presentiam humilitatis nostre in locum habueratis constitutum [c 1Kb] .



EPISTOLA II. AD uILLICUM EPISCOPUM METENSEM.


Domino suo uillico pape, Mappinius episcopus.

Felicem beatumque te, beatissime pater, omnes unanimiter predicamus, cui superna pietas huiusmodi tribuit intellectum, atque benignitatis affectum, ut singulari perfectione uiuere comproberis, licet sancto Petro hoc a Domino dictum legamus, Pasce oues meas, sed ad cunctos qui sacerdotale funguntur officium pertinet presens sententia. Tu uero cunctos supergrediens dulcedine singulari, qui non solum oues tibi commissas pascere cerneris, sed aliarum ouium sacerdotes melliflua perfectione atque deliciarum ubertate saginare non desinis.

 Testis est ille perscrutator renis et cordis, non assentatione ista, sed ueridica nobis assertione conscribi. Quod si te Conditor Redemptorque noster usque sexagenarium numerum annorum, ut euxoramus, prouexerit, eris cunctis precipuus et reliquis sacerdotibus anteponendus, et cuncti qui uite tue instructione proficiunt, doleant te deesse, et se post te uiuere ingemiscant. Salutantes igitur amore debito,  amore sollicito precantes, gratias cum sedula relatione, laudesque referentes pro nobis misericordis Domini misericordiam exorare non desistas. Quapropter rogamus ut nobis caritas uestra indicare dignetur, quantos solidos ad comparandos porcos [a 1Kb] in illis partibus dirigamus, quia constat nobis donum a uobis muneris loco collatum, si hoc beneficium uobis ordinantibus fuerit repertum [b 1Kb] .




ANNO DOMINI DLI.
ARATOR, S. ECCLESIAE ROMANAE SUBDIACONUS.





PROLEGOMENA. HENR. IOAN. ARNTZENIUS LECTORI.

 Decennium fere est ex quo Sedulium, meis hominumque eruditissimorum obseruationibus illustratum, publici iuris fecerim. Iam tunc consilium ceperam de Aratore quoque emaculando; plerisque etenim in editionibus Sedulio comes addebatur, atque in eodem magis editores arbitrium suum quam codicum auctoritatem, secuti uidebantur. Publice me huic rei dudum obstrinxi  , sed quominus consilium fuerim exsecutus, intercesserunt cause, eeque satis graues, in quibus, ne publici muneris partes implendas memorem, iure uariantium ex codd. Leidensibus lectionum spem datam numerauerim. Harum compos factus, telam, pro tempore depositam, resumpsi pertexendam, iamque in manus tibi trado petam, si quid sperare liceat, curis hisce emendatiorem, et ad optimos  codices expressum. Et si magis grata sint que rariora uideantur, augurari liceat fore nonnullos qui hoc, quidquid sit consilii, probent lubenter, cum Aratoris editiones non ubiuis fuerint note, et hoc carmen in antiquioribus Christianorum petarum editionibus inueniatur quidem, sed recentiorum non sit opera perpolitum. Prudentius Cellarium et Heinsium, Iuuencus Omeisium et Reuschium, Sedulius Cellarium et Grunerum nacti sunt sospitatores, sed qui ex recentioribus Aratorem notis illustrauerit, noui neminem. At quid recentiores memoro? cum generatim eruditi nichil notarum ad eum contulerint,  si discesseris ab Arrio Barbosa, Lusitano, cuius in hunc petam commentarii, forma maiori, prodierunt Salmantice an. 1516  , sed quos mihi uidere non contigit. Alii quidem similia uidentur conati, sed conati tantum. Christianum Daumium de illustrandis Christianorum petis, atque adeo de Aratore, cogitasse, idque, si sumptuarii adessent, absoluere opus uoluisse ex ipsius ad Heinsium epistola apparet  . Referendus huc quoque est Andreas Riuinus, humaniorum litterarum professor Lipsiensis, cuius opuscula Christianorum petarum Daumius memorat  , et Nicolaus Heinsius  , cosdemque pro concione explicitos, animaduersionibus illustratos, et ex mss. emaculatos Riuinum diuulgasse scribit Ioan. Georg. Greuius  , inque iis corrigendis eumdem sibi multum  indulsisse testatur Daumius  . Note sunt certe Dracontii et Drepanii Flori editiones a Riuino procurate. Sed utrum de Aratore quoque cogitauerit edendo, non definiuerim.---In ipso preterea conatu substitit Franciscus Iuretus, ob idem Christianorum petarum edendorum consilium, successu licet caruerit, laudatus ab Ioan. Albert. Fabricio  ; quem dum nomino, doleo sane Aratoris uicem, qua fata minus benigna eumdem illi Fabricium negarunt sospitatorem. Is etenim instructus codice Cantabrigiensi, quem Ericus Benzelius, episcopus Lincopensis et bibliothece Upsaliensis prefectus, contulerat, Aratorem  sese editurum promisit  , cui premittere constituerat Acta apostolorum, Grece et Latine e codice Laudiano expressa, preterea adiicere Florum Sparsionem ad Acta, et Grotii commentaria  ; que omnia si quis, iuncta uiri egregii eruditione, consideret, eo magis dolendum est, Aiacem hunc in spongiam incubuisse, cum eximia queuis ab eo collata haud dubie fuissent, quorum utrum iam primas lineas duxerit, eaque ad Reimarum deinde peruenerint, prorsus ignoro; dubito tamen, cum Reimarus in posthumis Fabricii mss. nichil de illis memoret, eo precipue loco ubi opportuna adesset ad manus occasio, cum exponeret de specimine Fabricii ad Actus apostolorum, deque iis Grece litteris maiusculis, e codice Laudiano, exprimendis  . Suspicatus et  aliquando sum Aratorem fuisse sepositum a Fabricio, postquam edendorum petarum sacrorum consilium reiecerit, ex quo Iuueneum Omeisio et Reuschio illustrandum concesserit: id sane Reimari in uita Fabricii  testimonium indicare uidebatur. Sed huic suspicioni obstare deinceps ea deprehendi, que ipse Fabricius alio loco promisit  .---Atque ex his apparet, uiros eruditione insignes sua hos scriptores cura non indignos iudicasse, precipue cum et uel eruditioribus minus noti uiderentur, quod uel adeo uerum, ut Georgius Fabricius, cui petarum ueterum ecclesiasticorum collectionem, hac licet etate rarissimam, debemus, in prefatione ad Alexandrum principem  profiteri non erubuerit, se ex hisce petis, excepto Prudentio, nouisse neminem.  Cum enim haud alio quam religiose scriptionis nomine uiderentur commendandi, paucis eosdem euoluere placuit, carmina hec leuia et futilia arbitrantibus. De sua etate conquestus est Christianus Daumius  raros esse, qui petas Christianos curent, eorumue elegantias perspectas habeant. Quis adeo miretur, illis emendandis uix ullum operam, legendisue tempus insumpsisse? Ita Franciscus Floridus Sabinus: Sic, inquit  , antecedit Prudentium Sincerus, ut sine dubio pluris sit faciendum unicum huius ad summum pontificem epigramma, quam innumere Prudentiorum, Aratorum, ac Iuuencorum, ne dicam boum myriades. Quod iudicium licet nimis sit durum et acerbum, eique Daumius  , multa ex hisce petis bona hauriri posse arbitratus, iure restiterit, id tamen  non diffitendum est, seculi uitia secum traxisse hosce petas tam in uerbis quam rebus exponendis; at uero ob id eruditiorum hominum curis haud minus digni sunt censendi, quam istius etatis prosaici, pluribus quoque neuis et superstitioso iudicio notandi. Sed de  eo disserere non est loci. Id addendum, Aratoris neglecti, et tantum non incogniti causas in ipsa scribendi qua usus est methodo sitas esse. Nimius certe est cumulandis allegoriis, siue eas typos, formas, figuras dicere malis  ; sed et in his facile excusationem meretur ex seculi illius consuetudine, qua acumen ingenii talibus tentabant. Notum est quanto opere id expositionis genus Origeni placuerit, atque illud post seculum III auide arripuerint scriptores Hebree Greceue lingue imperiti, qui, quam lucem sacri codicis locutionibus afferre non poterant litterarum inopes, ex talibus elegantiis addere fuerunt conati: accedebat et hisce pium consilium, quo res historicas, nude positas, parum moribus uiteque probe instituende inseruire credebant, nisi, uelo  uelut remoto, tecta, ut credebant, ueritas pietati promouende exponeretur. Quod quidem consilium nec damnauerim prorsus, neque laudauerim. Hiacos in hisce extra muros peccatum, et intra. Pietatis promouende conatus, suo in hisce scriptoribus merito, maximi fecerim, sed cauere debuissent, ne in turgidam orationem, in ampullas et sesquipedalia uerba, et, uis amplius? ne in nugas prolapsi fuissent. Quis, queso, ferat, ex historica narratione enatam sacri codicis interpretationem moralem, allegoricam et anagogicam? qua de re lectu digna est Georgii Fabricii obseruatio  . At quidni hec feramus in illius temporis scriptoribus, quo in humaniores disciplinas ardor dudum deferbuerat? cum illa etas, que supremi Numinis beneficio maiori eruditionis  et litterarum luce fruitur, talia nonnunquam probet, et libenter audiat  . Sed ad Aratorem redeo, ut de ipsius allegoriis idem feram iudicium, quod de Manuele Phila alicubi  scribit Christianus Adolphus Klotzius: Ubique argutias captat, dumque nouo modo sententias loqui cupit,---risum mouet,---in figuris atque in similium comparatione instituenda infelix.

Ipsum Aratorum nomen, ut eo pergam, quod res est, in ueterum monumentis non est prorsus incognitum. Ducem Aratorem memorat Ammianus Marcellinus  , quem ualentinianus per Syagrium notarium iussit trans Rhenum in monte Piri munimentum exstruere. Dubiam tamen in Ammiano scripturam esse non diffiteor, cum in Regio codice, et Colb. ut et in  Augustana editione Oratorem legi testetur ualesius. ---Est et Arator in ueteri lapide Narbonensi, cui ex sorore nepos fuit Rusticus, Narbone episcopus; lapidem protulit ad Saluianum Stephanus Baluzius  . ---Proxime accedit Arator, Nostri pater, quem in  Liguria uixisse suspicor, celebrem uero facundie et eruditionis laude fuisse, testis est Athalaricus, ad Nostrum scribens  : Genitoris quin etiam tui facundia et moribus adiuuaris, cuius te eloquium instruere potuit, etiamsi libris ueterum non uacasses. Erat enim, ut scimus, egregie litteris eruditus. Et deinde: Paterno igitur exemplo ingenium extendisse credendus es.

Tali patre natus fuit peta noster, exeunte seculo u, quod natiuitatis tempus eo erit certius, si uera scripserit Hoogstratenus  , Laurentium, episcopum Mediolanensem, apud quem Arator post mortem patris fuit educatus, anno 504 exspirasse. Accedit preterea eumdem iam uariis fuisse muneribus functum ante annum 544, quo carmen uigilio obtulit, et talibus quidem, que iunioribus uix commissa credas; unde non male mihi uidentur illi sentire qui  anno 490 natum affirmant  . Hoc saltem maiori iure constituerim, quam alterum illud, quod nonnulli Rauennam natale ipsi solum uindicant  . Rauenne fuisse cum Parthenio, patet ex epistola ad eumdem scripta  :

His quoniam Laribus tenebamur in urbe Rauenne,
   Hospes hians aderam, nocte dieque, tibi.
Sed natum illic fuisse mihi nondum liquet, quin potius prorsus non fit uerosimile, siquidem Rauenna remotior sit a Liguria, ubi patrem uixisse suspicabar, petamque in lucem arbitror editum. Georgius quidem Fabricius  nondum lectum fuisse scribit, qua patria Arator fuerit, Italum tamen fuisse alios opinari. Sed, ni fallor, Liguriam ipsi patriam tribuit Athalaricus, apud Cassiodorum  ita scribens ad  Aratorem: Romanum denique eloquium non suis regionibus inuenisti, et ibi te Tulliana lectio disertum reddidit, ubi quondam Gallica lingua resonauit.--- Mittit et Liguria Tullios suos. Eodem et argumento usus est Ioannes Albertus Fabricius  . Sed forte quis coniiciat hec uerba magis pertinere ad locum quo eloquentiam didicit, quam natale solum. At uero duo mihi significasse uidetur Athalaricus, Aratorem ingenio fuisse adeo felici, ut eloquentia prestiterit, licet Rome non formatus orator, et inde apparere e Liguria quoque prouenire potuisse homines eloquentissimos. Ipsum illud uerbum mittere natalis soli habere uidetur indicium. Opportune succurrunt Latini Pacati uerba  : Hec  durissimos milites, hec experientissimos duces, hec  facundissimos oratores, hec clarissimos uates parit; hec iudicum mater, hec principum est; hec Traianum illum, hec deinceps Hadrianum misit imperio.  Paret itaque satis, ni tallor, e Liguria oriundum fuisse, et forte non male Mediolanum ipsi patriam constituit in lexico Hoogstratenus, quod et idem suspicatus est Saxius  , cuius suspicio eo quidem fit uerisimilior, si Mediolanum ad Liguriam referas, cum eiusdem interdum metropolis dicatur.---Infantiam Aratoris celebrauit Ennodius, ipsi amicissimus, cuius tria supersunt De flagello infantis Aratoris epigrammata  , unumque in ipsius natalem  . Et in hac quidem etate, prima certe pueritia, uidetur optimo parente orbatus, quod uerosimili coniectura inde constituo, quia apud Ennodium  , ubi de hac patris morte agit, susceptus dicitur Arator a Laurentio, archiepiscopo Mediolanensi. Apud hunc itaque educatus est, tanquam tutorem; ea enim est suscipere notio  ; quod non opus fuisset, si ipse  per etatem sese tueri et defendere potuisset. Forte quis coniiciat patrem adhuc uixisse cum Arator litterarum studiis operam daret, ex his Athalarici uerbis  : Genitoris quinetiam tui facundia et moribus adiuuaris, cuius te eloquium instruere potuit, etiamsi libris ueterum non uacasses. Erat enim, ut scimus, egregie litteris eruditus. Sed magis hec pertinent ad exemplum ex patris, uita functi, moribus atque eloquentia capiendum, quod sedulo imitaretur; in facundia certe addiscenda non usum fuisse patris preceptis, ex sequentibus apparebit.---Cum uero fortes creentur fortibus et bonis, sic quoque Arator exprimere uoluit illius exemplar, cui natura illum uoluerat esse simillimum, ut de Geniali suo scribebat Plinius  . Eruditionis namque paterne laudibus stimulatus totum  se litterarum studiis tradidit, usus disciplina Deuterii, grammatici Mediolanensis. Huius auditorium cum ingrederetur, Ennodius, qui precipue Aratori suo consuluisse uidetur  , prefationem habuit, que adhuc in ipsius Dictionibus nona superest  . Ipsius Ennodii opera in arte dicendi tunc quoque fuisse exercitatum tradit Ioannes Nicolaus Funccius  .---Tantos quidem, his preceptoribus usus, progressus fecit, ut in studiis litterarum habere parem neget Athalaricus  . De pangendi carminis facultate deinceps erit dicendi locus. Eloquentia ipsius maxime fuit celebrata, cuius quidem uires eo latius explicare potuit, quo magis causas in foro egerit torrenti facundie flumine perfusus. Aduocationis, inquit ad eum scribens Athalaricus  , te campus exercuit, te iudicii nostri culmen elegit.  Nam ita intra te fuit quamuis [legendum puto quarumuis] ampla professio litterarum, ut tuum ibi consenescere non pateremur ingenium. Auspicatus es militem   , cum implere potueris cognitorem. Et quamuis traheret te eloquentia pro defensione dicere, suadebat tamen equitas iudicanda proferre. Probatum est, quid utilitatis habeat moribus armata facundia. Tantum autem eruditione et ingenii dotibus uirum ornatissimum ad summos honores admoueri iubebat ipsa rei publice salus. Primeuum ad eos iam peruenisse testatur Athalaricus  . Ipsi Athalarico fuisse a tabulis secretioribus scribit Hoogstratenus, et ex eo Luiscius  ; sed qua id fiat auctoritate me ignorare fateor. Certius est legationem pro Dalmatis obiisse ad regem Theodericum, quam ad annum 526 refert Funccius  , at uero ad annum 527 Hambergerus  , uterque, ut mihi quidem uidetur, ex coniectura, nec tamen satis certa. Funccii opinio probabilior, si ad principium  anni 526 referas; at illa Hambergeri prorsus non procedit, cum Theodericus iam anno 526 diem obierit supremum, mense Augusto, uel ineunte Septembri  , relicto imperio nepoti Athalarico, tutelam gerente Amalasuntha, Theoderici filia. Quantas uero eloquentie laudes inde tulerit, non spertius quam ipsis Athalarici uerbis exponi potest: Sed ut, inquit, merita tua exemplis potius laudabilibus asseramus, iuuat repetere pomposam legationem, quam non communibus uerbis, sed torrenti eloquentie flumine peregisti. Directus enim de partibus Dalmatiarum ad dominum auum nostrum, sic necessitates prouincialium, sic utilitates publicas allegabas, ut apud illum, magna cautela sollicitum, et copiosus esses et fastidia non moueres. Abundantia siquidem uerba cum suauissimo lepore defluebant, et, cum  finem faceres, adhuc dicere querebaris: mouendo, de lectando implebas magis ueri oratoris nisum, cum iam causidici deseruisses officium. Memorant preterea et alii, de quo tamen mihi nondum certo liquet, Aratorem fuisse principem legationis ab Athalarico ad Iustinianum misse, quam ad annum 527 referunt Hoogstratenus et Luiscius.---Certius est sua sibi eruditione eumdem deinceps uiam parasse ad honores in aula regia obeundos. Constitutus namque ab Athalarico est comes domesticorum, quod non satis accurate Ioan. Nicol. Funccius referre uidetur ad annum 526  , obstante minori regis etate et matris Amalasunthe tutela; nisi tamen epistolas que Athalarici nomen preferunt, matri potius tribuendas arbitreris, ob corruptissimum Athalarici ingenium uices ipsius  sustinenti, que Ludewigii est sententia  . Sequor tamen hac in causa potius Ioan. Fridericum Buddeum  , circa annum 534 hoc factum scribentem; licet ipsum hunc annum constituat Hambergerus  ; quod si uerum sit, non diu ante mortem Athalarici hoc contigisse dicendum est, qui eodem anno tabe confectus, octodecim tantum annos natus exspirauit  . Ipsa autem Athalarici, uel, si mauis, Amalasunthe hac de re epistola superest apud Cassiodorum  , ubi inter alia: Hinc est, inquit, quod te comitiue domesticorum illustratum honore decoramus, ut multo maiora de nostris debeas sperare iudiciis, qui in te adhuc meliora credimus inueniri. Grande tibi negotium uides esse commissum. Posteriora hec lucem accipiunt ex iis que de hoc munere disseruit Iacobus  Gutherius  et ualesius  ; ipsa autem uerba protuli, ut appareat non satis accurate Funccium egisse et Ioan. Albert. Fabricium: illum quidem  , cum his litteris creatum fuisse domesticorum et priuatorum comitem affirmet; hunc uero  , cum priuatarum tantum comitem constitutum declaret. Comes enim priuatarum, quod munus maxime erat honorificum  , deinceps demum factus est, forte post Athalarici mortem. Hoc uero munere ornatum fuisse, licet nulla certi scriptoris firmet auctoritas, memoriam tamen illius rei commode seruauit codex Aratoris Rhemensis monachorum S. Remigii, in cuius exordio hec legi testantur Iacobus Sirmondus  , et Aub. Mireus  : Beato domino Petro adiuuante, oblatus hic codex ab Aratore illustri, excomite domesticorum, excomite  priuatarum, uiro religioso, etc.---Tandem uero negotia et molestias pertesus, quas aula passim suggerit, ad aliud uite genus sese confert Arator. Monachum prius factum fuisse scribit Georgius Fabricius  . Certe militie sacre sese accingens caput, solemni more tondendum prebuit  , atque ita subdiaconus Ecclesie Romane factus est, quod ad annum 541 refert Funccius  , cum Totilas in Italia rerum potiretur, eoque refert que in elegia ad uigilium ipse Arator memorat; sed de eo dixi in notis et in addendis. In Chronico tamen auctoris incerti apud Canisium titulus subdiaconi iam illi datur ad annum 538, nisi hoc per prolepsin factum putes. Non satis accurate autem Allonsus Ciaconius  , et Ioan. Hildebr. Withofius  Nostrum appellant diaconum. Alterum constanter  tuentur codices, et Hermanni Contracti  et auctoris incerti in Chronico  testimonium; eoque magis hoc tenendum, cum diaconorum et subdiaconorum partes maxime essent distincte  . Neque meliori iure Aldus  , Ciaconius  , Gyraldus  , et editores nonnulli dixerunt diaconum cardinalem, qua de re ad Epistolam ad Florianum  exposui.

Ex hisce apparet clarissime, presertim Aratorem nostrum floruisse sub Iustino Thrace et Iustiniano, atque pueritiam ipsius ad Anastasii imperium esse redigendam  . Nimis tamen late florentem ipsius etatem Taubmannus  , aliique, extendunt ad annum 560. Habita uite humane ratione, eo potuisse peruenire largior facile Ciaconio  , cum uix tum septuagenario maior fuerit; sed aliud est, si loquamur  de tempore, quo quis precipue rebus gestis scriptisue inclaruerit, aliud, si de uite termino, quem attingere potuerit. Nescio itaque cur Aldo, Aratorem anno 544 floruisse memoranti, oblocutus fuerit Gyraldus  , Paulum Diaconum, et Palmerium duces secutus, qui ad annum 560 referunt. Magis placent que addit, nisi fortasse hoc scripsisse tempore , illo  decessisse intelligamus. Licet enim non constet clarissime quando fuerit fato functus  , tamen coniectura non reiicienda etas ipsius ad hunc similemue annum extendi poterit. uellem Georg. Christoph. Hambergerus auctoritatem addidisset, qua mortuum fuisse Aratorem anno 555 affirmauerit  .

 Atque hec quidem sunt que ex ueteris eui monumentis et hominum eruditissimorum commentariis colligere potuerim ad Aratoris uitam pertinentia. Pedem promoueo ad peseos cognitionem, ipsumque hoc carmen, cuius causa omnis hec prefatio comparata est. Ut itaque liberalibus disciplinis Aratorem traditum et imbutum fuisse superius ostendi, ita in iisdem excolendis ducem habuit Parthenium. Cum eodem Rauenne moratus primum illic legit Cesaris Historias, siue Ephemeridas  . Ex sua autem eruditionis penu uaria tum deprompsit Parthenius, quibus doctior fieret Arator; cumque ipse petarum legendorum miro amore caperetur, suo ad pesin exemplo Nostrum stimulauit, qui cum iam inde a prima etate scribendis carminibus operam dedisset, precipue iis  quibus ueterum fabulas expressisse uidetur  , hortatu Parthenii ad sacram pesin sese conuertit, atque hinc exponenda sunt que in epistola ad uigilium  memorantur. Itaque uel Dauidis Psalmos, uel Genesin uersibus exponere in animum induxit  . Neque mirum est Parthenium eidem huius rei auctorem fuisse, siquidem pangendi carminis facultate inter suos excellenti. Hac laude neque eumdem posteriores eruditi censuerunt indignum. Danieli Heinsio uidebatur a natura ad pesin factus, nisi quatenus non pauca ab etate sua trahebat  , non ignobilem petam appellat Ioan. Ludou. de La Cerda  , petam non infelicis ingenii Maderus  , uatem magni ingenii, et Christianorum non postremum Barthius  . Mutato autem consilio, potius Arator ad celeberrima apostolorum  Acta animum applicuit, ducem secutus Lucam, atque ita tandem edidit carmen hoc, De Actibus apostolorum; hanc enim potius operis fuisse inscriptionem, quam Historie apostolice, ut aliis uidebatur, inferius ostendam  . Imitatum hac in re fuisse Iuuenci et Sedulii exempla scribit in Nostri uita Aldus, que ipsius editioni prefixa est. Perfectum autem fuit hoc opus anno Christi 544, ut ex codice uaticano recte monuit Labbeus  , et mox clarius apparebit, unde non satis accurate Aldus in Aratoris uita: Cum uero hos libros componeret, urbs Roma a Gothis et uandalis obsidebatur, eratque in Urbe de eligendo pontifice non parua contentio. Tandem, diuina clementia Urbe ab hostibus liberata, uigilioque creato pontifice, pax Ecclesie reddita est anno Domini nostri Iesu Christi 507. Nisi sit  in numeris typographi uitium, grauissimus est Aldi error, cum secundum uulgatiores Fastos uigilius pontifex fuerit creatus anno 537 uel sequenti, quo tempore et ille contentiones fuerunt, precipue ob Siluerium, sede pontificia eiectum  .---Perfectum uero carmen primum obtulit Arator abbati Floriano, deinceps uigilio pape; utrique commendauit addita epistola, quam alios secutus operi premittendam censui. Oblatum uero uigilio est uIII idus Apriles, maximeque placuit, ita ut non tantum publice prelectum, sed et omnium laude honoratum fuerit. Apponam hanc in rem, quo magis fata huius carminis cognoscantur, ea que in cod. uossiano secundo ad finem erant ascripta, ita ut addam uarias ex cod. uoss. 3 ut et uaticano  lectiones.

 In nomine Patris, et Filii, et Spiritus sancti [hec priora ignorat uatic.]: Beato domno [posterior uox abest a uat.] Petro adiuuante oblatus est huiusmodi codex ab Aratore subdiacono [uat. addit  ,sancte Ecclesie Romane et] sancto atque apostolico uiro pape uigilio, et susceptus ab eo die uIII iduum Aprilis in presbyterio ante confessionem sancti [Cod. uat., beati] Petri, cum ibidem plures episcopi [uat. addit presbyteri], diaconi, et clerus [lege ex uat. cleri] pars maxima pariter interesset, quem cum ibidem legi mox pro aliqua parte fecisset, Surgentio, uiro uenerabili, primicerio [uatic. habet Surgentius, uir uenerabilis, primicerius, et ita Aldus in Nostri uita] schole notariorum in scrinio dedit recte [lege ex uat. et uoss. 3, Ecclesie] collocandum. Cuius beatitudinem  litterati omnes doctissimi [lege doctissimique ex uat.] continuo rogauerunt, ut eum iuberet publice recitari, quod cum fieri precepisset in ecclesia beati Petri que uocatur Ad uincula, sub [dele hoc ex uat.] religiosorum simul ac laicorum nobilium, sed et e populo diuersorum [nouem precedentes uoces ignorat uat.] turba conuenit, atque eodem Aratore subdiacono [abest a [uat.] recitante, distinctis diebus ambo libri quatuor [Cod. uat., septem; sed male, ut ex sequentibus patet] uicibus sunt auditi, cum in una die modica pars libri [uat. habet, cum unius medietas libri, quod malim] tantummodo legeretur, propter repetitiones assiduas, quas cum fauore multiplici postulabant. Eadem ergo recitatio [uat. codex, eadem hec repetitio] facta est his diebus, prima id. Apr., secunda Xu cal.  Mai. [Aldus in uita Nostri, XIII cal. Mai.], tertia uIII id. Mai.  , quarta uero die III cal. Iun., tertio [uat. addit anno] post consulatum Basilii u. C., indictione septima.

Posteriora hec satis indicant annum 544, de quo superius monui. uideatur Relandus in Fastis; Bibliothece Patrum editores  ad annum uigilii 5 et Iustiniani 19 non satis accurate referunt.

Ita cum laudatum et in scriniis Ecclesie repositum fuisset hoc de Actibus apostolorum opus, misit illud Arator in Galliam ad Parthenium, ipsi amicissimum, filiumque sororis Ennodii, de quo plura Sirmondus  . Aratoris fuisse commilitonem docet Funccius  . Is illustri nomine insignis, magister officiorum et patricius  , sua auctoritate plurimum ornamenti  huic addere carmini poterat, atque adeo ipsi ab Aratore commendatum est insigni epistola, ex qua sicuti plereque Parthenii dotes et insignia merita cognosci possunt, ita eamdem doctior orbis debet accurate Iacobi Sirmondi diligentie, qui primus edidit ex cod. Rhemensi monachorum S. Remigii, in notis ad Ennodium  , unde deinceps Bibliothece Patrum Lugdunensis editores expresserunt  , idemque consilium secutus sum, licet in nostris codd. non reperiatur. Barthius quidem  Aratore eamdem statuit indignam, sed argumenta eius tanti non sunt, ut operose refellantur, quod ex illis etiam apparebit, que ad hanc epistolam sunt notata.---Alia Aratoris scripta mihi non innotuere. Ex Thomasini Bibliocheca Patauina tamen Fabricius  memorat epistolas Aratoris  mss.; sed cum libri inspiciendi mihi non sit copia, non ausim definire utrum intelligantur epistole ad Florianum, uigilium et Parthenium date.

Ad ipsum carmen quod attinet, uti illud uigilio placuit, sic non minus aliorum laudibus, propter eloquentiam, fuit celebratum. Ita namque uenantius Fortunatus  :

Sortis apostolice que gesta uocantur, et Actus,
Facundo eloquio uates sulcauit Arator.
Et Eberhardus Bethuniensis  :

Non aret serie metri, sed floret Arator.
   Doctus, apostolica facta decenter arat.
Eamdemque laudem non minus a posterioribus eruditis tulit. Disertissimum Aratorem in perpolito carmine appellat Alexander a Turre  ; acuti scriptor  ingenii habetur Casp. Barthio  , et bene doctus, et facilior etiam in tot difficultatibus, quam seculi illius trice fere ferebant  ; admodum doctus  ; eruditus  ; minime contemnendus  ; ipsumque pema nobile dicitur eidem  , adeo ut satis admirari id multa secula non potuerint; et sane plura eidem insunt elegantia, precipue cum optimos quosque secutus fuerit duces, quod iam attigit Withofius  , et ex ueteribus precipue Lucanum, quod quibusdam exemplis in Obseruationibus docui  : atque hinc gratissimam quodam loco uersuum concatenationem laudauit Beda  , et acumine suo, in describendo Pauli discessu, Latinitatem illius etatis superasse uere scripsit Barthius  . Neque tamen diffiteor nimio allegoriarum studio interdum fuisse abreptum  illisque eumdem carmini elegantissimo non paucas inussisse maculas, iis precipue locis ubi uoces Hebraicas male fuit interpretatus, atque ex iis allusiones, plerumque languidas, deriuauit. In talibus hos scriptores nugas sepius egisse recte censebat Daniel Heinsius  , et uere Ioan. Aug. Ernesti, u. C. Nam cum, inquit  , religio Christiana ad Grecos esset propagata, doctores Ecclesie, qui in explicandis diuinis uersabantur, plerique---ignorabant linguam Hebraicam, solaque Greca in interpretando utebantur.--- Hinc orte sunt multe interpretationes librorum sacrorum, et inuecte in Ecclesiam, pro uerisque probate, etsi non pugnantes cum summa doctrine Christiane, quanquam tales quoque, et false minimeque accurate, queque plura hanc in rem sequuntur, lectu prorsus dignissima.  Atque hec ratio est quod Aratorem turbati sermonis scriptorem appellat Barthius  , uatem difficilioris eloquii  , scriptorem affectibus mouendis parum utilem  , et intricatiorem  , parum tamen in hisce constans; neque enim illa satis conueniunt iis que ex eodem superius memoraui. Sed iam alii eamdem notam quibusdam Barthii testimoniis apposuerunt. Accuratius est iudicium Funccii  : Sufficit opus esse pium, etiamsi non satis eruditum; neque, ut seculum ferebat, in eo exarando scriptori spiritus defuit peticus, licet nonnullos, uel imprudens, contra leges metri seueras commisit errores. Posterioris generis exempla in notis passim protuli, in indice sub Prosodiacis collata; sed hoc Arator cum reliquis petis Christianorum habet commune, ex pio eorumdem  consilio, quod attigit Corn. ualer. uonckius  .---Cum uero iam in eo sim, ut carminis huius merita inuestigem, non omiserim petam sibi quidem Actus apostolicos proposuisse carmine conscribendos, sed res ipsas primis plerumque digitis attigisse, atque, suis additis, liberius Iuuenco aliisque fuisse euagatum, que uera est Richardi Simonis  sententia, unde nescio an quis carmen hoc Metaphrasin peticam Actorum recte cum Cl. Ioanne Albertio dixerit  .---Atque ita iam defunctus uideor illis que ad petam ipsumque carmen pertinent, ubi hoc addiderim, uideri mihi carmen hoc continua serie conscripsisse eo modo quo Fabricius edidit, non uero in capita dissecuisse, ueluti in Antuerpiensi editione conspicitur, in qua initium libri II constituit caput 25. Igitur capitula reieci, ex editorum  arbitrio nunc longiora, nunc breuiora, licet et codd. eadem habeant, sed que tamen, ut in Sedulio deprehendi, debentur librariis, iis presertim qui uel ornamenta addebant titulis librorum, capitumque initiis, atque adeo ad spatia que a priori librario his ornamentis uacua erant relicta sese accommodantes, tales inscriptiones uel  contrahebant, uel extendebant  . Ut tamen appareat quantum sibi in hisce editores permiserint, addam hic ea que ex codice Balthasaris Moreti excerpsit Nicol. Heinsius, additis uersibus ad quos sint referenda.




CAPITULATIO LIBRI PRIMI.

    De Ascensione Domini, us. 21.
    De allocutione sancti Petri, ex Matthia XII  relato, us. 69.
    De aduentu sancti Spiritus in igne super apostolos, us. 119.
    De sermone Petri ad baptismum hortantis, us. 160.
    De eo ubi illis erant omnia communia, us. 211.
    De claudo a sancto Petro ad Portam speciosam curato, us. 244.
     De interminatione Iudeorum, qui Petro respondente sunt contempti, us. 293.
    De eo ubi omnes apostoli gratias Deo retulerunt, us. 335.
    De eo ubi erat credentium cor unum et anima una, us. 383.
    De Anania et Saphira, us. 417.
    De eo ubi umbra Petri sanabantur infirmi, us. 455.
    De eo ubi in templo apostoli qui in carcere missi fuerant reperti sunt, us. 515.
    De eo ubi ab apostolis 7 diaconi ordinati sunt, us. 552.
    De passione sancti Stephani, us. 586.
    De eo ubi Simeon pecuniam offerens, Petro increpante,  confusus est, us. 624.
    De Philippo et Eunucho, us. 672.
    De Saulo cum peteret Damascum cecitate percusso, us. 708.
    De Paralytico a sancto Petro in Lidda curato, us. 754.
    De Tabita a sancto Petro suscitata, us 801.
    De Cornelio ab angelo uisitato, us. 846.
    De uisione Petri, cum ei de celo plenum uas ostensum esset, us. 878.
    De eo ubi sanctus Petrus Hierosolymis retulit cur gentibus predicasset, us. 966.
    De eo ubi nocte angelus Petrum soluens e carcere perduxit, us. 1007.





CAPITULATIO LIBRI SECUNDI.

     De eo ubi Saulus, qui et Paulus, apud consulem Paulum predicauit in Pasa [lege in Papho], us. 1.
    De eo ubi Paulus Antiochie in synagogam predicans de egressu Isrelitici populi attulit mentionem, us. 40.
    De eo ubi iterum in eadem synagoga de resurrectione et passione Domini predicauit, us. 96.
     De eo ubi Paulus infirmum pedibus curauit in Listris, us. 156.
    De eo ubi Paulus Hierosolymam Petro uel cunctis Apostolis de circumcisione, quam Iudei mouerant, intulit questionem, us. 242.
    De eo ubi Paulus a Spiritu prohibetur in Achaia [lege Asia] predicare, us. 307.
    De eo ubi Paulus in Philippis a puella Pithonem iussit exire, us. 383.
    De eo ubi Paulus cum Epicureis, Stoicis philosophis decertauit, us. 443.
    De eo ubi Paulus Corinthi apud Aquilam manens populum conuertit ad Christum, us. 506.
    De eo ubi Paulus Ephesi 12 uiros, qui a Ioanne baptizati sunt, in Christo baptizauit, us. 569.
     De eo ubi in Epheso 7 Iudei, sicut Paulus faciebat, demoniaco manus imponentes, ab eodem lacerati sunt pariterque fugati, us. 623.
    De eo ubi in Epheso contra Paulum Demetrius argentarius seditionem concitauit, us. 688.
    De eo ubi in Troia Paulus Euthicum de cenaculo adentem suscitauit, us. 753.
    De eo ubi Paulus Hierosolymam profecturus cunctis ex Asia uocatis ualedixit in littore, us. 826.
    De eo ubi Paulus apud Festum presidem contendens cum Iudeis, us. 991. Sed sequens capitulum prefigendum fuisset.
    De eo ubi Paulus in templo comprehensus est a Iudeis, us. 913.
    De eo ubi Paulus excussit uiperam de manu sua in  focum, et illesus permansit, us. 1156.
    De eo ubi Paulus a Milite insula, ubi sanitates fecit, nauigans Romam usque peruenit; Cesarem appellauit, us. 1206.


Hec iam librariis deberi uel inde apparet, quod in uossianis longe plenius legantur, elegantiora tamen in priori cod., aliter iterum in Aldi editione, aliter in Tornesianis similibusque.

Atque hec quidem tantum. Superest ut de adminiculis exponam quibus in ornando peta usus sum. Et priori quidem loco memorandi sunt tres codices uossiani, in membrana conscripti, quos talium ditissima academie Lugduno Bataue bibliotheca asseruat. Consilii mei de Aratore per clariss. Burmannum Secundum certior factus Ludouicus Casparus ualckener,  u. C. officia in litteras humanitate, horum inspiciendorum copiam fecit, cui adeo hoc nomine obstrictus gratias quas possum maximas me debere profiteor. Nec minus in ere suo me constituit reum Euerwinus Wassenbergius, qui studiorum causa Lugduni moratus, in his conferendis operam sua sponte obtulit, et accuratissime perfecit. Uti autem probata pietate ductus hoc mihi, preceptori quondam suo, prestitit officium, ita, oblata mox eidem honorifica in Dauentriensi gymnasio prouincia,  spem omnium impleuit, insigne, quod dudum fore augurabar, musarum nostrarum decus et ornamentum. Ceterum codex primus, ita dictus quia reliquis prestare uidebatur, forma est octaua, reliqui autem quarta. Integrum Aratorem complectitur secundus, si ab epistola ad Florianum discesseris; primus autem incipit demum lib. I, uersu 427; tertius uero lib. II, us. 704. Hic est omnium corruptissimus, ita ut librarium uix Latine sciuisse diceres, eaque est ratio quod plerasque ex eo uariantes tacitus preterierim, futiles siquidem, et somniantis potius librarii deliramenta. In secundo conspiciebantur plures glosse interlineares, que tamen lib. II maximam partem euanescunt; has locis obscurioribus consului, et in notis passim iisdem locum dedi.---Preter hec celebranda  mihi, et grata mente precipue commemoranda est insignis Petri Burmanni Secundi in me humanitas et beneuolentia, qui tot aliis amicitie erga me indiciis, tantum in Aratore addidit, ut, quidquid ornamenti iam pete accesserit, huic uni fere debeatur. Nactus scilicet sum a uiro clarissimo trium codd. collationes, Cantabrigiensis, Uniuersitatis, et Balthasari Moreti. Duo priores ad editionem Fabricianam contulerat Gotlieb Cortius, atque ex bibliotheca Menckeniana, Lipsie diuendita, eamdem sibi comparauerat Burmannus. Moreti codicem contulerat Nicolaus Heinsius, lectionesque uariantes in schedula notauerat. Cantabrigiensem ascripserat Cortius esse cod. membranaceum collegii Trinitatis apud Cantabrigienses, uncialibus litteris scriptum, perantiquum  et nitidissimum. Hunc arbitror eumdem esse quem ab Erico Benzelio collatum habuit Ioan. Alb. Fabricius  . Alter codex erat paulo recentior, sed accuratius scriptus, teste Cortio, isque in bibliotheca Uniuersitatis seruabatur. Cum Cortius non addiderit, cuius uniuersitatis fuerit, tantum hunc Cod. Uniuers. dixi; suspicor tamen esse membranaceum codicem, quem in Paulina Lipsiensium bibliotheca exstare memorat in epistola ad Heinsium Christ. Daumius  . Moreti codicem Heinsius ueterrimum appellat; sed non ultra us. 204 lib. I contulit, unde reliquis egre caremus. Eumdem forte inspexit in itinere, cum a Spadanis fontibus, quos ualetudinis causa adierat, redux et Brabantiam peragrans Antuerpie Moretum, typographum eius etatis summum,  inuiseret  . Hoc addendum, preter uariantes ex Cantabr. et Uniuers., Cortium quoque ascripsisse quedam, addita littera P. Suspicor hec ex schedis Pulmanni esse deprompta, qui quidem ex codd. hec uidetur descripsisse, cum aliquando aperte sint contra metrum, ueluti, ut unico tantum exemplo defungar, uetus lib. I, us. 149, et certe Pulmanni manum sese in Aratore habere testatur in epistola ad Heinsium Christ. Daumius  , eumdemque mss. consuluisse tria, Brugense, et bina Leodiensia auctor est  Georg. Fabricius  : eo magis id suspicor, quia, beneficio itidem Burmanni, habuerim aliud editionis Fabriciane exemplum, quod olim fuit Car. Andr. Dukeri, in quo ex schedis Pulmanni ad Aratorem quedam exstabant, leuioris licet momenti. Hac suspicione ductus, illa Cortii, Schedarum Pulmanni nomine, reliquis uariantibus inserui.---uellem, ad manus quoque fuissent uariantes ex cod. membranaceo, forma quarta, quem Londini in Westmonasteriensi bibliotheca seruatum uidit Zacarias Conradus Uffenbachius  , ut et ex Suollano et Dauentriensi, quos memorat Georg. Fabricius  ; posterior tamen quo abierit nescio; in publica saltem illius urbis bibliotheca non exstare ad me perscripsit Cl. Rherius.

 Editiones Aratoris uti sunt uarie, sic precipue, beneficio Cl. Burmanni Secundi inspexi Aldinam, Antuerpiensem, Basiieensem, et Tornesianam: due eiusdem Tornesii alie penes me erant, unde in illis distinguendis interdum iis numeris usus sum de quibus dixi in prefatione ad Sedulium. Ut omittam editionem forma quarta, sine anni et loci nota, quam memorat Fabricius  , omnium que enumerantur prima est Mediolanensis anno 1469, forma octaua  , que forte eadem est quam ex Mattairio ad sequentem annum refert Hambergerus  ; additos eidem fuisse Iuuencum et Sedulium testatur Fabricius, unde apparet quo iure in catalogo bibliothece Gocheniane editio Sedulii Dauentriensis anni 1519 prima dicatur.---Secutus est Aldus Manutius, qui  uenetiis Aratorem cum aliis Christianorum Petis edidit, forma quarta, anno 1511: que editio eximia est et emendatior.---Solus Argentorati prodiit 1507, forma octaua.---Cum Sedulio et Iuuenco Lipsie 1515, forma quarta.---Salmantice, cum commentariis Arrii Barbose, forma maiori, 1516.---Antuerpie, typis Ioannis Graphei, 1535; eiusque lectiones conspirant cum iis que ex Schedis Pulmanni, ut uidebatur, protuli, ita ut uitiosissima queque sint expressa. ---Succedunt que Pulmanno tribuuntur Basileenses. Talem sine anni nota, premissa Reinhardi Hadamarii prefatione cum uariis lectionibus, forma octaua, memorat Fabricius  , eamdemque affirmat repetitam Calari apud uincentium Sembenium 1573, sed 1571 constituit in Bibliotheca Ciaconius.  Est et Basileensis anni 1537, apud Bartholomeum Westhemerum et Nicolaum Brylingerum; hanc beneficio Burmanni consului, et adeo quidem cum Aldina conspirat, ut omissos ab Aldo uersus ipsa quoque ignoret. Ex hac forte relique Basileenses profluxerunt, que referuntur ad annos 1541,  1551, 1562  .---Tornesiane tres sunt, 1553, 1566, 1588. Prima quidem omnium est optima, ad Aldinam, ut uidetur, expressa.---Fabricius quoque edidit in Corpore Petarum ecclesiasticorum 1564, neque tamen in Aratore tantum sibi tribuit quantum in Sedulio aliisque, qua de re in prefatione ad Sedulium prope finem abunde dictum est.---Exstat etiam in Bibliotheca Patrum, cuius editiones enumerat Fabricius  : ipse autem uariantes lectiones protuli ex edit. Lugdunensi apud Anissonios 1677. Coloniensem uero 1573, forma minori, cum quibusdam ex superioribus nunquam uidi: memorant eam Fabricius et Funccius.

Quos codd. quasque  ex edd. ascriptis uidi, ex illis accuratissime uarias lectiones protuli, etiam aperte  uitiosas, si uoss. 3 excipias, secutus in eo quidem consilium Ioan. Aug. Ernesti  : Melius, inquit, hodie et aliorum usibus et posteritatis commoditati consulitur, hac quasi lege inducta, ut in codicibus excutiendis nichil, quamuis tenue, quamuis uitiosum, negligatur, qua re omnis ultra conferendi necessitas tollitur. ---Addidi excerptas ex Aduersariis Caspar. Barthii obseruationes; uellem tamen ut ex mss. suis plura pete protulisset emendando, precipue cum egregios Aratoris codices habuisse uideatur. Ipse enim sese possidere affirmat Aratoris membranam, etate uix iam legendam  , membranas antiquissimas et rectissimas  , uetustissimas et fidelissimas Colonienses  , bonas et peruetustas, quas ex manubiis Carthusiensium prope Argentinam redemerat  , et  quatuor codd. membranaceos, integros diuersos, accedentibus etiam quos Pulmannus composuerat  . ---Preter hec ex Georg. Fabricii commentario illa excerpsi que ad Aratorem referenda uidebantur, precipue cum illud Fabricii Corpus paucorum sit in manibus.---De meis nichil est quod addam; si diligentie in conferendo laudem, et bene de litteris merendi studium non denegauerit equior iudex, sat opere me tulisse pretium arbitrabor. Quas iis insertas uides Cl. Wassenbergii coniecturas, sane quam elegantes, mecum per litteras communicauit uir amicissimus; egre tamen fero, maiorem earumdem partem in Addendis reponendam fuisse, operis litteras preuenientibus. Indices adieci satis accuratos, et priorem quidem, quo facilius quisque Aratorem cum  Actibus conferre possit. In Addendis leuiora typographi peccata pretermisi, notatis tantum grauioribus; id moneo, ne quis reliqua negligentie incurieue omissa tribuat. Atque hec sunt que tecum agere uolui, lector erudite. Tu uale, et huic de Aratore bene merendi consilio faue.





ARATORIS SUBDIACONI EPISTOLA AD FLORIANUM 


[112Kb] 1 Domino sancto ac uenerabili 2 et in Christi gratia spiritaliter 3 erudito Floriano abbati, Arator subdiaconus S.


 [100Kb] 4 Qui meriti florem, maturis sensibus ortum,
   Nominis ore tui iam, Floriane, tenes; 
5 Nam, primeuus adhuc, senibus documenta dedisti,
   E quibus in celum uita pararet iter;
[5]  [43Kb] 6 Ad carmen concurre meum, pedibusque labanti
   Porrige de placido sepe fauore manum.
7 Ieiuno sermone quidem, sed pinguia gesta
   Scripsimus, ac pelagi pondere gutta fluit. 
8 Inter grandiloquos per mille uolumina libros
[10]    Maxima cum teneas, et breuiora lege.
Natureque modo, uariam quam condidit Auctor,
   Concordent studiis celsa uel ima tuis.
9 Que genuit tigres, que nutrit terra leones,
    [40Kb] Formicis, apibus prebuit ipsa sinum.
[15] Et si respicias, dispenset ut omnia rector,
   Ingenium mites, uim meruere truces.
10 Ipsaque continuum uirtus infracta laborem
    Deserit, et uarias querit habere uices.
11 Loricam solitus membris imponere miles,
   20 Gymnasii gaudet nudus adire locum.
 [8Kb] 12 Et, qui ferratas acies atque agmina uincunt,
   Imbelles feriunt per sua tela feras.
 13 Ergo gradum retinens, et prisca uolumina linquens,
   Cede dies operi, quod pia causa iuuet.





ARATORIS EPISTOLA AD uIGILIUM. 


[17Kb] 15 Domino sancto ac beatissimo 16 atque apostolico et in 17 toto orbe primo omnium sacerdotum, pape uigilio, Arator subdiaconus S.


 [61Kb] 18 Menibus undosis bellorum incendia cernens,
    Pars ego tunc populi, tela pauentis, eram.
 [216Kb] 19 Publica libertas, uigili, sanctissime papa,
   Aduenis incluso soluere uincla gregi.
[5] 20 De gladiis rapiuntur oues, pastore ministro,
    Inque humeris ferimur, te reuocante, piis.
21 Corporeum satis est sic euasisse periclum,
   At mihi plus anime nascitur inde salus.
22 Ecclesiam subeo dimissa naufragus aula;
[10]     [14Kb] Perfida mundani desero uela freti.
23 Transferor ad niueas Petri, sine turbine, caulas,
   Et fruor optati iam statione soli.
24 Littoris ille sinus ad carbasa nostra parauit,
    Fluctibus in mediis, cui uia sicca fuit.
[15] Esse reus potero, grates si reddere cessem.
   Unius officio displicuere nouem.
25 Sensibus ardor inest horum celebrare labores,
   Quorum uoce fides obtinet orbis iter.
 [46Kb] uersibus ergo canam, quos Lucas rettulit actus,
[20]    Historiamque sequens carmina uera loquar.
26 Alternis reserabo modis, quod littera pandit,
    Et res si qua mihi mystica corde datur.
27 Metrica uis sacris non est incognita libris;
   Psalterium lyrici composuere pedes;
[25]  [6Kb] 28 Hexametris constare sonis in origine lingue
   Cantica, Hieremie, Iob quoque dicta ferunt.
29 Hoc tibi, magne Pater, cum defero munus amoris,
    Respice, quod meritis debita soluo tuis.
30 Te duce tiro legor, te dogmata disco magistro;
   Si quid ab ore placet, laus monitoris erit.





ARATOR SUBDIACONUS. DE ACTIBUS APOSTOLORUM 



LIBER PRIMUS.


 [43Kb] 31 Ut sceleris Iudea sui polluta cruore,
Ausa nefas, compleuit opus; rerumque Creator
 32 Hoc, quod ab humanis sumpsit sine crimine membris,
Humana pro stirpe dedit, dignatus ut ima
[5]  [155Kb] 33 Tangeret inferni, non linquens ardua celi;
Soluit ab eterna damnatas nocte tenebras,
34 Ad Manes ingressa dies: fugitiua relinquunt
Astra polum, comitata Deum; cruce territa Christi
35 uult pariter natura pati, mortisque potestas,
 Se uincente, perit, que pondere mersa triumphi,
36 Plus rapiens, nil iuris habet, diuinaque uirtus,
Rursus membra ligans, animata cadauera mouit.
Ad uitam monumenta patent, cineresque piorum
Natalem post busta nouant. Lux tertia surgit,
[15]  [42Kb] 37 Maiestas cum carne redit, speciemque coruscam
Umbrarum de sede refert, ut ab exsule limo,
38 Interclusa diu, patrie repetatur origo.
Omnipotens parat ipse uias, et corpora secum
Post tumulos regnare iubet; moriente ueneni
[20]  Semine, florigero sua germina reddidit horto.
39 Iamque quaterdenis Dominus manifesta diebus
Contulerat per signa fidem, cernentibus illis,
40 Usque sub extremum, diffuso in limite, mundum,
 [123Kb] Quos testes iubet esse suos. Miracula rerum
[25] Non poterant celare Deum; documenta resurgens
Que sic certa daret, quam mandere? corpora uitam
Hinc humana probant. Celum petiturus, oliue
41 Progreditur lustrare nemus, quia germine sacro
 Luminis et pacis locus est; uult inde reuerti,
[30] Unde creaturam, signata fronte micantem,
42 Diuinus commendat odor, cum desuper unctos
Abluit interius Christi de nomine chrisma
Tollitur astrigerum rediturus uictor in axem,
Et secum quod sumpsit habet; noua pompa triumphi!
[35] Arua Deus petiit, homo sidera; quis datur illi
 [176Kb] 43 Aetherea de parte fragor? quantumque resultant
Celestes in laude chori, cum rector Olympi
Euehit excelsis, quidquid suscepit ab imis?
44 Ingrediensque polum, carnis comitante tropeo,
[40]  Exuuias atri raptas de fauce profundi
Lucis in arce locat, terrenosque erigit artus;
Qua pietate capit, propter quam uenerat, iuit.
   45 Discipulos stupor altus agit, quibus ore corusco
Perspicui dixere uiri; que cognita nobis
[45]  [72Kb] 46 Et miranda sonant, nunc iam speculemur ouantes,
Imperiique modum per subdita iura probemus.
uirgine matre satus, calcata morte resurgens,
Celi sceptra petens, his nuntiat acta ministris.
 47 Nec cessant elementa suo seruire Tonanti;
[50] Stella, comes pregressa Magos, uenientis honori
48 Militat: obsequio nubes famulatur euntis.
   Angelicis igitur postquam est affatibus usa,
Liquit oliuiferi ueneranda cacumina montis,
 77Kb] Ad messem prelecta manus, qui, calle citato,
[55]    49 Menia nota petunt, quo per sua sabbata mille
Passibus ire licet, qua tunc statione sedebat
50 Porta, Maria, Dei genitrix intacta creantis,
 A nato formata suo; mala criminis Eue
51 uirgo secunda fugat; nulla est iniuria sexus;
[60] Restituit quod prima tulit. Non uoce querelas
 [97Kb] 52 Excitet; aut gemitu merentia corda fatiget
Antiqua pro lege dolor; scelera ipsa nefasque
Hac potius mercede placent, mundoque redempto
Sors melior de clade uenit; persona ruinam,
[65] Non natura, dedit; tunc femina feta periclum,
Nunc tumuit paritura Deum, mortalia gignens,
Et diuina ferens, per quam Mediator in orbem
Prodiit, et ueram portauit ad ethera carnem.
   Primus apostolico, parua de puppe uocatus,
[70] Agmine Petrus erat, quo piscatore solebat
Squamea turba capi; subito de littore uisus,
 53 Dum trahit, ipse trahi meruit; piscatio Christi
Discipulum dignata rapit, qui retia laxet
Humanum captura genus: que gesserat hamum,
[75] Ad clauem est translata manus, quique equoris imi
Ardebat madidas ad littora uertere predas,
54 Et spoliis implere ratem, melioribus undis
Nunc alia de parte leuat, nec deserit artem,
Per latices sua lucra sequens, cui tradidit agnus,
[80] Quas passus saluauit oues, totumque per orbem
Hoc auget pastore gregem, quo munere summus
 [84Kb] Surgit, et, insinuans diuina negotia, coram
Sic uenerandus ait: Nostis quia proditor amens
55 Mercedem sceleris soluit sibi; tedia noxe
[85] Horruit ipse sue, stringens in gutture uocem,
Exemplo cessante, ream, qui parte necari
Promeruit, qua culpa fuit, crimenque retractans
Iudicio tali permisit membra furori,
56 Aeris in medio communi ut poneret hosti
[90]  Debita pena locum; celo terreque perosus
Inter utrumque perit; nullis condenda sepulcris
uiscera rupta cadunt, tenuesque elapsus in auras
Fugit ab ore cinis: non hec uacat ultio Iude,
57 Que suprema negat, uindictaque mercis inique
[95] Sic placitura uenit; nam, cum modo rura parasset
 [119Kb] Funeris ex pretio, cum nomine sanguinis emptus
58 Cespes, in externas componens busta fauillas,
De tumulis fecundet humum, caret impius agri
Fertilitate sui, solusque excluditur aruis,
[100] Que monumenta ferunt, cuius tuba seua cruentum
 Est exorsa nefas, qui signifer, oscula fingens
59 Pacis, ab indicio bellum lupus intulit agno.
Nunc opus est uotis, quod uerba prophetica clamant,
60 Quem liceat supplere uices. Tunc, summa precantes,
[105] Constituere duos, Ioseph cognomine Iustum,
 [95Kb] 61 Matthiamque, Dei paruum quod nomen, ut aiunt,
Hebreo sermone sonat, humilemque uocando
Comprobat. O quantum distant humana supernis
Iudiciis! Parui merito transcenditur ille,
[110] Laude hominum qui iustus erat. Duodena refulgent
signa chori, terrisque iubar iaculatur Olympi.
62 Hec quoque lux operis quid preferat, edere pergam.
 Quatuor est laterum discretus partibus orbis;
Trina fides uocat hunc, quo nomine fonte lauatur.
[115] Quatuor ergo simul repetens ter, computat omnem,
63Quam duodenarius circumtulit ordo figuram.
Discipulisque piis, quibus hoc baptisma iubetur,
Mystica causa dedit numerum remeare priorem.
 [22Kb] 64 Spiritus etherea descendens sanctus ab aula
[120] Irradiat fulgore locum, quo stemma beatum
Ecclesie nascentis erat, quibus, igne magistro,
Imbuit ora calor, dictisque fluentibus exit
Linguarum populosa seges; non littera gessit
Officium, non ingenii stillauit ab ore
[125] 65 uena, nec egregias signauit cera loquelas;
Sola fuit doctrina fides, opulentaque uerbi
Materies, celeste datum, noua uocis origo
 66 Que numerosa uenit, totoque ex orbe disertis
Sufficit una loqui. Dudum uetus equoris arca
[130] Cum superasset aquas, turrim uoluere maligni
In celum proferre suam, quibus impia corda
Sermonum secuere modos, sociisque superbis
Affectus cum uoce perit: confusio lingue
Consimili tunc gente fuit, nunc pluribus una est,
[135] Ecclesie quoniam uenientis imagine gaudet
Concordes habitura sonos, et pace modestis
Fit fecunda redux, humilisque recolligit ordo,
 [132Kb] Quod tumidi sparsere uiri. Res maxima cogit
67 Non reticere diu, quid sit, quod Spiritus almus
[140] His datur in flamma, Iordanis ab amne columba;
Quod tunc rite canam, promissaque debita soluam,
Si sua dona ferat: duo sunt hec signa figure,
 Ut sit simplicitas, quam congrua diligit ales,
68 Que ne tarda gerat sine dogmatis igne tepores,
[145] Sit pariter succensa fides; ibi destinat undis
Unanimes, hic ore iubet flagrare docentes.
Mentibus instat amor, sermonibus estuat ardor.
   69 Hos etiam musto typica ratione moueri
Error uerus ait, quos, ebria fonte recenti,
[150]  [12Kb] 70 Compleuit doctrina poli; noua uasa liquorem
Suscepere nouum, nec corrumpuntur acerbo,
Quo ueteres maduere lacus, de uite bibentes,
Que, Christo cultore, dedit conuiuia uerbis,
Unde rubent, quas uertit aquas, tenuemque saporem
[155] Legis in Ecclesie fecit feruescere libris.
   Tertia sidereis inclaruit hora loquelis.
71 Hunc numerum Deus unus habet, substantia simplex
Personis distincta tribus; quam plurima nobis
Instrumenta patent, simul hoc et tempora monstrant.
[160]     Primus at ille Petrus, qui figit in equore gressus,
Retia iam cupiens hominum uibrare saluti,
Ut piscator ouans leuet has de fonte cateruas,
Retulit ethereos, populo mirante, triumphos.
72 uenit ad occiduas carnaliter editus oras,
[165] Humana sub lege, Deus, qui temporis expers
Principium de matre tulit, nec uile putauit,
Maiestate potens, terreni sumere formam
Corporis, atque opifex hominum pars esse, suoque
Nos pretio reuocare sibi, post dona salutis,
[170] Postque tot erectos, pulsis languoribus, egros,
 [96Kb] Cum defleta etiam, perfunctaque corpora luci
73 Redderet, et superas iterum concederet auras;
Se quoque permittens, fusus genitricis ab aluo,
Carnis iura pati, uitam ne perderet orbis,
[175] Maluit ipse mori; sed quod de uirgine feta
Nascitur, illud obit; ligno suspenditur insons,
Et ligni uacuatur onus: sic uulnus iniqui
 Fit medicina Dei; pauidis resplenduit umbris,
74 Pallida regna petens, propria quem luce coruscum
[180] Non potuit fuscare chaos, fugere dolores;
75 Infernus tunc esse timet, nullumque cercens
In se pena redit; noua tortor ad otia languet.
Tartara mesta gemunt, quia uincula cuncta quiescunt.
 [29Kb] Mors ibi quid faceret, quo uite portitor ibat?
[185] Hunc Deus omnipotens, cui nunquam terminus instat,
Post sacra busta leuat; radiantem in corpore Iesum
uidimus, et propriis reducem conspeximus astris.
Sed fugite, o miseri! funesta piacula gentis,
76 Cui, ueniente Deo ueteres auertere noxas,
[190] Addita sacrilege creuerunt uulnera culpe.
Cur natos, Iudea, tuos, per uota cruoris,
Parricida trahis? quid, Christi sanguine fuso,
Hos tecum damnata premis, necdumque creatos
Festinas proferre reos, homicidaque lingua
[195] Nature percussit iter? cui serior ortus
 Quam facinus discrimen alit, scelerumque propago
De natale perit, que saucia uoce parentum
 In lucem punita uenit. Si soluere cura est
Fecundi crementa mali, felicibus undis
[200] 77 Exstinctum reparate genus; spes una remitti
Debita supplicii, post crimina uelle renasci.
   Multiplicat iam pastor oues; tria millia uulgi
Non minus illa dies in flumine diluit Agni.
Hic primum, post iussa Dei, baptismatis usus
[205] 78 Exoritur, data iura probans; nam trina potestas
Colligit hanc prolem, numerum partita per equum.
Perfectum est, quod mille sonat: sic denique seclis
Ponimus etates, cum tempora dicimus orbis.
 Res perfecta semel ter iungitur, et facit agmen
[210] Mystica uis numeri. Gregis est pia forma nouelli.
   Funditur interea per cunctos gratia sensus,
 [41Kb] Diuitiasque metit locuples in amore uoluntas.
Utque pii ceant in federa, pignore certo,
Res laxant, et corda ligant sine limite census,
[215] 79 Affectu consorte licet; noua iura beatis
Munifica fluxere manu, quibus ubere leto
Diuise geminantur opes, et crescit in omnes,
Quod faciunt commune sibi, totumque capessunt,
Qui proprium nichil esse uolunt. Quo fonte cucurrit
[220] Hec probitas, queue illa fuit bonitatis origo,
Hinc canere incipiam: Sacris bis Spiritus almus
Discipulis concessus erat; spiratus in illos
A Christo surgente semel; post, missus ab astris,
Nescia uerba uiris facundus detulit ignis.
[225]  80 Ne quid inexpertum studio meditemur inani,
Spiritus alme! ueni, sine te non diceris unquam;
 Munera da lingue, qui das in munere linguas.
Hec iterata, reor, confirmant premia iustos,
Ut duo iussa colant, tabulis conscripta duabus:
[230] Dilige mente Deum, feruenti plenus amore:
Rursus ait: Charus tibi sit quoque proximus, ut tu.
Hoc pactum ius omne tenet, quod Spiritus almus,
81 Bis ueniens, per corda creat: semel hunc dedit auctor
In terris, ut ametur homo; post misit ab astris,
[235] Ut flagrent humana Deum: dilectio prima est,
Que Dominum uehementer amat, cui deinde secunda est,
Que sociat mortale genus; tamen incipit ante
 Posterior numero, sequitur comitata secundam
Que prior est; sic forma docet: nisi diligis, inquit,
[240]  [90Kb] Cernere quem potis es, fratrem, quem cernere non es,
Nescis amare Deum. Concordia nexa calescat
Ergo pari uoto, Dominumque in pectore condat
Fratris amor, gemine sibi sit substantia cause.
   82 Claudus erat, cui prima dies exordia uite,
[215] Membrorum cum strage, dedit, languore ceuo
Octo lustra gerens, ad quem, comitante Ioanne,
Respice, Petrus ait: uotum spes lusit auarum,
Cumque negat, meliora parat. Quam sepe grauatos
Desperata iuuant, et semine nata sinistro
[250] Prosperitas, celans mestis confinia leta
Principiis, ad uota uenit? gaudebit egenus
 Plus uacua meruisse manu, qui munera poscens
Est datus ipse sibi. Nulla hic mihi uena metalli,
83 Respondit, que fundat opes; ego ditior egro
[255] Pauper ero; progressus abi! De uoce iubentis
Exsiliit medicina potens, atque hospite gressu
84 Conuixere pedes; cunabula longa relinquens
Calcauit ueteranus humum, plantisque nouellis
Materies se prisca mouet, cui prepete cursu
[260] Protulit incessus, quidquid non edidit ortus.
Stat facti manifesta fides; sed et altera nobis
Res aperit, quod causa gerit: gens nomen ab illo
Isrel dicta tenet, qui bella reliquerat eger,
 [14Kb] Conatus certare Deo; tulit ipse figuram
[265] Corporis ante grauem, quam post in uulnere mentis
85 Isrel claudus habet, qui per sua crimina labens
Corde magis quam carne fluit, spatiisque sub ipsis
Quadraginta annos Aegypti fine remotus
Claudicat, Aegyptum cupiens, atque idola querens.
[270] 86 Ponitur ad portam Speciosam debilis; ultra
Non ualet ire miser, nec limina tangere porte;
Culpa negauit iter. Qui sunt qui pectore claudum
 Isrel ferre solent, porteque adiungere certant,
 Que speciosa suo prodit de nomine Iesum?
[275] Isaias, Daniel, similes quique ore prophete
Obscuris manifesta canunt miracula Christi.
Et porte qui nomen habet, sic admonet ipse:
Porta ego sum uobis, qui per me intrare recusat,
Fur erit ille nocens. Possunt portare prophete
[280] Ad portam, cernenda magis, quam uisa loquentes;
In templum non ferre queunt; hec ianua Petro
Credita, qui, Christum confessus, cognita monstrat,
Non uentura sonat. uetus o sine fine iacebis,
87 Ni Petrum iam, claude, roges! qui, noxia pellens,
[285]  Auri uitat onus, rerum cui censuit auctor
 [42Kb] Non peram gestare sibi: pete dona salutis,
Non fragiles secteris opes, quas spernere debet
Cum Domino, qui diues erit. Post limina templi
Porticus hunc Salomonis habet, qui iure uocatur
[290] Pacificus; regnante fide quis semper in orbe
Pacificus, nisi Christus, erit? Hic protegit omnem,
Qui, Petro ductore, placet, quo presule surgit.
   Agmine iam niueo, per millia quinque uirorum,
Ecclesie crescebat apex; arcere laborat
[295] Hunc Iudea coli, cuius de munere fluxit,
Quod uirtus operata dedit, sed linquere Christum
 Petri nescit amor: Non hunc reticebimus, inquit,
Quo remeat prestante salus, qui iure creantis
 Infectum suppleuit opus: solidumque decorem
[300] 88 Pars reparat, quam iussa nouant, hic membra redemptor
Saucia restituit, hic mortua surgere cedit.
89 Fert animus patrare nefas, sanctisque uerendis
Sacrilegas inferre neces. O semper iniqui!
Dona uident, et bella mouent; sed cepta relinquunt,
[305] Ne uiolent, quos turba fouet, quibus, indice claudo,
Testis erat meriti, cumque hoc sua corda leuabant.
Nam non parua dedit populo miracula gressus,
Quem rudis atque senex nullis iam legibus eui
 uernula sumpsit humi, cum quo stupet ipsa moueri,
[310] Que iacuit natura diu, firmataque nuper
 [73Kb] Incessu proprio noua iam uestigia signat,
90 Que fuerant aliena sibi; tamen improba proles
Seuit adhuc, farique uetat, quod gaudia clamant.
Quid toties, Iudea, cadis? surrectio Christi
[315] Ut furto celetur, emis, sed inania demens
A somno documenta petis liuore caduco,
Que sentis uirtute geri, uis fraude negari.
Infernum Dominus cum destructurus adiret,
Detulit inde suam, spoliato funere, carnem.
uictor ab arce crucis radiantia signa ministrat.
91 Sol ruit in tenebras, tu pectore nigra rebellas.
 Arua tremunt concussa locis, tu fixior heres.
Saxa crepant, tu dura manes. Iam scissio ueli,
Que latuere diu, nudauit mystica templi.
[325] Lux tua nos adiit, tecum nox sola remansit.
Mors sine fine premit, cui nunquam uita resurgit.
Planta uetus, sociare nouis et condere libris,
92 Ne pereas uiduata cibis, sine munere quorum
Arida ficus eris, nullo quia tempore fructum
[330] Ad Christi uis ferre manum, neque cernere quantum
Floruit incertus faciens oleaster oliuas,
 [60Kb] Plenaque per gentes de spinis pullulat uua.
93 Imminet exhaustis radicibus ira securis,
Ut succisa ruas, ni iam translata uirescas.
[335]    Postquam mira salus, in corpore nata uetusto,
Discipulis audita liquet, gentisque superbe
Cognouere minas, celebrant his uocibus hymnum:
Tu, qui cuncta Deus, propriis animata figuris,
Artifici sermone facis, quique edita cernens
[340]  94 Ante uides, rerumque creas per nomina formas.
Cum fierent, uox semen erat, nec distulit ortus
Imperium natura sequens; mox spiritus oris
Aethera curuauit, sola nexuit, equora fudit,
Materiemque operis sola est largita uoluntas.
[345] 95 Ne deforme iugum similis portaret imago,
Tegmine seruili latuit regnator Olympi,
Ut sua gentiles implerent cepta furores.
 [27Kb] Quis dolus Herodis, cum tristia bella moueret
Infantum mandata neci? quos ubere raptos
[350] uulnera suscipiunt paruis errantia membris
uix habitura locum, seuoque iubente tyranno,
Nasci pena fuit, cuius tulit impetus euum,
Quem nesciuit agi, qui perdidit. O noua mortis
96 Conditio! solo uitam pro fine subire,
[355] Et, cum prima dies atque ultima sit simul una,
Posse magis quam scire mori. Quis lumine sicco,
Aut gemitu cessante queat memorare Pilati,
Quod deflent elementa, nefas? quo iudice, Christus
Subdere pro mundi uoluit sua membra periclis,
[360] Ut carnale malum caro solueret, et ferus hostis,
Cuius ab ingenio fluxerunt tela ueneni,
 Perderet antiqui lacrymosa piacula belli,
Materia superante pari, ne criminis ultra
Per sobolem prodiret onus: damnatio iusti
[365] Libertas est facta reis: da semina uerbi
 97 Per tua dona coli, segnisque, noualibus usa,
Colligat ista manus, te fructificante, maniplos,
De quibus ipse tui componas horrea celi,
Triticeamque fidem, lolio pereunte, corones.
[370]    Qua sancti fulsere pedes, concurrere uisa est
Pondere terra graui, moxque almus Spiritus illis
Splenduit, et linguis facundia creuit obortis.
Audite ualuere preces: humana propago
98 Materies terrena sumus, limumque parentem
[375] Nomine prodit homo: uis flexit et impulit arua
uocis apostolice, que de tellure creatos
Fecit habere fidem: sed quid magis exsilit unus
Concutiturque locus? cecinit Scriptura decoros
Pacem ferre pedes; horum sub gressibus ergo
[380] Leta mouetur humus, quibus est sermone Magistri
 Pax commissa pii, que, deportata per illos,
Exiit in cunctas ueloci munere terras.
   Ecce tot egregiis unum cor esse cateruis
 [35Kb] 99 Incipit, atque animam populus nanciscitur unam.
[385] Quis dubitare queat mysteria dogmatis, unum
Personas tres esse Deum? cum millia uulgi
Conueniant sub mente pari, numerique frequentis
Sint animi uelut unus homo; que turba perennem
100 Portatura crucem, Dominumque secuta fidelem
[390] Spreuit agros, habitura polos: hec nempe facultas
Fortior est, de parte magis conquirere totum,
Atque caducorum pensare manentia causis,
Et questum per damna sequi. Non, prodige rerum
uenditor, ista facis, sed qui tua iura tenere,
[395]  Ambitiose, cupis, paruoque in tempore linquis,
Quod semper uis esse tuum. Sic spargere rura,
Nolle carere fuit; quid enim substantia prodest,
Que seruata perit? quam sideris arce locatam
Commodius, qui cedit, habet. Pete, creditor, inde
[400] Usure maioris opem, gazasque reconde,
Quo nequeant aduersa pati; non deterit ullus
101 Perpetuas ibi casus opes; sine fine tenebis,
Quod Dominum debere facis. Nunc aspice partes,
Lector docte, pias, et tecum mente sagaci
[405] uolue, quid esse putes, rutili quod pompa metalli
Ponitur ante pedes, sacris non debita dextris;
Destitui debere probant, quod tangere uitant,
 [100Kb] Calcandumque docent, quod subdunt gressibus aurum;
De quo terrene ueniunt ad pectora cure
[410] Consimili iactatur humo. Quo sistat, auare,
Mens tua, disce, loco; quod tu custodis anhelus,
Quod statione premis, quod cernere sepius ardes,
102 Cuius in amplexus per somnia cuncta recurris,
Horrescunt tractare pii, nec tunc quoque gestant,
[415] Cum bona facta parant: quantum speculantur in illo
Stare nefas! et dona gerens contemnitur aurum!
   Decidit infelix Ananias uulnere culpe,
Fur census sub fraude sui; cadit impia coniunx,
 Supplicio percussa pari, quia crimine ab uno
[420] Fit commune nefas, quoties scelus ante peractum
Consensus facit esse suum: nam mentis auare
uindex illa fuit sententia. Denique quando
Auri cessat amor? qui pectora semper adurit,
103 Quo capitur mortale genus, qua pullulat omne
[425] De radice malum, cuius uiolentior ardet
Ambitio, crescente modo, simulantque rapinis
Addita lucra famem. Sed, quod mutata uoluntas
104 Falsi crimen habet, cumque est iam cautio uoti
Stare decet, nec uelle prius uiolare sequenti,
[430] Ius proprium retinere magis quam demere fas est.
 [281Kb] Omnibus exemplum sanxit uindicta duorum,
105 Ne quis dona uocet, que sponsio debita poscit.
Respice, uera fides, ac dogmate clara beato
uerba require Petri: Quisnam te fallare suasit,
[435] Conclusitque probans? homines haud, talia fando,
Deludis, mentire Deo. Que damnat iniquos,
106 Aedificat doctrina pios. Quod Spiritus almus
Sit Deus, ex multis plena est instructio libris.
Et tamen hinc capit arma fides: quo tendimus ultra?
[440] Quis dubitet, quod Petrus ait? qui iure uenitis
Ad latices, hoc state loco; satis hostibus obstat,
Ecclesie quod forma sonat: diuisor amare,
Iudicium de fine time! qui criminis auctor
 Errorisque tui est, fusa ruit Arrius aluo
[445] Infelix, plus mente cadens, lethumque peremptus
Cum Iuda commuue tulit, qui, gutture pendens,
uisceribus uacuatus obit, nec pena sequestrat,
Quos par culpa ligat, qui maiestatis honori
uulnus ab ore parant: hic prodidit, ille diremit,
[450] Sacrilega de uoce rei. Deus arbiter orbis
107 Personis tribus est, in quo simul una potestas.
Abstulit his species operum, bonitate creatas,
Qui fabricatoris non inspexere decorem,
Errantesque putant, qui fecerit omnia, factum.
[455]    Fama ciet populos ad mystica signa salutis
E cunctis properare locis, et pestibus egros
In lectis deferre suis, quos urbis in illa
Parte locant, qua sacra tenet uestigia Petrus.
 47Kb] O mihi si cursus facundior ora moueret,
[460] Centenosque daret uox ferrea, lingua diserta
108 Hac in laude sonos, quantum speciosior esset
Ambitus eloquii! uariis aperire figuris
Singula, nec modicis includere grandia uerbis,
Que fuerit rerum facies, cum tempore paruo
[465] Morborum cecidere greges, et fluxit ad omnes
Improuisa salus, quam corpore fusa sereno
Luminis umbra creat, dubiaque a morte remoti
Erexere caput. Sed non deprendere uisu
Auctorem potuere boni, quibus ardua uirtus
[470] Occultat, quam prestat opem, resque ante paratur,
Quam spes ulla foret, furtiuaque premia uite
 Dat medicina latens, et anheli corporis estus,
Ignaro languente, rapit, quam nescit adesse,
 109 Qui uenisse probat, crescitque potentia facti
[475] Agnitione carens; cuius splendoris imago,
Omnia peruolitans, tactuque nocentia mundans,
Stat donis, fugitiua oculis, et munere plenos
Linquit ubique toros, hostesque a sensibus atros
Proiicit, ac nebulis larualibus exuit artus.
[480] I citus, et curas hominum de calle frequentans
Excute, Petre, gradus; tecum medicina salutis
Ambulat; adde uiam; spes est ad gaudia uelox,
110 In pedibus non esse moram; tua semita uita est;
Si properas, iam nemo iacet; tu motibus umbre
[485] Corpora cuncta leuas; atque hoc simul, inscia uoti,
 Sumit turba tacens, quod, cum rogat, accipit unus.
 [6Kb] [Omnibus ergo salus, uno poscente, uenibat.]
Querite, quos agitat tanti reuerentia facti,
Quid typicum res ista ferat, librisque uolutis,
[490] 111 Noscite quod soli cessa est hec gloria Petro;
Queue sub hac specie lateant documenta uidete;
Que tentabo loquens, et si datur ista facultas,
Aridus ut magnas impellat riuulus undas.
Rursus ab antiquis ueniunt miracula causis,
[495] Firmior in cunctis capitur substantia rerum,
Corpore sensa suo, sequiturque, et corpore certo
Funditur, et solidam non terminat umbra figuram;
 Sed tamen ipsa sibi precedere corpora signat.
Ecclesiam terris colimus quam prodere nulli
[500]  112 Aetheream dubitasse licet, sed uerior illa est,
Que, super astra manens, celestis et alta uocatur.
Hec, in transcursu dubii que cernitur orbis,
Ad uitam datur esse uia, spatioque sub isto
113 Destinant eterne, quos colligit, atque probatis
[505] Hinc iter est excelsa sequi; regit agmen utrumque
Petrus, et hinc ductis sorti dat sidera turmis,
Ut patuit per uerba Dei: Quod solueris, inquit,
Quodque ligas terris, sic uinctum siue solutum
Aethere perdurat: culta hec quam cernimus aruis,
[510]  Ergo figura foret, firma est quam nubila gestant.
 [75Kb] Petrus, utramque regens, ibi corpus et hic parat umbram,
Ut, quos hic uitiis noxisque resoluerit egros,
Innocui ducantur ei, que permanet astris,
Susceptura pias, hac emundante, cateruas.
[515]    Interea templi, zelo mordente, priores
Ecclesiam creuisse dolent, animeque colonos,
Ne spargant, quod corde metant, in sede relegant
Carceris, ut desint nascenti sarcula messi.
Angelus adueniens tenebrosa uolumina noctis
[520] 114 Reppulit, et subito micuerunt antra sereno,
Erumpensque dies alieno tempore sanctos
Ad templum facit ire uiros, sed, cardine fixo,
Irrita signato custodia permanet antro,
 Stansque suis foribus, uallante crepidine, carcer
[525] Clausus apostolicis uestigia pandit aperta
Gressibus, et uigiles illudit ianua fallax.
O nunquam neglecta fides! cui subiacet illud
Quod natura negat, propriis quam legibus uti
Non sinit Omnipotens; quoties iubet ipse uicissim
[530] Posse quod insolitum fieri, mirata perurget.
Si quis adhuc fragili meditatur pectore Thomam,
Hinc documenta petat, quia tunc penetrata recepit
 115 Ianua clausa Deum, mirum est, si corpore portam
Sic adeat, quem uirgo parit, quem uiscera matris
[535] Integra concipiunt; humanam que, rogo, carnem
Sumere causa fuit, nisi suscitet? Inde reuersus
Exhibuit pro teste latus, nostrique fauillas
Corporis exemplo proprii docet esse nouandas,
uulneribus sua membra probans: modo, Didyme, discis,
[540] Quam fuerit dubitasse nefas, an fecerit auctor,
Quod nobis licuisse uides; si soluere sensu
Cura subit, quod Christus ait, non indiga uocis
Est species, cur has sancti liquere tenebras.
Dixit, opima parans, hos luminis esse ministros,
[545]  Et candelabri positas uelut arce lucernas
In tota fulgere domo; nox nulla retentat,
Quos lumen lux ipse uocat, qui dona ferentem
Et testem meruere Deum, qua lege cauernis
116 Occulerit locus ille suis tot in ordine soles,
[550] De quibus ut tenebras, pulsis erroribus, orbis
uinceret, eternam meruit cognoscere lucem.
   Iura ministerii, sacris altaribus apti,
 [21Kb] In septem secuere uiros, quos, undique lectos,
117 Leuitas uocitare placet: quam splendida cepit
[555] Ecclesie fulgere manus! que pocula uite
Misceat, et latices cum sanguine porrigat Agni.
Huic numero delatus honor sublimia secum
Sacramenta gerit, per que nunc longius ire
Non patitur mensura uie, ne plura locutus
[560] 118 Inueniar dixisse minus. Sit cura ministris
Officium librare suum, quo laudis amictu
Hunc deceat lucere chorum, quem mysticus ordo
Consecrat in numero, cui dant celestia formam.
Promissum seruabo modum: uenerabilis orbi
[565] Cetus ait: uerbi potius nos conuenit omnes,
Quam mense captare cibos: o gloria diues
 Oris apostolici! nunquam permittere plebem
uirtutum sentire famem; dispersa talenti
Crescere summa solet; commissa pecunia lingue
[570] Displicuit, cum sola fuit; locus indicat iste,
Quod meliora rudi populo sint fercula messis,
Quam fuse per membra dapes, lateque peritum
Nutriat ingenium uerbi pinguedo superni.
119 Nam quid corporee prosunt alimenta sagine,
[575] Esuriente anima? cuius ieiunia pasci
Semper ab ore decet, mensam ut tendamus ad illam
Uberibus uerbis, ad quam conuiua recumbit,
Qui uestis candore nitet, ne fulcra beata
 [112Kb] Deserat abstractus, quisquis deformis ad illam,
[580] Eloquio sordente, uenit; ferat esca salutem
Progrediens de pane poli; gula pectoris ipsum
Ambiat, atque animi pleno gustare palato
Interior festinet homo; ne uilior esset
Causa relicta tamen claris tractanda ministris
[585] Creditur, et numerum tenuit pretiosa supernum.
   Emicat hinc Stephanus, qui primus agone coronam,
Nominis heres, habet, de quo prenuntia palme
 120 uox cecinit, quod causa dedit: sere prelia, martyr,
Felices habitura neces, ubi gloria pena,
[590] Et cadere est ortus, iugulisque patentibus euum
Nascitur, eterne complectens munera uite,
[uite principium fuit en sine fine beate]
Sic meruisse mori. Lapides, Iudea rebellis,
In Stephanum lymphata rapis, que crimine duro
[595] 121 Saxea semper eris; hunc denique Christus adoptat,
 [67Kb] Ad quem miles ouans, per uulnera sacra uocatus,
122 Sanguine fecit iter, cupiensque in premia uictor
Hac properare uia, niuei metitus honorem
Callis ad excelsi pergit fastigia regis,
[600] Et per tot lapides petre coniungitur uni.
123 Quis furor iste nouus, nulli feritate secundus,
Parcere nolle pio? uibrantibus acta lacertis
Saxa iacis; parat ille preces, nec respicit unde
Grando nefanda cadat, qui, tempore mortis, amice
[605]  124 Pro populo peccante rogat; licet omnia tecum
Tela feras, silicesque graues et pondera libres,
Quem perimis, uicturus erit, qui, fine colono,
Seminat exemplum, quo surgat uinea Christi,
Et calicem Domini conuiuia festa coronent.
[610] Lumina cordis habens celos conspexit apertos,
Ne lateat, quod Christus agat; pro martyre surgit,
Quem tunc stare uidet, confessio nostra sedentem
Cum soleat celebrare magis; caro iuncta Tonanti
 [88Kb] 125 In Stephano fauet ipsa sibi; dux prescius armat,
[615] Quos ad dona uocat, ne quis hic dimicet anceps,
Corpus in arce Dei patuit pro munere testis.
Ad Sauli posuere pedes uelamina seui,
Infernum quod Hebreus ait; iam constat utrisque,
Hinc meritum sentire suum, cum sidera martyr,
[620] Carnifices inferna petunt; sors prima reuelat,
Exemplumque creat, quod talia bella gerenti,
Hoc de fonte fluit, sic occidentibus ut mox
Tartara succedant, morientibus astra patescant.
   Sepe sibi socium Petrus facit esse Ioannem,
[625] 126 Ecclesie quia uirgo placet, quo denique iuncto,
 Samarie uicina petens, baptismatis undis
Ablutas signauit oues, quibus adfuit almus
Spiritus, et uarias fecit procedere linguas.
Fonte quidem lotus, sed non in pectore mundus
[630] Hic fuerat Simon ille magus, quem prodidit orbi
 Pena sequens nescisse fidem; contractibus auri
Munera uult equare Dei, numisque referre,
Quod pretio mercator emat. Quem talia Petrus
Attentare uidens, Quisnam te, perdite, dixit,
[635] Mouit ad ista furor? Domini quod gratia donat,
Ut uenale putes, sensu hoc, non sumitur auro,
127 Nec licet, ut celum corrupta pecunia querat,
Quam terre scrutator amat; tibi nulla profecto
Hac superest in sorte quies, nec ad ista uenire
[640] Tu poteris, pollute dolis, qui cordis amari
Felle tumens aliena petis; namque atria mentis
Spiritus illa subit, que simplicitate nitescunt.
Hac de uoce sacre lux est manifesta figure.
Ecclesie speciem prestabat machina quondam,
[645]  Temporibus constructa Ne, que sola recepit
Omne genus, clausisque ferens baptismatis instar,
Cum uaga lethales pateretur turba procellas,
Ad uitam conuertit aquas: simul ipsa columbam
 [36Kb] Diluit et coruum, sed non concordia mentis
[650] 128 Fecit utrosque pares; hunc guttura plena rapine
Subduxere uie, cupiensque in funere pasci
Nil potuit uitale sequi, redit ales amica
Frugibus, et nullis succumbit naufraga lymphis,
Nutriri de morte timens, studioque laboris
[655] Dat documenta pii, quanto teneatur amore
Plus operi deuota fides, rostrique modesti
Pignus oliua fuit: dilectio semper in ore
Fructum pacis habet: uolitant in fluctibus ambo
Ex uno sanctoque sinu, seruantis in aluo
[660] Purgati uallante freto, tamen exsulat unus,
Et, reditu cessante, perit: non ergo saluti
 129 Sufficit unda lauans, nisi sit sine felle columba,
Qui generatur aquis. Simon hic baptismatis undam
Contigerat, sed coruus erat, sua lucra requirens,
[665] Que nunquam meruere Deum, qui limine templi
uendentes arcere solet: meliora sequamur!
Petrus ad ista uocat, qui filius esse columbe
Dicitur ore Dei, meritoque hac matre creatus
Ecclesie sublimat opus: de munere prolis
[670] Nomen habet genitrix, quod Spiritus eligit almus,
Alitis innocue dignatus imagine cerni.
   Angelus alloquitur plenum uirtute Philippum,
130 Australem celebrare uiam, qua spado iugatis
Aethiopum pergebat equis, qui fidus in aula
[675]  [83Kb] Regine seruabat opes: uolat axe citato
Gaudia fixa petens, curruque merebitur ipso
131 Errorum iactare rotas. O quanta bonorum
Semina percipies! qui tam pretiosa lauacri
Sumere dona uenis, sterilique in corpore condis,
[680] Quod fructu meliore metas. Impone Philippum,
Lampadis os quod Hebreus ait, qui mentis honorem,
Nomine teste, probat; iuuat hunc audire magistrum,
Discipuli quia iure docet; dabit ipse, prophete
 132 De quo uerba sonant, cumque omnia fecerit olim,
[685] Qua fuerit nunc parte satus: si credulus audis,
Et tibi nascetur, tuque inde renasceris illi.
Conspectis properanter aquis ardescere cepit
Eunuchi fecunda fides, qui gurgite mersus
Deposuit serpentis onus, plaustroque cucurrit
[690] Helie meditatus iter. Non parua figure
Causa sub obscure regionis imagine lucet.
Comprobat Omnipotens tedarum federe, Mosem
133 Aethiopam sociasse sibi, quem dogmata produnt
    [29Kb] 134 Postea cum Domino uicinius ore locutum.
[695] Quid mirum, si legis amor tunc crescere cepit,
Ecclesie cum iuncta fuit? quod sponsa perennis
Hac ueniat de gente magis, nec cantica celant,
Que fuscam pulchramque uocant; hec pergit ab Austro,
Aethiopum qui torret humum, Solomonis in ore
[700] Pacificum laudare suum, quo nomine dudum
Signatum est, quod Christus habet: iam debita mundo
Custodem premittit opum, quo pignore gazas
Incipiet proferre suas; thesaurus in illa
Quis potior, quam fontis honor? quod ditius aurum,
[705] Quam locuples sub corde fides? quam denique recte
 Preuius huic spado est? quo procedente libido
Pellitur, et capiunt celestia regna pudici.
   Saulus, acerba fremens, committere bella Damasci
135 Iudaica feritate parat, sed amabitur agnus,
 136 Quo properat seuire lupus. Sors leta ruine,
In qua culpa cadit; didicit qui corpore lapso
In mentis iam stare gradu; cum lumina claudit,
Pectora tunc aperit, celique agnoscitur auctor,
Discedente die: quantum meruere tenebre!
[715] Post oculos maiora uidet; mirabile seclis
Exemplum dedit alma fides. Anania furorem
Excutit, o noua palma! lupum domat ille rapacem,
Hebreus quem dixit ouem; clamabitur orbi,
Hoc precone, Deus, legisque exutus ab umbra,
[720] Sub qua cecus erat, terras lucebit in omnes
Perpetuo de sole calens. Ne desine, Saule,
Hunc celebrare diem; multorum lumine plena
Nox datur ista tibi, tuque hic tua nubila portas,
 Ut mundi purgare queas. Nunc plena figuris
[725] Interius documenta sequar, tectumque latebris
Aggrediar proferre iubar; quod tempora Saulus
In tenebris triduana gerit, facit esse fidelem
Exempli mensura sui, tandemque coactum
 [135Kb] Pena magistra docet, Dominum ne respuat ultra
[730] Post triduum superasse chaos; cum ceperit ipse
137 Sic uisus reparare suos, quod ab orbibus atris
Et squame cecidere graues, natura quod anguis
Ferre solet, ratione uiget: Iudea uenenum
Semper ab ore uomit, crudelior aspide surda.
[735] Perfidie coluber Synagoge sibilat antro.
 Discipulis Saluator ait: Calcabitis angues,
138 Purior obsequiis ut sit celestibus actus.
uipereum iacit ante nefas, et prelia doctor
Mox meliora gerit; qui cum superasset iniquos,
[740] Insidias meruit clausis euadere portis.
139 Sporta solens texi iuncis palmisque uicissim,
Tegmina dat Saulo, retinens in honore figuram
 [43Kb] 140 Ecclesie, nam iuncus aquis et palma coronis
Semper inest: iuuat Ecclesiam baptismatis unda,
[745] Martyriique cruor: dudum, uescente caterua,
Nutriti sub dente cibi; distendere septem
Sportarum cepere sinus: tot in orbe profecto
Ecclesias Scriptura canit, quod Spiritus illic
Sic operator adest, et signat nomina uirtus,
[750] Cum tamen Ecclesiam celebremus in omnibus unam.
Protegit ergo uirum species, cui militat ipse
uas in uase manens, atque hac duce tutus ab hoste
Egreditur, cunctis doctor qui uincit in armis.
    Peruigil excubiis commissi Petrus ouilis,
[755] Postquam cuncta uidens lustrauit in ordine sanctos,
Per Lydde tulit arua gradus, ubi menibus astans
Respicit Aeneam defunctis uiuere membris,
141 Atque anima, nodis laxata mole solutis,
Non moriente mori. Surgens, paralytice, dixit,
[760]  uectorem compone tuum, nec reddere tardes
Officium, portate diu. Quo munere uocis
Stringitur in solidum, qui fluxerat antea neruis.
Tunc iterum formatus homo, longique cadauer
Temporis exstinctos ad uitam surrigit artus,
[765] Seque leuans uacui linquit monumenta cubilis,
Quod misero pars mortis erat. Plebs cuncta per illam
Cepit stare uiam, multisque superuenit ampla
Unius languore salus, tactoque liquore,
Expulit exclusi sua mox contagia morbi,
[770] Fonte lauans animas, alieno robore firmas.
142 Eloquar hinc sacre que sint arcana figure,
Si mihi corda mouet, cuius uox corpora reddit.
 Octo quod annorum languoris proditur etas,
Iure per hoc tempus membris defecit ademptis
[775] Antiqua sub lege iacens, iugulantia quippe
uulnera semper habent, quorum fit saucius infans,
Octauo ueniente die; sanauit ab illa
Parte grauem, lacerumque diu discrimine carnis
In liquidis solidauit aquis, octauus ut egrum
[780]  [120Kb] 143 Solueret a plagis exstincti corporis annus,
Quo numero ueniente die, solemne resurgens
Iam Christus sacrauit opus: stat temporis usus,
Sed uoto meliore redux: hinc uulnera serpunt,
Hinc ablata ruunt: ibi subdit regula penis,
[785] Hinc purgat medicina uadis, spatioque priore
Dudum laxa neci stringuntur membra saluti.
Signatis etiam numero paralyticus annis
Ille iacebat iners, cui proxima mota Siloa
Heu! nullas prestabat aquas; piscina, ligata
[790] 144 Porticibus, Iudea fuit, namque atria quinque
Ad sua claustra tenet, per quinque uolumina Mosi
Legis adepta modum, cuius circumdata gyro
 Debilis eternum uidit sine munere Iesum,
 In libris egrota suis; hinc eripit unum,
[795] Qui ueniens peccata tulit, quam rite figuram
Mundus ubique gerit, quem postquam sabbata soluens
Impulit ad fontem, superauit gratia legem.
Petrus ad Ecclesiam reuocat documenta magistri,
Cuius in orbe manu paralyticus exsilit unus;
[800] Et, gradiente fide, sua uincula proiicit orbis.
   145 Te quoque, laude potens, celestibus inclyta signis,
Carminibus, Ioppe, canimus, qua sede Tabitha
Mansuras fundebat opes, et semper egenis
Munere mater erat, que, uite tempore clauso,
[805] Ponitur in medio, lacrymis plus lota, feretro,
 146 Post funus uictura suum. Fiducia Petrum
 [19Kb] Euocat; ille gerens diuini pignus amoris,
Ut nunquam pietate uacet, quod uota requirunt,
147 Prestaturus adest. Lugentia tecta petenti
[810] Stant inopes uiduique greges, et brachia monstrant
Exuuiis onerata suis, quas Dorcadis ipsis
Texuerant dederantque manus. O qualia feruens
Implorat fomenta dolor! non murmure tristi
148 Affectum pietatis agunt, nec ab ore frequentant
[815]  Instrumenta precum; quidquid bene facta merentur,
Officiis uoluere loqui, uocisque repulsam
Elegere sue, lateant ne uulnera cordis,
Que lacrymis fecere uiam. Facunda gementi
Materia est dixisse nichil, nimiumque sonora
[820] Causa petit, quod lingua tacet, nec cessat ab aure,
Clamosa pulsante fide; qua Petrus aditur,
Qui mentes audire solet, iubet ocius omnes
 [37Kb] Ire foras, flexoque genu fit pronior aruis,
149 Tunc magis alta patens. Oratio fusa Tonanti
[825] Mox super astra uolat, propriisque a clauibus intrat.
Dic, ubi sunt, mundana, tue, sapientia, leges?
Qua uirtute negas in se corrupta reuerti,
Que uitam de morte uides? Ut munera Petrus
Sensit adesse Dei, quibus est reddenda saluti,
[830] Que defleta iacet, fatur conuersus ad illam:
Surge, Tabitha. uocata redit, lucique reducta
Se stupuit superesse sibi, quam protinus ipse
Prendit, et erectam turbis gaudentibus offert.
Illa manus meruit Petri contingere dextram,
[835] Pauperibus que larga fuit, qua uita reuertens
 Cetera membra leuat, corpusque itura per omne
150 Hanc subiit, que causa fuit. Si iure mouemur,
Instaurata dies anime patet, apta figuris,
Quam nimis antiqui depresserat umbra pericli,
[840] Ad uocem conuersa Petri: caput, ante grauatum
Legis in obscure gremio, uelut altera surgens,
Ecclesia presente, leuat, tenebrasque repellit
Lux operum comitata fidem, que legis ab ore
 Non fuerat promissa salus, quia fonte renatis
[845] Gratia perpetue cepit dare munera uite.
   Cesarea uenerandus erat Cornelius urbe,
Gentili de stirpe satus, quem dedita causis
uita piis sacrauit aquis, cepitque gerendo
Credere, qui gessit, quidquid baptismate lotis
[850] Consueuit prestare fides: nam missus ab astris
Angelus, hunc adiens, Summi in conspectibus, inquit,
Stant Domini, quas spargis opes, que uerba precaris;
151 Premia ne desint uirtutibus, accipe certam,
Huc Petro ueniente, uiam. Sic uoce coruscans
[855] Nuntius eternis fixit mandata lauacris.
 Nona fuit tunc hora, magis qua rectius hora
Prodiret iam trina fides, quod tertia simplex
Hoc iterum ter trina docet, sacramque figuram
Singula ter faciunt, et ter triplicata fatentur.
[860] Hec est nona potens, oculos que reddidit orbi
Post tenebras remeante die, cum protulit ortum
De radiis lux nata crucis, cunctosque repleuit
Hoc sine fine iubar; nam mundum constat onustum
Gentibus esse locum, quibus in baptismate lotis
[865]  [30Kb] Plena repurgato fulserunt lumina mundo.
Hanc solet ille sequi denarius, omnia donans,
152 Que precepta decem seruantibus arbiter offert,
Nec sinit, ut tardos precedant ere priores,
Temporis huius opem, quam sacri fontis adiuit
[870] Preuius, o utinam nostre petat actio uite,
Mortalisque sibi studium proponat origo,
Ut credentis amor rerum speculetur honorem,
Et ferat exemplum meritis, qui prebuit undis!
Iamque capax fidei Cornelius, indice uoto,
[875] Ad Petrum tres ire iubet. Confessio trina
Sic uenit generantis aque, numerumque per ipsum
Europe atque Asie Lybieque tenebitur orbis.
    153 Ardua progreditur cenacula Petrus adire,
Iam medio torrente die; locus instruit altus
[880] Despiciensque solum, Petrum celestia semper,
Non terrena sequi: sexte quoque circulus hore
Detegit etatem qua Christus uenit in orbem
Largiri saluantis opem: numerusque dierum
Pretulit exemplum quo condidit antea mundum,
[885]  Quem uetat hac tandem ueniens etate Redemptor
Peccati ditione premi: sic denique sexta
Fertur et illa geri; fessus de calle magister
Cum, putei super ora sedens, per uasa puelle
Pocula qaerit aque, requiem facturus ubique
[890] Ecclesie de fonte sue: qua Petrus in hora
Esurit, ille sitit pius ad sua dona magister
Addere semper amans; cui nominis auxit honorem,
Dat pariter nutrire fidem; letabitur orbis,
Hac saturante fame, que munere pinguior omni
[895] 154 Deliciosa fluit, nullumque relinquit inanem
 Perpetuas latura dapes. Qui soluere nosti,
Excute, Petre, mee retinacula tarda loquele,
Deque tuis epulis exhauste porrige lingue.
Clauiger ethereus celum conspexit apertum,
[900] Usus honore suo; demittitur inde figura
uasis, ut in terris sit uisio, corpore Petri
Omnia posse capi, qui, quidquid sumit edendum,
Ecclesie facit esse cibum. Prefertur imago,
 [10Kb] Quatuor ordinibus se submittentibus; una
[905] 155 Ecclesie forma est, que quatuor eminet orbis
Partibus, et laxat totidem preconibus ora,
Omne genus retinens uolucrum, pecudumque, ferarum,
Reptiliumque simul; mortalibus ista coherent
Ex meritis uitiisque suis: patet ergo, quod auctor
[910] Iussit in Ecclesie transfundi uiscera gentes.
Macta et manduca, dum precipit; abstrahe, quod sunt,
Et tibi fac similes; qui uertitur, alter habetur,
Denique Saulus obit, quia Paulus uiuere cepit.
Absit, Petrus ait; quanta est reuerentia sancte
[915]  Legis! et esuriens oblatas respuit escas.
Ter sonuit Domini uox, que dictata saluti est:
Hoc Genitor, Natusque simul, sanctusque peregit
Spiritus, huic fidei pugnax cadit Arrius, unum
Personas tres esse negans; Sabellius unum,
[920] Sed Patrem confessus, ait, qui deinde uicissim
Filius et sanctus dicatur Spiritus idem,
Sed totus sit ut ipse Pater, quodque ordine trino
Continet unus apex, hic diuidit, ille relinquit.
156 uictus uterque iacet, nam iussio trina monentis
[925] Personis numerum uirtutibus indicat unum,
Quo uocat imperio gentes; hoc credere fas est,
 Si uolumus complere fidem, facis omnia, Christe,
Sanguine munda tuo, lateris qui fluxit ab ictu,
 Discrete coniunctus aque; maculosus oberrat
[930] Anguis, et exstinctum lymphis gemit esse uenenum.
   Comperit accitus, que sit sua uisio, Petrus,
De merito qui nomen habet, nam Petrus Hebreo
Agnoscens sermone sonat; pro munere Christus
Sic uocitare dedit, quo cognoscente patescit
[935] Descendit uisurus eos quos miserat illuc,
Qui laticum quesitor erat, descendere Petrus
Dicitur, ad plebem ueniens gentemque nouellam,
Que necdum cognorat aquam: pars mersa profecto est
Sacro fonte carens, cuius uia ducit euntes
[940]  Ad patrie melioris opem, qua pergere cessans
Non intrat, quo uita uocat; comitantibus iisdem,
Cornelii properat celestia regna daturus,
157 Sanctificare domum, genibus quem, poplite flexo,
Non sinit aduolui: gratis dare munera suetus
[945] Arcet honoris opus: caput hinc nouus erigis orbis,
Qui percussus eras antiqui dente parentis,
Natalemque tibi fons reddidit; edite rursus,
Ne preme colla tuis, alienis libera, culpis.
Ut primum fari sublimia dogmata Petrus
[950] Cepit, et eterni mysteria pandere Christi,
Magnanimes stupuere uiri, uocemque sequentes
Inuenere uiam: quid non credentibus offert
 Indubitata fides? cui nunquam munera tardant,
Nec faciunt diuina moram: mox Spiritus almus,
[955] Indulgens uarias opulento munere linguas,
 [38Kb] Compleuit sine more domum; baptisma frequentat
Petrus, ut ablutos flammis purgaret in undis.
Exemplo caret iste locus, quo Spiritus almus
158 Preuenit, quas sanxit, aquas; qui talia semper
[960] Addere dona solet, solisque ex fonte renatis
Imposita properare manu; gerit ista uicissim,
Ne quisquam putet esse suum, meritisque uenire,
Quod uariat, qui sponte parat, nam Spiritus almus
Nescia mensure fert premia, plusque ministrans,
[965] Quam sperantis erat, precedit gratia uotum.
    Peruenit, hinc abiens, sublimem Petrus in urbem,
Que retinet uexilla crucis; plebs cuncta requirit,
Gentibus unde salus, aperit quibus omnia doctor,
Subiungensque monet, nunquam fas esse negari,
[970] Que ueniunt bonitate Dei; sententia uoce
Digna pii monstrare palam custodis amorem,
Ut uelit ad cunctos celestia regna patere,
Qui tenet has sine fine fores: quid, turba, querelis
 159 Gaudia nostra teris? non sunt noua munera Petro,
[975] Tot uicibus signata prius, cum nominis almi
Huic Christus dat laude frui, quem iura locauit
Ecclesie portare sue, cum littore naues
Prospiciens astare duas, precepta ministrans
In Petri uult puppe uehi. Synagoga profecto
[980] Sicca remansit humi, postquam doctrina magistri
Ecclesie dedit alta sequi, stat perfida terris,
Iam pelago currente fide, sua quippe figura
Hesit utrique rati. Ioseph Iudea uocabat
Hunc natum, cui Petrus ait: Tu, Christe, probaris
[985] Filius esse Dei: pars hec defigitur aruis,
 Que cecidit terrena sequens; processit in altum,
Que creuit diuina loquens: cum pisce sine ullo
In tenebris captura fuit, nam tempore lucis
160 Lux quia Christus adest, spoliat uada salsa draconis,
[990] Ut cunctos ad littus agant sacra retia fontis;
Et de cerulei rapiantur fauce profundi.
Nam mare mundus erat, cuius de gurgite Petrus
Humida lina trahens, uerbo piscante, carinas
Compleuit maiore sinu, quia turba duobus
[995]  [70Kb] E populis uentura foret, gentesque leuauit
Tunc famulante salo, plenaque in puppe fatetur
Ecclesiam, cuius placida statione recondit,
Quod Domini sermone capit, qui dixerat ante
Esse alias, quas querat oues; has nempe parabat,
[1000] Quas nunc rite uocat, per quas clementia Petri
Congregat ethereis humana peculia septis.
Non deerit sua fama locis. Petrus, omnia prendens,
Bethsaida satus urbe fuit, que nomine Hebreo
uenatorum est dicta domus, quia uerus ab illa
[1005] Ecclesie uenator adest, qui cuncta peragrans
 Cinxit, et ad fidei collegit retia gentes.
   161 Clauditur obscuro, sed non sine lumine, Petrus
Carcere, nec possunt tenebre caligine fulua
Ecclesie celare diem: commune per omnes
[1010] Supplicium timor ille facit: custodia Petri
Publica pena fuit; proprium sed pastor ouile,
Seruato custode, regit, quem ditat honore
Ter Dominum confessus amor; de nomine Petre
Nomen Petrus habens eterna uocabula portat,
[1015] Fundamenta gerens nunquam passura ruinam.
Exspectate tuis, cunctoque in tempore charus,
Et nobis iam, Petre, ueni! simul omnibus exi,
 Quos stimulat natura prior! Iam nocte profunda
Angelus, astra ferens, ergastula candidus intrat,
[1020]  Se comitante die; celi ueniente ministro,
162 Carceris umbra fugit; pulse periere tenebre,
Lucifero radiante nouo; color exsulat ater,
Et mutata uident nocturna crepuscula solem.
Custodum uallante manu, inter uincula Petro
[1025] Corpore somnus erat, sed cum uigilaret in illo,
Que nescit dormire, fides: hoc Cantica clamant:
Dormio corde uigil. Leti documenta figure
Discite, qui liquido meruistis fonte renasci,
Et, que forma manet sacrato in corpore Petri,
[1030] Cernite corde pio: docet hanc uirtutis aperte
 Angelus ipse uiam; tangens latus impulit, in qua
Ecclesie stat parte caput; qua nuntius ortam
Nouerat, inde leuat. Lateri subnexuit arce
Ostia sancta Ne clausis animalibus, hinc est,
[1035] Diluuio uastante, salus. Producitur Eua,
Dormitante uiro, lateris generata propago,
Nomen habens uite, si nunquam culpa fuisset,
Sic mansura magis: Christus post mysticus Adam,
Dignatus dare membra cruci, atque in carne perempta
[1040] Morte premi, qua uita redit, noua dona liquoris
Per lateris sacrauit iter: nunc angelus illa
 Petrum parte uocat, mens credat ut omnis, in ipso
Ecclesie constare decus, teneatque superno
Assertore fidem, quo calceamenta monente
[1045]  [4Kb] 163 Hi meruere pedes, tetigit quos dextra magistri,
164 Que totum mundauit aquis: gradientibus illis,
Concluse cessere fores: putat omnia, somno
Ludificante, geri, cui premia uera parauit
Maiestas ignara doli: iam ferrea claustris
[1050] Porta patet, rigidi laxant sua uincula postes.
Gentibus abscidens dure feritatis acumen
Aspera cuncta domat, ne ianua fixa uetaret
Orbis iter, quo cursus erit: dic, gloria rerum,
Ferrea quid mirum si cedunt ostia Petro?
[1055] Quem Deus etheree custodem deputat aule,
165 Ecclesieque sue faciens retinere cacumen
 Infernum superare iubet: mox liber ab hoste
Diuinum celebrauit opus, quem prima puella
A tenebris remeare probat, cui gratia Christi
[1060] Rem dedit esse parem; uisus adit ipse resurgens
 Femineos, loquitur redeuntis gloria carnis
Ad sexum, quem mater habet; patet hinc quoque uatem
Ecclesiam sensisse suum, que gaudia portet
In cunctum diffusa gregem: quis talia fando
[1065] Explicet, aut uerbis attollat pondera rerum?
Maximus ille pauor, gelidos qui strinxerat artus,
Letitie mensura fuit; manet omne per euum
Pignoris huius apex, et sideris obtinet instar,
Corpore quod Petrus sacrauit, et angelus ore.
[1070] His solidata fides, his est tibi, Roma, catenis
Perpetuata salus; harum circumdata nexu
 Libera semper eris: quid enim non uincula prestent,
166 Que tetigit, qui cuncta potest absoluere? cuius
Hec inuicta manu, uel religiosa triumpho
[1075]  [1Kb] Menia non ullo penitus quatientur ab hoste.
 Claudit iter bellis, qui portam pandit in astris.



LIBER SECUNDUS.


 [60Kb] 167 Spiritus accensam uerbo radiante lucernam
Sub modio lucere uetans, secernite Saulum,
Dixit, in oris opus, quem mox sacrauit euntem
Imposita Petrus ille manu, cui sermo Magistri
[5] Omnia posse dedit. Cyprum, Salamiraque linquens
168 Pergit adire Paphum, que fertur amoribus olim
 Dedita, sacrilege mansisse libidinis antrum,
Aligerosque uagos studio coluisse procaci.
Hinc operum procedit apex, quia gratia maior
[10] Ad delicta uenit; culpas huic posse remitti,
Exemplum iam Paulus erat. Quam splendida laudum
Materia est adiecta uiro! Primordia casta
In luxus regione serit, fructusque pudicos
 169 Multiplicat lasciuus ager: cui nescia post hec
[15] Difficilisque foret, cum sic uideatur honestas
De turpi cepisse loco? pars ne qua uacaret
A meritis ieiuna, tamen molitur iniquus
Eloquio certare Magus; contraria semper
uirtuti fecere uiam: iaculata retorquens
[20] Ecclesie bellator ait: fallacia monstrat,
 Quo pereas genitore satus; confinia mortis
In tenebris patiere tuis, neque cernere solem
Tempus ad usque datur, rerumque attendere formas,
Artificem quibus esse negas; tunc nubila uultum,
[25] Ceruleis uinxere notis, et pectoris atri
uenit in ora color: querit iam, calle negato,
Quo duce tutus eat, cuius pede gressibus instet,
 [18Kb] Quis tribuat miseratus opem, uacuasque per auras
Erroris palpauit iter. Proconsule Paulus
[30] Mox dedicit lucere fidem, cui causa uidendi
170 Nox aliena fuit: non sunt noua, Paule, salutis
Obsequia, a tenebris lucem bene surgere nosti.
Omnia secretam reserant documenta figuram.
Si libeat uigili pulsare latentia sensu,
[35] 171 Iure docens Paulus miracula condere cepit
Ex oculis, iubar unde sui micat altius oris,
Amisso crescente die; sic nuper iniquum
Subdere dignus erat, tenebrisque fatentibus hostem
uincere, qui cecus meruit sine fine uidere.
[40]    Antiochi dictam de nomine uisitat urbem
Paulus, et extemplo properat dare uerba cateruis
 Quas Synagoga tenet; dextraque silentia mandans,
172 Nostis, ait, patribus tellus Aegyptia nostris
Qua posuit feritate iugum, crudelibus aruis
[45] Quos rapuit per signa Deus, quibus omnia cedens
Mutauit natura uices, cum uirga fugauit
Terga maris, fluctusque suis stetit exsul ab oris,
Puluereo de calle placens, pontique facultas
Obsequio est subiecta pedum, redeunte profundo
[50] Naufragium factura reis, que uertere iussa
Per uarios sua iura modos, his strauit arenas,
His cumulauit aquas; iustis uia, sontibus unda.
Cum percussa silex uenis spumauit apertis,
Aequoreos enixa lacus, de uertice sicco
[55]  [29Kb] Flumineum largita uadum, non pristina morem
Gessit origo suum, ueterem nec prebuit usum,
Dona nouella ferens, quam lex eterna cegit
Non innata sequi, disiunctaque semine monstrat
173 Posse dari, de rore dapes, de caute liquores.
[60] Nam ne pauca piis fluerent miracula causis,
Saxa uomunt latices, et inundant nubila panes,
Aeriusque liquor solidis induruit escis,
Queque diu uacuas tenuerunt agmina fauces,
Frugiferis saturantur aquis, nimbique coloni
[65] Dant epulas, pluuiamque uorant, et manditur imber.
Sic inuicta manus, sic gratia plena creantis
Scit querulos nutrire greges, et ponere sacros
 In patria meliore choros, ut uentris ameni
Fructus ad eterne florescat semina uite.
[70] Dauidica nam stirpe satus, genitrice Maria,
Christus adest, quem tota canunt oracula uatum
uenturum sub carne Deum, seseque creantem
uirgineos intrare sinus. Euoluite, quidquid
Sabbata uestra tegunt, typice documenta figure
[75] 174 Perspicitis fulgere sacri presepibus Agni,
Cuius ab igne senes hauserunt dicta prophete,
Et dedit ante loqui, quod cepit postea nasci.
Clamauit, uirtute potens, Baptista Ioannes:
Non ego sum, post me ueniet, cui tangere non sum
[80]  Calceamenta pedum dignus, neque soluere summam
Qua ligat excelsas humilis corrigia plantas.
Quam bene uox Pauli cecinit precepta lauacri,
Permiscens antiqua nouis! nec Epistola cessat
Hec iterare docens: Patres baptismate nostri
[85] In Rubro fulsere freto sub nomine Mosi
Per legem, cum petra simul sequeretur euntes;
Nam petra Christus erat. Quid adhuc, gens dura, requiris?
In libris sonat ecce tuis: ne credere tardes.
Consule signa maris, que mystica dona susurrant
[90] 175 Temporibus uentura crucis, cum sanguine iehsu
Tinxit aquas, laterisque uno de uulnere fluxit,
 Quod uite tria dona daret: rubor equoris ille
Causa futura fuit; sic Conditor abluit omnes;
Sic emit; hic pretii color est in gurgite ponti,
[95] Apparentque uado miracula debita ligno.
   Sepius obscuris radios infundere feruens
Mentibus, hec rursus memorauit in ordine Paulus:
Postquam signa Dei, carnis uestitus amictu,
Christus ubique dedit, faciens manifesta, quod orbi
[100] uenerit ipse salus, stimulis agitata furoris
Impia turba fremens petit hunc a iure Pilati
Suspendi, figique cruci: terrena propago!
 [5Kb] uota quod optanti non possent omnia ferre,
Sponte salutiferi cesserunt munera Christi,
[105] Qui libertatis pretium tibi uenit ab astris,
Perdita restituens, tumulisque iacentia tollens;
Respice, quam proprio maneas obnoxia regi;
Ne pereas, uult ipse mori; post tristia facta
Quin etiam, custode dato, signare sepulcrum
[110] Ad geminum uoluere nefas, Dominoque paratam
176 Surgenti damnare uiam: pro ceca uoluntas!
Que putat eternum mortali lege teneri,
Et non posse sibi post funera reddere membra,
Qui toties aliena leuat: meministis ab ore
[115] Dauidice resonare lyre: Corrupta uetabis
Sanctum nosse tuum. Poteratne in puluere lethi
 Ferre moras, qui uita manet? quem suscitat auctor
Nil patiens de morte Deus. Mors denique uicta est,
uincendi transgressa modum, que, iudice tacto
[120] Linquere iussa reos, spoliis uacuata uetustis
Per sua bella cadit; ueniensque absoluere uinctos
Non retinendus erat; sors ultima cepit Auerni
177 Iam, uita presente mori, queque omnia subdens
Ante fuit, tunc ipsa perit; triduoque peracto,
[125] Lucis iter, quod fecit, adit, quo tota resurgit
In Domino natura suo; de lege uidetis
Laxari non posse neces; hunc querite, cuius
 Sanguine mundati, regno sociamur herili,
In cuius iam parte sumus, sub pignore carnis,
Quam uoluit portare Deus. Tunc dogmata quosdam
[130] Ecclesie dant ista uiros; uetuere loquelas
Ulterius proferre pias. O semper inanis!
O sterilis Iudea, tibi! que semina uitas,
Ne fructus afferre queas, quibus ore magistro
[135] Paulus ait: uos ista quidem, uos nosse deceret,
Ast aliis hoc lumen erit, nam scripta fatentur;
178 Lumen in extremis posui te gentibus esse.
Gentiles stupuere globi, fontemque secuti
Sumere promisse cupiunt nouitatis honorem,
[140]  Et lympha genitrice sati meruere renasci.
Compellor ratione loci, pro munere tanto,
Historie pulsare fidem, que prodidit, olim
Cum populos gentesque duas in uentre Rebecca
Ferret, et angustis includeret agmina muris,
[145] Consuleretque rogans oranti corde Tonantem,
Responsum meruisse Dei: Prior, inquit, in istis
Inferior breuiorque manet, maiorque minori
Seruiet, et iuuenis palme potietur honore.
Quidquid in hoc utero fecunda puerpera gessit,
[150] Ecclesie conceptus habet, formamque sequentem
Gentilis concursus agit, qui crescit in aluo,
 [78Kb] In qua uictor erit: quod iam meminisse necesse est,
Et studiis celebrare bonis, famulemur ut illi,
Cuius ab affectu nos contigit ante uocari
[155] Quam nasci; qui dona prius quam tempora prestat.
   Iamque Lycaonios incedens passibus agros
Lystram Paulus adit. Fuit hac tunc claudus in urbe,
Supplicio comitante satus, uestigia ferre
Nescius ex utero: membris pars ceperat egri,
[160] 179 Se nascente, mori. Comperto dogmate Pauli,
Quo monitore pie tendunt ad sidera mentes,
 Mox uoluit diuina sequi: bene, claude, iacebas,
 Has primum graditure uias; petis ethera sensu,
Cum necdum mouearis humo, pedibusque negatis
[165] Longius ire uales. Paulus speculatus, in imo
Pectore quid cuperet, claudique fidelis amorem
In uerbo iam stare Dei, sic clarius infit:
Surge citus, rectusque tuis imponere plantis!
Exsequitur precepta salus, et calle nouello
[170] Progreditur persona uetus, motuque frequenti
Pulsat ubique solum, perque omnia currere tentans
180 Sepe timet, quod nescit, iter, modo gressibus ortus
Annoso languore senex; quod ut agmina cernunt,
Exclamant, diuumque uocant, ac serta ministrant,
[175]  Ut mactanda feri procedat uictima tauri.
 [13Kb] 181 Paulus ad hec tunicam rumpit festinus, aperta
Sic prohibens ratione uiros: Solemnia nobis
Cur, precor, ista datis? fragili quos corpore constat
Terrena sub lege premi: fuit impius olim
[180] Relligionis honos, cum numina fusa metallis
Artifices timuere sui, cum templa dicarent
Abscissis de rupe deis; tunc forte libebat
182 Innocuos mactare greges, fibrasque tepentes
Consulere, et uocem pecudis morientis in extis
[185] Querere; nunc libeat, uanis cessantibus aris,
Aeterno parere Deo, qui semina uite
Prebuit, et uariis prouentibus arua locauit,
 Cuius ab imperio plenis consurgit aristis
De grano moriente seges, palmesque recisus
[190] uulnere conceptas fecundius euocat uuas,
Quo moderante polum, succedunt solibus imbres,
183 Tempora temporibus, que cum fugitiua recurrunt
Post sua terga, uagi constantia permanet anni.
 Discite iam uerum, sacra de uirgine natum,
[195] In terris celebrare Deum, nec uota feratis
Lanigero damnosa gregi, quos liberat Agnus
Unicus, ablutum qui sanguine comparat orbem.
His dictis instructa fides: sed corporis usus
In geminum processit opus, duplicemque figuram
[200] Personat una salus, toto quod in equore mundi
Ecclesie duo sunt populi per uerba duorum,
Cui plenas captura duas facit esse carinas.
Namque hec humano generi collata uicissim
Claudorum docuere pedes, quibus astat imago,
[205] Singula queque gerens, populo communis utrique.
 Quem Petrus antiquis tribuit consurgere plantis,
Ad portam uicinus erat; gens uenit ab illo
Circumcisa loco, Psalmi, Lex atque Prophete
Cui Christi cecinere diem; quem Paulus ab aruis
[210] Erigit, ad templi nunquam consederat edes,
Longinqua tellure iacens, quia gentibus orsus
 [53Kb] Cepit ab ore pio solide uestigia mentis
In turbas proferre rudes, populoque mederi,
Quem latuit uox prisca Dei. Sic claudus uterque
[215] 184 Cum properat, genus omne leuat, gentisque salutem
Persone signauit iter, que gloria rerum
Contulit, ut Petro Paulum gerat ordo secundum,
Qui fundamentis manet architectus in illis.
Ut tamen auctoris memoremus ad omnia laudes,
[220] Hi duo sunt ceci, properantibus undique turbis,
Qui Domino dixere simul: Fili optime, Dauid,
 Da tenebras exire graues, da cernere lucem,
Quam nescimus adhuc! Subitum tunc illa medele
Semper amica manus iubar intulit, atque reliquit
[225] Nox oculos, exsulque dies illuminat orbes,
Expauitque redux inopina crepuscula uisus.
Hos populos liquet esse duos, quos noxia uene
Cecauit natura sue, clementia Iesu,
Cum celebrauit iter, cum tempora carnis habere
[230] Se uoluit, de luce nouat, purgatque figuram,
Quam delicta dabant, moxque integra fulsit imago,
 Que meruit sentire Deum: pars iuncta cerebro
 Maxima sunt oculi, creat hos in munere Christus,
Qui caput et splendor rerum est: pars omnibus ima
[235] 185 Sunt in fine pedes, hos sanat in aggere cura
uocis apostolice, quoniam speciosa uocantur,
Que pacem cunctis portant uestigia terris.
Exortum est lumen tenebris per dona magistri;
Hi statuunt gressus, quibus est sors tradita uerbi,
[240] Ut uigeat medicina sequens bonitate prioris,
Paulatimque salus in totum transeat orbem.
   Iam rabidas hominum Paulus superauerat iras;
 uelificante fide, subitas uomuere procellas
Iudaica de nube doli, non primitus ulli
[245] Posse lauacra dari, quam circumcisio carnis
Accedat de lege Dei: gens dura, quid ultra
Ad lapides ferrumque uocas? hec umbra figure,
186 Non species mansura fuit; simulata relinque,
Que iam certa uides; Christi processit ab ore
[250] uita manens, omnesque iubet de fonte renasci,
Qui ueniunt: cur membra secent, partemque resoluant,
Cum totum saluare queant? ne quere uetusto
 More premi nouitatis opem, deflexaque retro
 [4Kb] Lumina constitui, postquam uia rectior omnes
[255] Dirigit, et cesis illustrat sentibus orbem.
Lite sub ambigua Paulus loca tendit ad urbis,
Cui radiant monumenta crucis, sanctosque reuisit
Iuris apostolici proceres, quibus omnia presens,
Que sint gesta, refert. Petrus, cui maxima cura est
[260] Commissos augere greges, ad pascua cunctos,
Se duce, leta uocans, has explicat are loquelas:
Cernitis eternum seclis memorata uetustis,
Que populo docili cecinerunt ore prophete,
In nobis complesse Deum, qui maluit emptor
[265]  187 Omnibus esse salus, nullum discernere passus.
In pretio, quo uita redit: mihi iussit apertam
Gentibus hanc monstrare uiam; quid uota morari,
Tardarique iuuat? quidue hec enigmata cana
Misceri cum luce noua? quos gratia purgat,
[270] Ut ueniant, lex nulla uetat, celestis amoris
Materia est festina fides, hanc Christus adoptat,
Hanc facit esse suam, qua quisque merebitur uti,
Circumcisus adest, et iure renascitur undis.
Pastorem statuere sequi, placet ergo ministros
[275]  Ire simul, scriptisque piis absoluere gentes,
 Hoc illis non stare iugum, tamen esse cauendum
188 Ne simulacra colant, quorum libamina semper
Exsecranda forent; ne, suffocata cruore
Que maculantur, edant; ne, seuior hoste, libido
[280] Hos impura premat, quos lux baptismate mundat.
Clarius ut liqueant huius documenta figure,
Et progressa prius, cur iam discedat imago,
Principium meminisse iuuat: Deus inquit, Abraham,
Ut testamentum tibi nunc sobolique perenne
[285] Constituas in carne meum, preputia ferro
 Circumcide libens, et federa necte superna.
Secretam scrutemur opem, uideamus in isto
uulnere pacta Dei, que testamenta recondit
Prescius, ut terris consortia iungat Olympi,
[290] Que didicit iurare puer, qui primus ad undam
Reperit ecclesie currentem fonte Rebeccam.
Corporis ille locus, quo circumciditur Abram,
Luxuriam lasciuus habet, uitiique minister
Nature sub lege iacet, pater ipse futurus
[295] Seminis, unde salus ad uitam pullulat orbis,
Euacuat, quod culpa grauat, truncata libido
189 uirgineum promittit opus; hec namque propago
Diuinum concepit iter; hinc sacra Maria est
 Ad partum generata nouum, que, coniugis expers,
[300]  [134Kb] Mater inest, natusque Dei de uirginis aluo
Emicat, atque hominem mediator in omnia complet,
Hinc terrena leuans, illic celestia prestans.
Preterit ergo uetus, Christo nascente, figura.
Hec facies ius omne nouat, cultroque fugato,
[305] Spiritus ardescens cor circumcidit in undis,
Qui sanantur aquis, ne figant uulnera membris.
   Nescius interea curis laxare quietem
Paulus in orbe docet, uerbique ligonibus omnes
Excolit, et fidei cogit flauescere messem,
[310] Errorum fugiente gelu, quem Spiritus almus
Hec Asie proferre uetat, nec Mysia quiuit,
 Diues agris, huius tunc semina ferre salutis,
190 Fecundo ieiuna solo; uir quippe Macedo
In somnis hec uisus ait: Miserere, precamur!
[315] Illyricos dignare sinus! o gratia quantum
Improuisa parat! subito flammantur amore,
Qui positum iam tempus habent; sic, nocte fugata.
Doctiloquus conuertit iter, fructuque loquele
 uescitur esuriens Macedonia, perque soporis
[320] Dona salutiferam meruit comprendere linguam.
Questio crebra sonat, si plenus munere largo
Predicat omnipotens: Non ueni perdere mundum,
191 Sed saluare magis; faciat que causa, negari
Hec aliis, aliisque dari? cum prodiga Iesu
[325] In commune uelit pietas succurrere cunctis.
Suppetit affatim exemplorum copia, nosque
Lectio multiplicem docet hac in parte figuram,
De qua pauca canam, Luca narrante, relatu.
E populo quidam Christo comes ire rogabat,
[330] Quem secum prodire uetat, qui deinde tacentem
 Sponte uocat; nouit mundans interna magister,
Que uerbum iam corda ferant, quos obstruat intus
Error iniquus adhuc, ut tunc doctrina ministret
Officium, cum tuta uenit: en sancta quod, inquit,
[335] Incipiant uiolare canes, cenoque grauati
 [5Kb] 192 In margaritas uertant contagia porci.
Altera res etiam superest in carmine dura,
Sed, quibus ex ueteri patuerunt omnia fonte,
Ore datas tenui facile est aduertere guttas.
[340] Exodus ille liber memorat uelamina sacri
Pontificis, qua nempe queat splendescere ueste,
Officiique habitum nitido componere cultu,
Qui segmentatus mediis altaribus astat,
193 Quas inter species parili numerantur amictu
[345] In femore exuuie, quibus indumenta pudoris
Progrediens ad templa locet, studeatque sacerdos,
Renibus obstrictis, mysteria castus adire.
 Quod statuit lex prisca magis, deuinctaque iussit
Tunc hec membra tegi, que possidet atra libido,
[350] Cum properat libare Deo: laxata relinquens
Coniugio post sacra tamen, ne parcior usus
Ad sobolis non staret opus, sterilique marito
Connubii frigeret amor, cum certa propago,
Hoc solemne gerens, nullos admitteret unquam
[355] Externa de stirpe uiros, ubi nomine prisco
 Ex adytis perdurat honor, prolesque per euum
Sanctificanda redit: uicibus supplenda creandi
Ecclesie nunc alma fides sine fine pudicos
Pontifices iubet esse suos, et querit in omni
[360] Cauta tribu, quos rite probet, nec sanguinis iste
Sed meriti successus erit: tamen illa figura,
Qua sine nulla uetus subsistit littera, demum
194 Hac melius nouitate manet, uariatque recurrens
Alterna ratione uices, ne forte sacerdos
[365] Tunc generare uelit, cum necdum mente capaces
 Cernit adesse greges; cumque instat nobilis ardor
Discendique fames, ut apertius ora resoluat,
Ne quisquam ieiunus eat; nam semine uerbi
Prolem posse dari Paulus quoque sepius inquit,
[370] Filioli, dicendo, mei: iuuat ergo parumper
Eloquium genitale premi, studiumque docentem
Dispensare suum, laxans pro tempore uires
Ingenii, strictasque ferens, ne fusa profani
Conculcata terant, mundatis sancta reseruans.
[375]  [214Kb] Fas uetat inde queri; culpis hoc imputet Ade
uene pena sue; quid enim rea fauce parentum
Progenies sibi iure petat? sator ille benignus
Ni donare uelit, quidquid temerarius error,
Corrupto natale, tulit: uia sola salutis
[380] Affectus parcentis erit; miseratio semper
Conditione caret; prestans indebita, Christus
His pius accelerat, iustusque his munera tardat.
   In Macetum terris cum menia nota Philippi
195 Doctoris celebraret iter, bacchata puella
[385]  Sub stimulo Pythonis ait; Paulum esse ministrum
Aeterni scitote Dei. Professio uera
Mendaci de teste sonat, uocemque fidelem
Perfidus auctor habet, sed non defertur honori,
Quod cogit formido loqui, nec mente coheret
[390]  Nudus amore timor. Paulus, miseratus ab atro
Demone corda premi, nolensque licere profano
196 Diuinas aperire uias, Fuge, dixit, et ista
Ulterius tentare caue! Nil iussa moratus,
Hostis abest, uacuamque domum possessor iniquus
[395] Deserit, ac profugo mulier sanata periclo
Conticuit de laude uiri; que cepta peregit,
Plusque tacens hoc esse docet, de munere uulgi
Hec questum faciebat heris, quos turbidus implet,
 Quo caret illa, furor, populique procacis in aure
[400] Seditione fremunt, Romanis obuia sacris
Sacra dari, ritusque nouos exire per orbem,
Et ueteres cecidisse deos. Tunc agmina raptim,
197 Fustibus innumeris eliso corpore Pauli,
 [27Kb] Conueniunt, ubi carcer erat, quem sedibus imis
[405] Includunt, comitante Sila, uestigia quorum,
Ligno mersa cauo, uinclis tenuere beatis.
O felix de clade locus! cui clara refulgent
Lumina pro tenebris, in quo dedit esse perennem
Nox antiqua diem, niueam translatus in aulam
[410] Ecclesie, cunctisque ferens modo dona salutis,
Quam bene carcer erat! tota concurritur urbe,
Qui primus noua tecta petat quiue oscula figat
198 Postibus, et tacta sacretur parte cylindri.
 Iam nocturna quies per corpora serpere fessa
[415] Ceperat; exsiluit tellus minitata ruinam,
uisceribus concussa suis, et, claustra relaxans,
Mota uagatur humus, seruitque canentibus hymnum
Tempestas famulata soli. Pro quanta patescit,
A nullo superanda, fides! ueniente periclo,
[420] Pena fugit, geminoque metu discrimina crescunt
Ut perdant tormenta locum. Tremefactus, ab alto
 Excutiens sua membra toro, cum libera custos,
Cerneret antra necis, gladii mucrone retecto,
In iugulum uult ferre manum, sed non licet illi,
[425] 199 Paulo teste, mori, cuius solamine uitam
Reperit, atque suo meruit de carcere solui,
Descendensque domum sacris fomenta ministrat
uulneribus, liquidamque parat sibi redditus undam,
Celestem nacturus aquam; nam corda saluti
[430] Figere Paulus amans, cunctos simul amne fluenti
Diluit etherei, patuit cui luminis ante
Gratia non perimi, creuit post uita renasci.
Blandiloquis olim capta est sermonibus Eua,
Deceptura uirum; nunc improbus ora puelle
[435] Qui tunc demon agit, repetens ad crimina sexum,
De quo preda fuit, multis, uentura canendo,
Peccati conceptor erat; sed Apostolus Adam
Iam melior, celeste leuans in imagine signum,
Qui fuerat terrenus homo, nec certa recepit,
[440] Nam fallit, quod ab hoste uenit, metuamus ut omnes
Hoc audere nefas, nec corrumpamur amari
Melle doli, si uera canat, qui falsa ministrat.
 [294Kb] 200 Ingeniis claras et linguis Paulus Athenas
Ingreditur, tumidamque feris conflictibus urbem
[445] Eloquio torrente premit, quem turba profari
Doctisonis mirata modis, Quibus, inquit, ab oris
uerborum fluit iste sator? Plebs nescia Paulum
Semina ferre uocat, fruiturque errore magistro
uera loquens; namque hic facundus in orbe uiator
[450]    201 Ambulat, atque colit, cuius labor omnibus instat,
 Ut crescat diuinus ager, purgataque fructum
 Mens humana ferat, lolii ne sordeat herbis,
Quam segetes portare decet. Manus emula cogit
Ad proceres hunc ire simul, quibus edidit astans:
[455] Cecropide, quos fama canit sermone diserto
Gymnasiis uernare suis, ubi presidet altus
Sacrilege nouitatis amor, uos cernimus aram
Ignoto posuisse Deo, qui condidit astra,
202 Qui pelagus terrasque dedit, quem uita parentem,
[460] Ut moueamur, habet, cuius spiramus ab igne,
Cuius imago sumus, de quo cecinere pete
Hinc hominum constare genus, quem predico, cuncta
 Sanxit ab ore suo; cur hec diuina uocatis,
 [11Kb] Que facitis, uacuoque metu celeste putatis
[465] 203 Auxilium, quod gignit humus? natura metalli
uisceribus latet ima soli, quibus eruta sumit
Ingenii fabricantis opem, seu numina templis
Hinc ueniant, seu uasa focis; sibi causa timoris
Ars operata deos; Dominum super omnia fusum
[470] Claudere nemo potest, paruisque arctare figuris;
Quod capitur, minus est spatio capientis; in auro
Materia est, opifex rerum non sustinet usum
Quem simulant quos ipse creat: quam dura luetis
 Crimina! quam stultam sese sapientia uestra
[475] Iudicii est sensura die! cum corpora Christus
Surgere cuncta iubet, tormentaque fine carebunt,
Utque reos cruciet, seruat, quos deuoret ignis.
Sic caro, iuncta Deo, carnales expiat actus,
Et commissa sibi coram hac examinat ultor,
[480] Qua uoluit moriente pati, quam, funeris expers,
 uiuificare uolens post tartara reddidit astris.
Hec multos ad dona uocant. Dionysius ipse
204 Primus in arce loci noua premia iungit honori,
Complexusque fidem sic incipit esse sophista.
[485] O lupe, Paule, rapax! dedit hoc benedictio Iacob
Nomen habere tibi; quid iam remanebit in orbe,
Quod non ore trahas, postquam solertia Graia
Cessit, et inuictas in dogmate uincis Athenas?
Cur Epicureus, uel Stoicus impia soli
[490] Bella cient? reserare opus est quo nomine multi
Sectarum coiere greges: uitam ambo beatam
 Elegere sequi, quam corpore diligit alter,
205 Hic animi uirtute colit: dat et actio Pauli
Ad uitam precepta piam; sic, themate iuncto,
[495] Hi magis alternis soluerunt uocibus ora:
Corporis atque anime commissus partibus exit
Plenus homo, sed nunc, studiis diuersa sequentes,
Ambo uolunt quod neuter habet; uas lumine plenum
 [102Kb] Subdit utrumque Deo, uideo, clamans, caro menti
[500] Quam sit iniqua mee, rursusque salubriter infit
Non propria de parte geri quod gratia donat.
206 Hoc celebremus iter, uita est quia Christus, et ipse
Se uocat esse uiam, per se gradiamur ut ad se.
Sanctaque ne pedibus possit cessare lucerna,
[505] Preco datus fidei uestigia suggerit orbi.
   Attica discedens iam liquerat agmina Paulus,
Eloquiis superata piis, bimarisque Corinthi
Menia iuncta petens populosam reperit urbem,
Que, licet alterni contingeret equoris undas,
[510] Perpetuas sitiebat aquas; ibi Ponticus ille
 Aquila tunc preceptor erat, uir plurima laudis
Instrumenta gerens, cuius se Paulus amico
Contulit hospitio, sociam dignatus adire
Artis amore domum; nam scenifactor uterque
[515] 207 Pollebant operis studiis et dogmate legis.
 Christus ait: Nunc, Paule, doce; non obuiat ullus,
Me comitante, tibi; que sit mihi menibus istis
Turba, uides; insiste loquens; ego pectora firmo.
Ista monent nullos unquam de munere tardo
[520] Posse queri, gratis quod dat clementia Christi.
Tecta sub ambiguo lateat ne forte figura,
Qua dabitur, ratione canam; de nomine sepe
Argumenta trahi, documentaque maxima gigni
Scripture cecinere pie: iuuat altius ergo
[525] Querere qui Paulo charus coniungitur hospes
Factus in arte comes, sub cuius imagine cause
Sic uocitatus erat, qualiue decorus honore est,
Hac quoque parte placens: aquile natura fidelis
 208 Sponte gerit quod forma tenet; nam debilis euo
[530] Et declinatis senio iam uisibus ales
Flammiuomo sub sole iacet, pennasque grauatas
 [5Kb] Eius in igne fouet, nocturnaque lumina pandit,
Atque oculos radiis ardentibus ingerit egros,
209 Ad ueterem reditura diem; sic dona caloris
[535] Languida sumit auis, cuius de fomite uires
Accipit, et prisci reparat dispendia secli.
Cui ne sola forent, que feruidus incutit estus,
Per laticum mundanda uadum, ter mergitur undis,
Et senium deponit aquis, iuuenemque decoris
[540] Effigiem de fonte leuat; quis apertior actus
Relligionis erit? cum ueri lumine Solis
Tangimur, antiqui contagia soluimus eui,
Accendente fide: lympha mox matre renati
 210 Conspicimur nouitate rudes: infantia rursus
[545] Fit recidiua seni; gemino manantibus ortu
Hic melior natalis adest, bene conscius huius
 Alitis exempli, quem Spiritus egit opimam
In cithara uersare manum: Renouaberis, inquit,
More aquile; qua lege datur sentire probatis
[550] Laude placere typi, quod firmant cantica iusti.
Nec uacat ars Pauli, socio celebrata sub ipso,
Secreti uirtute boni, tentoria quippe
Fortia mobilibus fabricabat in aggere tectis.
Longius hec abiens peregrinus ubique uiator
[555] 211 Erigit, atque hiemes solesque his pellibus arcet.
Nos quoque, per culpam prima de sede repulsi,
Exsilio mundi iacimur; uia reddita tandem est,
Qua patrie repetamus iter; munimina nobis
In castris sunt, Paule, tuis, ne criminis imbres
 [29Kb] Tempestas mundana ferat, scelerumque uapores
Ignitus tentator agat; sub tegmine tali
Tuta salus nullum discriminis excipit ictum,
Nec prostrata feri succumbit uiribus hostis.
Mystica signa duces premittunt laudibus artis.
[565] Pisces Petrus agens, homines capit; equoris hospes
In sacris persistit aquis: habitacula Paulus
Dum terrena leuat, docet ut celestia condat.
Factaque sepe manu nunc construit atria uerbo.
   Ulteriora sequens, lustratis finibus, arua
[570] Conueniens Ephesum Paulus docet, atque ibi quosdam
 Prospiciens astare uiros: An Spiritus almus
uenerit his? quesitor ait, qui fonte Ioannis
Se dudum maduisse ferunt, nam nominis huius
212 Expertes hucusque trahi, quos flumine sacro
[575] Abluit, et sanctus mox Spiritus ora repleuit,
uerborumque dedit solitis uirtutibus imbrem.
Sepius arma mouent ista de parte profani,
Et bellare parant, quibus ut contraria possim
Fundere tela loquens, tu nunc mihi largius ora,
[580] Spiritus alme, riga, sint ut tibi dogmata digna,
 Que dederis! tu uocis iter, tu semita uite,
Tu dicture ueni! qui per tua munera semper,
 Quod reddamus, agis, donique resuscipis usum.
Nomine uenturi precursor in orbe Ioannes
[585] Exhibuit baptisma suum, Dominoque parauit
Ipse uiam, memorans cunctis baptisma futurum,
Post aliud quod iure datur, quod trina potestas
Illustrare solet; sed quod magis eligit huius
Tangere Christus aquas, formam facit omnibus, ad se
[590] Currere, fonte pio sacram ne deserat undam
Ulterius mortale genus, quam corpore mundo
Et Dominus dignatus erat, cum diluit amnem
Per famulum mergente Deo: iam, flumine tacto,
 213 Discipulis hoc cessit opus, quos dogmata plures
[595] Baptizasse canunt; serui cessare lauacrum
Fas fuerat, ueniente Deo, prenuntius ex quo
Dixerat ista prius; quo fecit tempore iehsu
Iam plenum baptisma geri, uelut ante Ioannes,
Cur solitum propriumque daret? que regula Paulum
[600] Compulit, ut Christi deberent fonte renasci,
Quem non uenturum, sed iam uenisse Ioannes
Insinuans digito celestem prodidit Agnum,
Hunc peccata canens a cuncto tollere mundo.
Quid geminum baptisma cupis simulare, profane?
[605]  Dissona non iterant; repetitio rem tenet ipsam,
 [71Kb] Non aliam, bisque illa foret, que primitus esse
214 Cepit, et ipsa redit; nam cum discordet origo
Principii finisque sequens, et singula dici
Et patet esse semel, nulloque errore grauantur,
[610] Que collata simul possunt diuisa probari.
Cum tamen heretico nigredine plenus Auerni
Polluitur quicunque lacu, si lumen habere
Ecclesie uult fonte pie, non cogit ad undam
Nostra fides hunc ire iterum, quia nomine trino
[615] Dogmata praua trahunt, nec qui, sed quid dare possint,
 Explorare solet, posite quem uera fateri
Instituere manus, solusque repellitur error
In diuersa trahens, quod Spiritus efficit unum.
Hos etiam bis sex memorat Scriptura fuisse.
[620] 215 O sacer et felix numeri modus! agmine fuso
Cum meruere cibi damnorum semine nasci,
Iuris apostolici lata est tot gloria uasis.
 Iam sermone potens Ephesi conuerterat urbem
Paulus, et ethereis fulgebat gloria signis.
[625] Cumque per innumeros nutarent saucia morbos
Corpora, nec miseros operata refecerit egros
Artificum medicina manu, uelamina sacra
Absentes petiere sibi, quibus adfuit ardens,
Ut caderet uapor ille, fides, finemque calori
[630] Altera flamma daret; semicinctia denique Pauli,
216 Atque oblata palam sudaria, fusa per artus,
Languorum pressere focos, membrisque reposte
Ad nichilum fluxere lues: uigor omnia curans
 Tactus erat, nulleque domus a munere cessant,
[635] Quod medica de ueste ferunt: uirtute sub ipsa
Spirituum quoque turba minax, uelut irrita fumi
Pars per inane, fugit, ne fabrica pulchra creantis,
Que plasmata solo celestis imaginis instar
 [41Kb] Traxit, et auctoris speciem pro pignore gestat,
[640] Hospite sit polluta suo, templumque decoris
Inficiat predonis odor; quo tempore septem
217 Iudea de stirpe uiri noua prelia tentant.
Sic prius affati: Quem Paulus nomine Iesum
Predicat, hunc tibimet pariter proponimus et nos;
[645] Peruasum dimitte locum. uox reddita contra,
Christus qui sit, ait, qui Paulus, sentio, nam uos
Ignotos uitare licet; cognosce furorem,
Gens inimica, tuum; demon regnare fatetur,
Quem uenisse negas, atque hoc conuinceris ipso,
[650] Quo stimulante ruis, cui non datur ore placere,
 Quod terrore mouet; contraria dicere uoto
Causa Dei prohibet, quam lex comitatur amoris.
Hec est uera fides: que tunc spectacula plebi,
Quamue triumphalem, Domino uincente, coronam
[655] Contigit inde geri! rabido cum murmure frendens
Demonis ira, suis bene noxia, rumpit amictus,
Dissecat et facies, fugiuntque pericula uicti,
Nudaque precipiti conuertunt terga pauore.
Quid, Iudea ferox, iam non de clade timebis?
[660] Que socio sic hoste peris, cui criminis auctor,
 Punitorque idem est, ne sit te iudice pulsus,
Qua simul est peccante reus. Mox fama per urbem
Sparsit ubique uolans, et demonis edere uocem,
218 Quod uirtus est summa Dei: concurrere gaudent
[665] In latices intrare pios, maculasque uetustas
Fonte lauare nouo, sanctisque nitescere lymphis.
E quibus una datur simul insons omnibus etas.
Ast alii magicis ponunt incendia libris,
Ut mereantur aquas, et uitent ignibus ignes.
[670] Ardua flamma nimis, cuius super era fulgor
 Euolat, et celum tales petiere fauille.
Quinquaginta etiam pretium posuere libellis
Millia nummorum, quoniam meruere nocentes
Sic abolere nefas; huius hec causa figure est:
[675] Lege sacer numerus delicta resoluit, ut olim
219 Diluit in toto Dauid sua crimina Psalmo,
Contractusque fugat; nam quinquagesimus annus
Cum iubileus adest, proprii distractio ruris
Antiquo donatur hero; seruire coactos
[680] Libertas amissa petit; mala debita laxat
Creditor, et limen patrie uetus aspicit exsul.
 [132Kb] Quinquaginta etiam cubitis distenditur arca,
Que deprensa uadis, atque equore tuta salutem
Sub numero pietatis agit, seruataque crescit
[685] Per spatii parcentis opem, quia Christus ubique
Condidit ecclesiam uenia fabricante capacem,
Que, sic cepta fretis, latissima funditur aruis.
   220 Infelix Ephesi Demetrius arte locabat
Sacrilegis delubra locis argentea, suetus
[690] Soluere uota sue pretio maiore Diane,
Cedere cuncta uidens prisci monumenta furoris
Ingemit, et uarias his uocibus excitat iras:
Non pudet, o socii, nostram cecidisse Dianam,
 Quam mundi suspexit honor? mortalibus ultra
[695]  221 Que speranda salus, si non per secula possunt
Fine carere Dei? que nunc simulacra sacellis,
Que poterunt dare thura focis? quos aduena Paulus
Territat, et, quidquid gerimus pro numine diuum,
Muta metalla uocat, quorum discedit ab orbe
[700] Relligio, pulsique fugam petiere Penates.
Et mihi iam uideo subitis lapsura ruinis
Condita fana diu, templi quoque nobilis edem
In cinerem stragemque dari! quam prendimus arcem,
222 Quamue tenemus opem? quibus interclusa facultas
[705]  Est operum, crimenque foret fecisse Dianam.
 [6Kb] Pergite! tempus adest! labor ultimus omnia secum,
Si desperat, habet; sola est uia uincere uictis,
Formidare nichil; restat sors certa triumphi
Pro superis mouisse manus; insurgite telis,
[710] Et, quam uota deam celebrant, hanc arma reposcant!
His dictis plebs mota fremit, magnamque Dianam
Communi clamore uocant, ac prepete cursu
223 Itur in obscenum cum seditione theatrum.
Non alio decuit causas meritumque Diane
[715] Lasciuos tractare foro; capit area turpis
Concilii deformis opus; tamen impetus amens
 Fluxit, ut in uacuas oculis qui labitur auras,
Nullaque dispersus retinet uestigia fumus.
O miseranda manus! cui tu prestare laboras?
[720] Perpetuam cur esse putas? te teste, sacellis
Eruitur fugitiua suis; quo iure pauescis?
Qua pereunte doles, celoque adiungere tentas,
 224 Quam terris remanere negas? Nunc ordo figure
Explorandus erit, latebrisque uidendus apertis.
[725] Dicitur e solo Demetrius atria demens
Argento posuisse Dee, cum plura capaci
Protulerit natura sinu, quibus ista metallis
Fingeret; et fusis animantur uultibus era,
Ingeniique manus promittunt uiuere cautes.
[730] Quod si sanctiloquos uoluamus ab ordine libros,
Inueniemus iter, puris quia sensibus aurum
Comparat, argentum nitidis scriptura loquelis.
Nam Psalmus licet ista canat, tamen, inclyte Moses,
Altius hec memoras, populo cum talia dictas:
[735]  Aurum atque argentum templorum ferte decori,
225 Quod iacet interius menti, non dura metalli
Materies sub corde latet, sed apertius illud
Exagitat, quod Christus amat; mens obtulit aurum,
 [26Kb] Cui fuerit pretiosa fides, pariterque ministrat
[740] Argentum, cui uoce sonant bona tympana cordis,
Ut Dominum duo iuncta colant, de pectore sensus,
De sermone sonus, sic aurum dogmata legis,
Argentumque petunt hec ad pia templa parari.
Nos, quia templa sumus, si crimina cuncta recedant,
[745] Prescia uerba monent, quod Apostolus ipse reuelat.
Corde salus credentis erit, confessio uoce.
Sacrilego res una fuit; Demetrius edes
Condidit argento, cuius facundia mouit
Hos animos, ut norma probet, sine iudice sensu
[750]  Numina uana coli, nec de uirtute uenire
Pectoris istud opus, cui pars hec sola dicatur,
Que, rationis inops, nudam serit ore loquelam.
   226 Tu quoque, signa ferens, titulos in carmine nostro,
Troia, repone tuos et laudibus adde triumphos,
[755]  Qui magis ex uero fulgent tibi clarius actu,
Quam quos pomposo reboant tua bella cothurno
Lingua colona Dei cum semina feta saluti
Spargeret, in seram produxit tempora noctem,
Plus animis factura diem; micuere corusce
[760] Lampades, ut uerbi lucerent igne fideles.
Solus ab excubiis uiuacibus Eutychus exsul
Mersa sopore graui commisit membra fenestre.
O male parta quies! o semper dedita somno
227 Pectora, nuda bono! quantis patet ille ruinis,
[765] Quem nox sola tenet, nunquamque resuscitat egrum
Ad meliora caput! nescit uigilare periclo,
Qui patitur dormire Deo! quid inane fenestre
 Queris, adulte, chaos? quidue hac in parte quiescis,
Qua ruiturus eris? res est inimica saluti
[770] Pendula celsa sequi, furtiuaque somnia prono
Carpere uelle toro; poteras meliore cubili
In uerbo recubare Dei, Pauloque monente
Eius uelle aditum, cui limine peruia recto
 [17Kb] 228 Ianua nomen inest, per quam de fonte leuate
[775] Ad uitam gradiuntur oues; hanc querite cuncti,
Si rabidas fauces cura est morsusque cruentos
Euitare lupi, cuius lacerabitur ore
A pastore fugax, qui sparsos uocibus agnos
Euocat, atque gregem, propria de morte redemptum,
[780] Non sinit insidiis et amari uulnere dentis
Rursus ab hoste capi. Mesto sonuere tumultu
Atria; concurrit gemitu miserata frequenti
Turba uidere locum, qui funere tristis acerbo
Letitiam facturus erit; cui Paulus adherens
[785] Pectore, uiuit, ait; quam uocem uita secuta est,
Morsque repulsa fugit: quantum tua, Christe, potestas
 229 In famulis operata facit! tu redditus astris,
Aequalisque Patri de maiestate perenni
Iura superna regis; sed quod caro, corpore matris
[790] uirginis orta tibi, regnum spoliauit Auerni,
uiuaque de proprio reuocasti membra sepulcro,
Teque probans uoluisse mori, qua parte resurgis,
Et qua natus eras, iam ferrea uincula soluis.
Lux aliis alterna redit te auctore, simulque
[795] Exemplo donata tuo, qui subdita dudum
Cogis, et electis succumbere tartara seruis.
Interea felix surgit de morte cadauer,
 Et meliore uia tria per cenacula sospes
Ducitur ad Paulum, cuius conspectibus insons
[800] Cepit adesse puer, uite iam dignus honore,
 Cum lethi conuertit iter, que gloria facti
Instruit ad ueterem causas aperire figuram.
Fulta tribus cameris Ne describitur arca,
Ecclesie documenta gerens; stetit ordine prime
[805] Pars hominum, pecudesque gradum tenuere secunde,
Tertia sors addicta feris, que cuncta per undas
Arca quadrata tulit, uelut in baptismate fontis
230 Omnibus est nunc una salus, sed moribus unus
Non ualet esse locus, nam nidos fertur in illa
[810] Aedificasse Ne, quem iustum dicit Hebreus
Et requiem, quod Christus inest, qui diuidit equus
Premia certa suis: quisquis uirtutis amator
 Iungitur alta petens Ne; stat proximus infra
Ingenio breuiore minor; sors dedita seuis
[815] Tartareum tenet ima sinum: sic Eutychus ergo,
Prima parte cadens, inferni perditus oris
Hesit, et humana uacuus ratione ferarum
Cepit habere locum, cui postquam pectore Paulus
Incubuit, uerbumque suum sapientia fudit,
[820] Ore leuans animam, carnali lege peremptam,
Ad Dominum de morte redit, quod Epistola clamat:
Qui dormis, iam surge citus! rursusque perurget:
Teque uigil de morte leua! Super ardua trina
Promeruit iam stare puer, quia dogmate trino
[825]  Comperit, eterne que sit substantia uite.
   Iamque peragratis Paulus stationibus orbis
Ad Solymam uenturus erat, quo Spiritus illum
 [39Kb] 231 Pergere sepe monet, cupiens in littore noto
Perpetuum memorare uale, simul undique sacros
[830] Euocat, has reddens charo de pectore uoces:
O dilecta manus, que Christi militat armis!
O summo plebs nata Deo! meministis amoris
Et studii documenta mei; gentilia promptus
Agmina Iudaicosque tuli sine fine furores,
[835] Ut uite precepta darem, nullumque lateret
In populo narrata fides; a sanguine uestro
Mundus semper ero, nec debitor oris auari
Clausa talenta luam, sterilemque in semine uerbi
Ieiunus culpabit ager; uos conuenit inde
[840] Usuram prestare piam; cum uenerit auctor,
 Qui meriti discussor erit, seruosque reposcet
232 Mensure crementa sue; mihi semina ferre
Sensibus ardor erat, que passim credita sulcis
Sparsimus, at fructus tenues mala terra dolebit.
[845] uado uidere crucis uenerandam gentibus urbem,
Quo me iussa uocant, uarii luctamen agonis
Hic dabitur certare mihi, nam cuncta subibit,
Qui cursum complere uolet; mitissima sors est
Penarum, quas uota gerunt, regnique facultas
[850] Perpetuo pro rege pati: seruate, ministri,
Ecclesiam Christi, pretium quam sanguine nobis
Fecit in orbe suo; famuli retinere laborent
 233 Que Dominus de morte dedit; non cernitis ultra
Iam faciem uultusque meos; uigilantius oro,
[855] Commissos lustrate greges, quia dente rapaci
Conuenient ad ouile lupi; custodia peccat,
Cum spoliis si raptor erat; pastoris inertis
Fraude perit, quod predo capit; sed et acrior hostis
Intus erit, grauiusque malum discordia portat,
[860] Que uulnus sub pace creat; ne cedite duris,
uirtuti damnosa quies, nullumque coronat
In stadio securus honor; sua gloria forti
Causa laboris erit, rarusque ad premia miles,
Cui pax sola fuit; uictoria semen ab hoste
[865]  Accipit; hinc oritur. Dominus plantaria uestra
Fecundare ualet, qui per sua dona uenire
Ad sua dona facit, quodque adiuuat, ipse ministrat.
Non ego diuitias, luxu fallente superbas,
Alterna mercede tuli, nec munera sumpsi,
[870] uos potius quam uestra petens; me scitis, ut iste
Cum sociis pauere manus; assuescite gazas
In lucis proferre uias, operumque locare
Thesauros in sede poli; nil proderit aurum
Defossis quesisse locis, si claudat auarus,
[875]  [80Kb] 234 Quod celabat humus, quod non in paupere surgit,
In tellure iacet, cecoque reuoluitur antro,
Obscura peccante manu, laxate supernis
Corda, precor, monitis, neque respuat ullus egeno
Tecta parare gregi, quo suscipit hospite Christum.
[880]    Sic postquam fatus, dedit oscula, tum simul orans
Flexit in arua genu, strictique doloribus omnes
Ad lacrymas fluxere pias, longeque per undas,
Obtutu comitante, sequi meruere carinam.
Dumque per oppositas extendunt lumina nubes,
[885] 235 Additur in pelagus oculis uia, raptaque flabris
 Puppis adhuc nota est, et mulcet imagine mentes,
Affectuque animi crescit mensura uidendi.
Sed quod ait: tribus hec annis precepta saluti,
Nocte dieque, dedi: patet hac ratione figura;
[890] Qui canit Ecclesie tria dogmata, sepius edit
Historicum, morale sonans typicumque uolumen.
236 Sic etenim ternas capiunt sex uasa metretas,
Que ueteri de lege nouo rubuere liquore.
Forma sacrificii perfecti prisca canistro
[895] Tres panes offerre iubet; quibus additur illud,
Discipulis quod Christus ait, iam nocte roganti
 Tres panes debere dari: nox ista profecto est
 [177Kb] 237 Mundus, ut, hic si quis uerbi desideret escas,
Exhibeas, quesite, dapes, doceasque uolentem,
[900] Quod Pater et Natus, quod sanctus Spiritus unus
Sint Deus, et numerum triplicet substantia simplex.
Nec semel hoc pia iussa canunt. Angariat, inquit,
Te quicunque petens, ut pergas preuius unum,
Cetera uade simul duo millia: nonne uidentur
[905] Hoc mandata loqui? si quis te consulit errans
Ignarusque uie, quid sit Deus, edere malis,
Prode Patrem, subiunge libens, quod Filius, et quod
 Spiritus est almus, numero tres, et tamen unus.
Hinc Iudea uacans, sterilis que dicitur arbor,
[910] Exspectata tribus fructum non attulit annis,
238 Quod, triplici spernens tractare uolumina sensu,
In fidei numeris nescit dare munera Christo.
   Nobile iam templum Salomonis Paulus adire
Ceperat, et ueteris solemnia reddere legis.
[915] Corripit hunc Iudea manus, rabidoque tumultu
Conclamant necis esse reum, sed in arma tribunus
Euolat, et uinctum geminis iubet ire catenis,
 Que tamen astrictis incumbunt dura lacertis,
Non animum tormenta ligant, quod Epistola Pauli
[920] Lumine plena canit, uinciri posse ministros,
uinciri non posse fidem, uerbumque teneri
Suppliciis non esse datum; gradibusque sub ipsis
Constitit, Hebreo plebi sermone locutus:
O fratres, patresque uiri! me nostis in oris
[925] His uenisse rudem; doctrine deditus omni
239 Legis amore fui: uobis modo testibus utor,
Quorum scripta ferens ardebam cede Damasci
Christicolas punire greges, et finibus orbis
Hanc prohibere fidem: sed non mortalia possunt
[930]  Auctori certare suo, descendit ab astris
Lux oculos clausura meos, et ab igne corusco
Acta dies latuit, caligantesque tenebre
Orbibus incumbunt, quarum mihi tempore creuit
Adueniens cum nocte iubar: discernere causas
[935] Euentus post facta solet: bene uidimus umbras
Usuri iam sole nouo: sed et auribus hesit
Clamor ab ore Dei: repetito nomine Saule,
Me Christus terrore quatit, ne signifer ultra
Auderem bellare sibi: quo iure negabo?
[940] Quod feriente cado, cuius de munere pronus
 [6Kb] Attollor meliore uia, perque ardua surgo,
Sublimisque sequor felicia dona ruine.
240 Iam satis, o ciues! crudelia mouimus arma.
Nil dubium pars illa docet, que teste beata
[945] Fungitur hoste suo: quid adhuc libet esse nocentes?
De tenebris lucete meis, cui fontis ab undis
Est uisum largita fides, et mortis imago
uiuere cepit aquis: heu nunquam, saxea tellus,
Seminibus fecunda suis! uacuique labores,
[950] Qui sterilem patiuntur humum! Post denique iehsu
Hec mihi uisus ait: Procul hac procul urbe relicta
 Pergere, Saule, para; non est tibi credula nostri
241 Nominis; ad gentes potius cane uerba salutis.
Protinus hanc uocem querule rapuere phalanges.
[955] Proiiciunt uestes, ac, puluere longius acto,
 uentosa leuitate fremunt, uarioque fragore
Personat in Pauli rabidum discrimina uulgus.
O Iudea nocens! auctorem perdere uite
Cum cuperes, sic dicta dabas: fuit optio, linqui
[960] Quem uelles clamosa tibi, sed ab ore cruento
Triste petis male suada nefas, et gaudia Pasche,
242 Electo latrone, colis, geminasque furorem,
Seua pio, placata reo; certamine cuncto
Te spolias, uacuamque locas, cum durior ipsis
[965] In Stephanum tormenta iacis, deponis amictum,
Et nunc ueste cares, primi quia pena parentis
Est cognata tibi, ueterisque in corpore portas
Transgressoris onus, contraria fontis honori
 Ne renoueris aquis: Adam sub criminis ortu
[970] Cognouit quod nudus erat, documentaque noxe
Hinc misero patuere sue; te mortis origo
Crebra subit, cui plena malis interserit ira
Bis habitum, quem culpa creat. Iam bella Tribunus
 [13Kb] uocibus his ardere uidens, fera uincula Paulo
[975] Addidit, et castris torquendum misit iniquis.
Nota querela locis ut sit superanda, canemus.
Paulus, gesta loquens, socios ibi lumina dudum
Conspexisse suos, uocem tamen auribus illam
243 Non hausisse refert; at tunc, quo tempore cecus
[980] Decidit, et uocem comites audisse leguntur.
Sic uariat narrantis opus: sed utrumque necesse est,
Concinat haud dubium, nam tunc audisse feruntur,
Accepisse sonum, nunc non audisse profecto.
Hec rationis erit simplex uia: iure negatur
[985] uox quoniam confusa loqui, neque creditur illud
 A sermone dari, quod non in pectore condit
Accipiens; dubia tantum stimulatus ab aure,
Ambiguusque fragor solas diuerberat auras.
Sic audisse simul, sic non audisse leguntur.
[990] Altera pars sonitus, certa est pars altera uocis,
Et fert atque refert geminam res una figuram.
   Agmina supplicii feruentia corpore Pauli,
Penarumque graues euoluere uersibus iras
Causa monet, sed lingua pauet: fugiamus ab ista
[995] Parte dolos, ueritique nefas tam triste, premamus
Eloquium, ne forte legens sua fletibus ora
Compleat, et largis humescat pagina guttis.
Nec tamen hec poterant animos satiare cruentos;
 244 Ardet amor scelerum, cupiuntque in sanguine Pauli
[1000]  Sacrilegas uersare manus; que dura malorum
uota! quaterdeni uesane stirpis alumni
Imposuere sibi, non ullum sumere potum
Primitus atque cibum, quam, parta cede, daretur.
Hinc magis esse dapes: o pallida cordis imago!
[1005] Pocula sunt, Iudea, tibi meliora cruoris
Quam laticis, nullasque uolens contingere mensas
Esuris ad facinus, saturamque cadauere iusti
Queris habere famem: non hec ieiunia Moses
Condidit exemplo, tot consummata diebus,
[1010] Ut memoras, quot tela moues, totque inspicis annis
Secretas patuisse uias, ubi diuite nimbo
 Fluxerunt de rore cibi, rupesque uicissim
Arida fudit aquas, in quo meruere parentes
Diuina bonitate frui, donisque supernis
[1015] Enutrire animas: numero crudelis ab ipso
Tu seuire uenis, pollutaque federa iungis
245 Agminis, ut plures faciat mors una nocentes.
Comperit hec Lysias, Pauli uulgante propinquo,
Quoue parent aduersa loco; monet ocius ergo
[1020] Clam sua iussa tegi, noctisque in tempore cautus
Obscurum preuenit opus, lectisque maniplis
Imperat, ut tuto Paulum comitentur honore.
Gloria de meritis a te, delator honeste,
Non aliena foret, quodque est ad premia rarum,
[1025]  Proditione places: nec te constantia ledit,
Quam sceleri seruare times; in crimine uirtus
 [19Kb] Crimen erit, cumque ad facinus sociantur iniqui,
Est tibi culpa fides, quam tunc in laudibus ornat
uerus honor, cum causa pia est. Stipantibus armis
[1030] Cesaream mox Paulus adit, quo turba cucurrit
Rhetore fulta suo, qui presidis aure potitus
Irrita uerba dedit: contra sic denique Paulus,
Optime preses, ait, dudum te nouimus omnes
Iustitie documenta sequi, comitemque modestam
[1035] 246 Consiliis hanc esse tuis, que gratia suadet
Fidere, nec dubium tali sub iudice fari.
Non legis templique pium uiolauimus usum,
 Nec sermone uago populares mouimus auras.
Urbibus ex Asie uenientes soluere dona
[1040] Cepimus, ad purum semper spectantia uotum.
Quis, rogo, liber erit, si res facit ista nocentem?
Eloquor haud metuens, neque enim discrimina nouit
Formidare fides, audent quam dicere sectam,
 Luminis esse uiam, nec discordare nouellis
[1045] Iura uetusta patrum; fas est modo credere cunctos,
Corpora de tumulis iam posse resurgere, postquam
Detulit inde suum, qui condidit omnia, Christus.
Obstupuit Felix amisso nomine, uincla
Quem faciunt aliena reum, quorum obiice Paulus
[1050] 247 Stringitur, et Festi seruatur presidis anno.
Linquimus hic nimium, ne gaudia nostra morentur.
Ad Latium iam, Paule, ueni! certamina crebro
248 Que fuerint agitata foro, quantique legantur
 Iudaici fluxisse doli; nam talia Paulus:
[1055] Cesaris ad solium uos prouoco; Cesaris, inquit,
Appello Romanus opem; cui Festus: Abibis,
Ut cupis, Augusti citius uisure tribunal.
Non stimulante metu fugiens discrimina Paulus
Iudicii uitauit onus; mens anxia semper
[1060]  [31Kb] 249 Pro uita meliore mori; sed muneris auctor
Preconi testique suo iam dixerat olim,
Quod Romam uenturus erat. Clementia Iesu
250 Omnibus in terris fidei sitientibus haustum
Pocula dat de uase suo, cunctosque rigari
[1065] Multifluo sermone iubet, meruitque uenustas
Nominis occidui de lumine crescere uerbi.
   Soluerat Eoo classem de littore uector,
 Austri nactus opem, cuius spiramine leta
Crebrescente uia, uelique patentibus alis
[1070] Aequora findebat puppis; sed mite quid unquam
uentorum tenuere doli? mox flatibus Euri
Rupta quies pelagi, tumidisque incanduit undis
251 Cerulei pax ficta maris; furit undique pontus,
Attollensque suas irato gurgite moles
[1075] Denegat abrepte uestigia certa carine,
Que suspensa polis, deiectaque iungitur aruis,
 [29Kb] Terrarum celique sequax, caret artis amice
Presidiis manus apta rati, gelidoque pauore
252 Deponunt animos, nigroque sub ere ceci
[1080] Naufragium iam iamque uident, clausoque profundo
Mortis imago patet. uastas percurrere syrtes
Historica ratione uocor, lacerosque rudentes
Et claui fragmenta sequi, sed non ego linguam
Tam fragilem committo uadis, rapidasque procellas
[1085] Aufugiam tentare diu, ne forte canenti
Obruat exiguam uiolentior unda loquelam.
Tangere pauca libet, tutas conabor arenas.
253 Preuia fluctiuage latuerunt sidera puppi,
 Nec solis radiis sub nubibus emicat axis.
[1090] Cumque dies multos iam rite peregerit orbis,
In pelago nox una fuit, quo tempore nullis
Indulsere cibis: quanta est heu pena timoris
Supplicium nescire famis! dat semina causis
Res mala sepe bonis: tam clari nautica pubes
[1095] Militieque cohors hominis tempsisset honorem,
Prosperiore freto, cuius custodia tandem
Soluitur, et seuo uenerantur ab equore uicti,
254 Quem portum sensere suum: gerit illa ruina,
Ne lateat, quod Paulus erat, sanctusque patescat
[1100] Assertore mari, raptisque elementa laborant
Luminibus monstrare uirum, mediisque tenebris
 [67Kb] Apparet radiata fides; fit laurea iustis
Ex pretio, quod terror agit, mansuraque uirtus
Crescit in aduersis, que, testibus usa periclis,
[1105] Ad meritum discrimen habet: stans denique Paulus
Conclamata piis animat sic pectora uerbis:
255 O utinam nostris uoluisses, fida iuuentus,
Consiliis parere prius, nec littora Crete
Liqueris, insani rabiem passura profundi!
[1110] Non pelagi celique minas, non triste tulisses
Iacture populantis onus, nec turbine tanto
Desperata salus gemeret confinia mortis.
Que tamen humanum transcendunt gaudia uotum,
Hec facile est prestare Deo, cui muneris usus
[1115]  Hic potior, quem nemo putat: nam missus ab astris
Angelus hec placido ueniens denuntiat ore:
Quam turbam uehit ista ratis, tibi rector Olympi
Contulit, ut nullis figatur naufraga saxis.
Credite, uera fient, nec spe frustrabor inani,
[1120] 256 Qui merui promissa Dei, concessaque nobis
Insula portus erit, cuius statione licebit
Arrepta tellure frui, nauisque solute
Prospectare grauem nullo discrimine casum.
His dictis ruit ira maris, sublataque dudum
[1125] Lux reuocata micat, uelamine noctis aperto
Pandere uisa solum, quod prebuit hospita nautis,
Sicanio lateri remis uicina, Melite.
 [29Kb] 257 Ante tamen rabidos quam uincant equoris estus,
Soluite, proclamat Paulus, ieiunia fessi,
[1130] 258 Et quarto decimo, sicut nos uescimur inquit,
Iam panem gustate die. Memoranda figure
Sacramenta pie ualeant qua lege, probemus.
Tempore, quo primi fulserunt lumina mensis,
Hoc numero currente die, de carnibus agni
[1135] Turba iubetur ali, quarum munimine tacto.
Libera Niliacas meruit uitare tenebras.
Hinc spatio simili Paulus, de gurgite mundi
Quos auferre cupit, secum conuiuere suadet,
Et sacrum libare cibum, uestigia Mosi
[1140] Obseruata legens, quorum speculantibus actum
 Hec duo sunt diuersa locis, sed proxima, causis,
Et repetita salus uno de fonte leuatur.
Agnus Christus inest, panis quoque Christus habetur
De celo, quod et ipse docet; qui corpore Iesum
[1145] Sumpserit, hoste caret, nec iam sua iura Pharao
259 Aegyptusque tenet; mox omnia demonis arma
His merguntur aquis, quibus ille renascitur infans,
Qui captiuus erat; salse quoque fluctus abyssi
Linquitur, et tetri superantur stagna draconis,
[1150]  Ereptoque gregi largitur pascua Christus,
Nominibus propriis, pastor iam uerus edenti.
Hinc etiam Ecclesie gerit aurea luna figuram,
Que quarto decimo, de prime lampadis ortu,
Conspicitur iam plena die, quia corpore Iesu
[1155] Creuit in orbe suo, lucem factura perennem.
   Pelleret ut Paulus crescentia frigora nimbis,
Contulerat sarmenta focis, cui uipera fixit,
Demonis arma ferens, surgentibus obuia flammis,
Antiqua feritate manum, gelidique ueneni
[1160] uulnus in igne dedit. Quid adhuc, male noxia serpens,
A Domino reuocare cupis, ueteresque rapinas
In legis nouitate paras? quid, mortis amatrix,
 Cuius es ipsa parens, instauras bella redemptis?
Predo uenis, sed preda iaces, letumque ministrans
[1165] 260 Arboris alternis consumeris, improba, ramis,
Postque crucem Christi mors est tibi portio ligni.
   Haud procul hinc aberant agrestia corda gerentes,
Barbarica de stirpe sati, qui murmure diro
Insonuere simul: satis est ex crimine fusi
[1170] Sanguinis iste reus, nullis iam tutus in oris,
Cui pelagus tellusque furunt. Mortalia tractant,
 [4Kb] Et diuina probant; digito nam bestia pendens
Excutitur, proiecta rogis, bene reddita flamme,
Quam dedit ipsa prius, que culpe protulit ignem,
[1175] Unde gehenna calet; glacies tepefacta ueneni
261 Soluitur in cineres, gelideque superbia pestis
Ex ardore perit; focus hic rapidique uapores
Non solitas uires capiunt, atque arida secum
Nutrimenta ferunt, sed tu modo decoquis anguem,
[1180] Usa tuo feruore, fides; tibi subditur hostis
Frigidus, inque uicem faciens incendia flagrat,
uipereo fumante gelu. ueniente tumore
Labi posse ferunt; quantum per inania currit
 Mens ignara boni! iam tunc de corpore Pauli
[1185] uirus abest, oculis cum squameus exiit horror,
Quem serpens antiqua dabat; purgatus in amne
Aethereo, Christique cruci sua membra relegans,
Nescit ab angue mori, uorat hec, que flamma uenenum,
A sacris uim sumpsit aquis, quibus ustus anhelat,
 262 Qui dolet ad patriam ueteres remeare colonos.
Incolumem sic stare diu mirata iuuentus
Hunc ait esse Deum; tandem, rudis incola, disce,
Qua regnet uirtute polis, qui talia confert,
Ut famulos hoc esse putes. Nunc causa figure
[1195] Plenius in clari cernenda est munere facti.
Anguis origo necis  contraria iustis
uult retinere manum, quoniam manus apta ministrans
Iure uocatur opus; talem qui senserit hostem,
[1200] Impiger excutiat, dominique uaporibus urat.
 Paulus ut admoti cognouit furta pericli
Serpere uelle, sibi celestia tela capessens
Pressit in igne dolos, cuius de fomite crescens
263 Est accensa fides, et sensibus additus ardor;
[1205] Hincque calor populis processit ab ubere fontis.
   Mensibus hibernis tribus in regione Melite
 [5Kb] Multiplicem dat Paulus opem, Publiique parentem
Finitima de clade leuat, quo munere uiso
Undique precipites subitam rapuere salutem.
[1210]    Pullulat interea nitidi coma frondea ueris,
Quo iuuenescit humus, senio fugiente pruine,
Suscipiensque ratem uelis cedentibus Auster
Prebuit aligeras placidis in fluctibus undas.
Hunc spirare decet, quem personat ore propheta,
[1215] Qui speciem fidei torrentem cantat in Austro.
Sic quoque, prostratis ad gaudia nostra procellis,
Plurima queque legens distinctis oppida uicis,
uenit ad excelse sublimia culmina Rome.
 Altius ordo petit duo lumina dicere mundi
[1220] Conuenisse simul, tantisque e partibus unum
Delegisse locum, per quem duo sidera iungant,
264 Omnia qui fidei uirtutibus arua serenant.
Que licet innumeris tendatur causa figuris,
Pauca referre uolens, iisdem prestantibus edam.
[1225] Petrus in Ecclesie surrexit corpore princeps,
Hec turrita caput mundi circumtulit oris.
 Conueniunt maiora sibi, speculentur ut omnes
Terrarum domine fundata cacumina sedis.
Gentibus electus Paulus sine fine magister
[1230] Aequius huic presens oris diffundit habenas,
265 Que gentes prelata monet, quodque intonat istic,
Urbis cogit honor, subiectus ut audiat orbis,
Dignaque materies Petri Paulique corone
Cesareas superare minas, et in arce tyranni
[1235] Pandere iura poli, summumque in agone tribunal
uincere, ne titulis paruus contingeret hostis.
Aegyptus mundi formam gerit; inde uocari
Que meruit, ducibus plebs est commissa duobus,
 In quibus officium fraternus nexuit ortus.
[1240] Idola tot Rome, mundo collecta subacto
Que fuerant, tenebris obnoxia corda premebant,
Liber et hic populus, quem uinxerat ante Pharao,
Exuit Aegypti totidem ductoribus umbras,
Perque lauacra Dei, que tunc maris egit imago,
[1245] uite nactus iter, celestem reperit escam.
 [3Kb] 266 His etiam germanus amor, quibus amplius actus
Quam natura dedit, geminos quos edidit astris
 Non eadem, tamen una dies, annique uoluto
Tempore sacrauit repetitam passio lucem,
[1250] Et tenet eternam socialis gratia palmam.





ARATORIS EPISTOLA AD PARTHENIUM.


 [5Kb] 267 Domino illustri, magnificentissimo atque precelso Parthenio magistro officiorum atque patricio, Arator subdiaconus.

   Si tibi, magne, uelim fasces memorare parentum,
      uix daret in tergo pagina lecta modum.
 268 A proauis atauisque potens, tu stemmata uincis
   Moribus, et meritis cedit origo tuis.
[5] Optime Partheni, positum cui nomen ab euo
   Laus magis est animi, qua, uerecunde, places.
 [8Kb] Nuntia uenturum signauit lingua pudorem,
   269 Utque decus geminis, quod uocitaris adest.
Cingula plura geris, sed que tu grandia reddis,
[10]    270 Nam tibi quisque datur, mox sibi crescit honos.
Quis bona tanta canat? breuiter loquor, omnia tecum,
   Que faciunt magnos singula, solus habes.
Tu, facunde, sonas Rhodani Rhenique cateruis;
    Regia dulcisonum te probat aula uirum.
[15] Te multis opulenta quidem Germania doctum
   Suscipit, et patrio gaudet amore tibi.
271 Gloria de tanto cui maxima fulget alumno,
   Qualem Romuleo dat toga densa foro.
uidi ego te, uidi iuuenem sermone diserto
[20]    Hesperios proceres equiparare senes,
Quo directus eras, legati munere functus,
   Ut libertatis posceres actor opem.
Mulsisti Geticas uerbis felicibus aures,
   Iuueruntque tuum publica uota solum.
[25]  [50Kb] Nil auditor ouans potuit rex ille negare,
   Cuius in arbitrio tunc ea causa fuit.
272 Hec ubi fama uolans celeri dispergere cursu
   Cepit, et assidua sustulit aure caput;
Exiit in populos solide pinguedo loquele,
[30]    Stipabatque tuos anxia turba gradus;
Ut quoties motis aperires flumina labris,
   Curreret estiuam ceu positura sitim.
Has ego diuitias auidus contingere lingue,
   Qua uelut unda Tagi, tu pretiose, fluis,
[35] 273 His quoniam Laribus tenebamur in urbe Rauenne,
    Hospes hians aderam nocte dieque tibi.
Quos mihi tu libros, que nomina docta sonabas!
   Quanta simul repetens codicis instar eras!
Cesaris Historias ibi primum, te duce, legi,
[40]    Quas ut ephemeridas condidit ipse sibi.
Cantabas placido dulcique lepore petas,
   In quibus ars fallax, pompa superba fuit:
Sed tamen ad uisos remeabas, optime, uates,
   274 Quorum metra fides ad sua iura trahit.
[45] Qualis in Hybleis Ambrosius eminet hymnis,
   Quos posito cunis significastis, apes.
Qualis in hec eadem Decentius arte manauit,
    [2Kb] 275 Aruernisque canis, Sidoniana chelys.
Cura mihi dudum fuerat puerilibus annis,
[50]    uersibus assiduum concelebrare melos.
Scribere quas etiam simulauit fabula partes,
   Et per inane fretum sub leuitate rapi.
Que cum nostra tibi fragilis cecinisset arundo,
   Et mihi, chare, tuus sepe faueret amor;
[55] O utinam malles, dixisti, rectius huius
   Ad Domini laudes flectere uocis iter!
Et, quia nomen habes, quo te uocitamus, Arator,
   Non abstrusa tibi sit, sed aperta seges
Constitui, fateor, si quando forte mererer
[60]    Ingenii fructus ad meliora sequi,
Quo te cunque loci contingeret esse, uirorum
    Maxime, transmitti, quod modularer, opus.
Iam stimulat promissa dies, ut debita tandem
   Contractusque meos soluere, docte, uelim.
[65] Sume, quod ex nitido libauimus equore carmen,
   Et licet exiguas suscipe gratus aquas.
Oceanus rerum spatio manet altus in illo,
   De quo uix laticem traximus ore breuem.
Namque ego, Romane caulis permixtus amenis
[70]    Ecclesie, tonso uertice factus ouis,
276 Pascua leta uidens, et aprica uolumina Christi,
   Querebam gustu tangere cuncta meo.
Et nunc, Dauidicis assuetus floribus, odas
    Mandere, nunc Genesin mens cupiebat edax.
[75] Cumque simul uiolas et lilia carpere mallem,
   Que uetus atque nouus congeminauit odor,
Incidit ille mihi, quem regula nominat Actus,
   Messis apostolice plenus in orbe liber.
In quo nos Dominus, Petro piscante, leuauit
[80]    De gremio salsi ceruleique maris.
Ostensaque dedit celestis imagine nauem,
   Gentibus assumptis, exsaturare famem.
Huius ab historia produxi carmina tiro,
   Pastorique meo sedulus ora dedi.
[85] Largius auxilio qui fert noua uerba canenti,
   De quo nemo potest, hoc sine, digna loqui.
Que Patri egregio patuerunt tradita pape,
   Scriniaque Ecclesie condita rite gerunt.
 Eia age! susceptos celebret collatio libros.
[90]    Mercedis pretium causa superna dabit.
Sunt quia pontifices in relligione magistri,
   Gallia quos multos dat studiosa bonos.
Est ubi Firminus, uenerabilis ille sacerdos,
   Pascere qui populum dogmatis ore potest.
[95] 277 Huius ad Italie tendit laudatio fines,
   Atque ultra patriam gloria nomen habet.
Ne dubita, quin grata forent documenta probatis.
   Sedis apostolice que placuere uiro.
Nec te nempe putes cariturum munere fame,
[100]    Hec, prelata operi, scripta quod edis ibi.
Ibimus ambo simul, quo pagina uenerit ista,
   Partheniumque decus semper in ore feret.




ANNO DOMINI DL.
uICTOR EPISCOPUS CAPUANUS.





[EuANGELICARUM HARMONIARUM INTERPRETATIO.]



PRAEFATIO uICTORIS EPISCOPI CAPUANI IN EuANGELICAS HARMONIAS AMMONII.

 I. Dum fortuito in manus meas incideret unum ex quatuor Euangelium compositum, et absente titulo, non inuenirem nomen auctoris, diligenter inquirens,  quis gesta uel dicta Domini et Saluatoris nostri, euangelica lectione discreta, in ordinem quo se consequi uidebantur, non minimo studii labore redegerit,  reperi Ammonium quemdam Alexandrinum, qui Canonum quoque Euangelii fertur inuentor, Matthei Euangelio reliquorum trium excerpta iunxisse, ac in unam seriem Euangelium nexuisse; sicut Eusebius episcopus Carpiano cuidam scribens, in prefatione editionis sue qua canones memorati Euangelii edidit, supradicti uiri imitatus studium, refert in hunc modum: Ammonius quidam Alexandrinus multum, ut arbitror, laboris et studii impendens, unum ex quatuor nobis reliquit Euangelium. Ex historia quoque eius comperi, quod Tatianus uir eruditissimus, et orator illius temporis clarissimus, unum ex quatuor compaginauerit Euangelium, cui titulum DIAPENTE  imposuit. Hic beati Iustini philosophi et martyris, dum adhuc uiueret, discipulus fuit: quo  migrante ad Dominum cum palma martyrii, magistri sanctam deserens disciplinam, et doctrine supercilio elatus, lapsus in Encratitarum heresim, Marcionis potius amplexus errorem, quam Iustini Christiani philosophi ueritatem, sue uite perniciosus exstitit, asserens inter alia, nuptias et stupra pari crimini subiacere.

II. Sed et dictis apostolicis manus profane emendationis, uel  corruptionis dicitur intulisse. Sed quia et hominum perfidorum  confessione uel opere, sepe triumphat gloria ueritatis ; Tatianus quoque, licet profanis  implicitus erroribus, non inutile tamen exhibens studiosis exemplum, hoc Euangelium  solerti compaginatione disposuit. Et forsitan adhuc beati Iustini adherens lateri, illius eruditionis merito, hoc opus explicuit. Arbitror enim propterea non Ammonii, sed huius esse editionem memorati uoluminis: quod Ammonius Matthei fertur relationi, euangelistarum reliquorum relationem discreto annexuisse sermone; hic uero sancti Luce principia assumpta, licet ex maxima parte Euangelio sancti Matthei, reliquorum trium dicta coniunxerit; ut iure ambigi possit utrum Ammonii an Tatiani inuentio eiusdem operis debeat estimari. uerumtamen, uel si iam heresiarches huius editionis auctor existit Tatianus, uerba Domini mei cognoscens,  libenter amplector interpretationem: si fuisset eius propria, procul abiicerem. Nam et Contra Gentes magnificos libros edidisse narratur.

III. Hoc igitur Euangelium, cum absque numeris reperissem, quos Ammonius mirabili studio reperit; Eusebius uero Cesaree episcopus Palestine, ab eo  accipiens exemplum, diligenter excoluit, quibus communiter ab euangelistis dicta propriis sunt notulis declarata; Domino adiuuante, studium laboris impendi, ut memoratos numeros per loca congrua diligenter affigerem. Quod si dubitatio alicuius uerbi fortasse prouenerit, ex appositis numeris ad plenariam recurrens quilibet Euangelii lectionem, an et ibidem ita se sermo habeat de quo ambiguitas prouenerat, incunctanter inueniat, et absque scrupulo studiosi mens secura hoc possit uti uolumine. Quod etsi a compositi huius auctore uoluminis cum numeris editum fuit, sed transcribentium desidia omissi putantur, nos tamen in eo sumus labore uersati, quo opera solet nouella presumi. Sciendum sane quod hic numerus canonicus, usque ad denariam  perueniat quantitatem. Neque scribentis uoluntate horum numerorum summa defixa est, sed ratione et regula naturali ab Ammonio inuenta est sagaciter. Neque enim aut infra denarium, aut ultra poterit ullo modo alius numerus reperiri, qui quatuor euangelistarum dicta communia aut propria ualeat explicare. Quod presenti facile potest exemplo probari. Nam aut omnes quatuor sibi concordare necesse est; aut Mattheus, Marcus, Lucasque sibi conueniunt; aut Mattheo Ioannes consentit; aut Mattheus Luce concordat; aut Mattheus cum Marco eadem loquitur; aut Marcus cum Luca et Ioanne propria loquitur; aut Marcus cum Ioanne similibus loquitur; aut Marcus cum Luca, eadem narrat; aut Lucas cum Ioanne discrepantia refert; aut singuli propria inueniuntur  exponere.

Iu. In quatuor igitur euangelistis, euidenti numerorum ratione monstratum est, quod non ualeat communis propriaque relatio ultra progredi, at intra denariam contrahi quantitatem. Quos tamen canones breuiter subter adnexui, quibus unusquisque canon numeris declaretur; uel ut manifestius fiat in quo canone qui euangeliste communia uel propria dixerint, facile lector inueniat. Ordinem uero quem in canonum ratione digessimus, ad hoc exseruimus, ut sola probatio fieret, rationabiliter denarii summam fuisse conscriptam. Nam que sit eorum positio, breuiter, ut diximus, infra notari curauimus. Ipsos quoque numeros in unum pariter congregatos, in modum quo eos sanctus Hieronymus digessit, curaui  describere, iuxta seriem duntaxat qua totius Euangelii huius lectio explicatur; ut qui eadem uel alia, aut ubi propria euangeliste protulerint, memoratos numeros prius curiosus lector, si uelit, inspiciens, facile, ex nota numeri, reperta comprobet lectione: sanctam et beatissimam Trinitatem precantes ut nos  in ueritate Scripturarum suarum erudire dignetur, et discretionis gratiam tribuat: quatenus, ut optimi trapezite,  omnia probemus secundum Paulum , et que sunt bona sectemur.




AMMONII ALEXANDRINI EuANGELICAE HARMONIAE, INTERPRETE uICTORE EPISCOPO CAPUANO.



PRAEFATIO.

LUC. I, 1-4. Quoniam quidem multi conati sunt ordinare narrationem que in nobis complete sunt rerum, sicut tradiderunt nobis qui ab initio uiderunt,  et ministri fuerunt sermonis: uisum est et mihi assecuto a principio, de omnibus diligenter ex ordine tibi scribere, optime Theophile, ut cognoscas eorum uerborum de quibus eruditus es ueritatem.



CAPUT PRIMUM. In principio erat uerbum, Deus apud Deum, per quem facta sunt omnia.

IOAN. I, 1-5. In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil quod factum est. In ipso uita erat, et uita erat lux hominum: et lux in tenebris lucet, et tenebre eam non comprehenderunt.



CAPUT II.  De sacerdotio Zacarie.

LUC. I, 5-25. Fuit in diebus Herodis regis Iudee, sacerdos quidam nomine Zacarias, de uice Abia; et uxor illi de filiabus Aaron, et nomen eius Elisabeth. Erant autem iusti ambo ante Deum, incedentes in omnibus mandatis et iustificationibus Domini, sine querela. Et non erat illis filius, eo quod esset Elisabeth sterilis, et ambo processissent in diebus suis. Factum est autem cum sacerdotio fungeretur Zacarias in ordine uicis sue ante Deum, secundum consuetudinem sacerdotii, sorte exiit ut incensum poneret, ingressus in templum Domini. Et omnis multitudo populi erat orans foris, hora incensi. Apparuit autem illi angelus Domini, stans a dextris altaris incensi. Et Zacarias turbatus est, uidens; et  timor irruit super eum. Ait autem ad illum angelus: Ne timeas, Zacaria, quoniam exaudita est precatio tua; et uxor tua Elisabeth pariet tibi filium, et uocabis nomen eius Ioannem. Et erit gaudium tibi et exsultatio; et multi in natiuitate eius gaudebunt. Erit enim magnus coram Domino; et uinum et siceram non bibet. Et Spiritu sancto replebitur adhuc ex utero matris sue. Et multos filiorum Isrel conuertet ad Dominum Deum ipsorum: et ipse precedet ante illum in spiritu et uirtute Elie, ut conuertat corda patrum in filios, et incredulos ad prudentiam iustorum, parare Domino plebem perfectum. Et dixit Zacarias ad angelum: Unde hoc sciam? ego * sum senex, et uxor mea processit in diebus suis. Et  respondens angelus, dixit ei: Ego sum Gabriel, qui adsto ante Deum; et missus sum loqui ad te, et hoc tibi euangelizare. Et ecce eris tacens, et non poteris loqui usque in diem quo hec fiant, pro eo quod non  credidisti uerbis meis, que implebuntur in tempore suo. Et erat plebs exspectans Zacariam: et mirabantur quod tardaret ipse in templo. Egressus autem non poterat loqui ad eos. Et cognouerunt quod uisionem uidisset in templo. Et ipse erat innuens illis, et permansit mutus. Et factum est ut impleti sunt dies officii eius, cum abiit in domum suam. Post hos autem dies concepit Elisabeth uxor eius, et occultabat se mensibus quinque, dicens: Quia sic mihi fecit Dominus in diebus quibus respexit auferre opprobrium meum inter homines.



CAPUT III. Angelus Gabriel ad Mariam loquitur.

LUC. I, 26-56. In mense autem sexto missus est angelus Gabriel a Deo in ciuitatem Galilee cui nomen Nazareth, ad uirginem desponsatam uiro cui  nomen erat Ioseph, de domo Dauid; et nomen uirginis, Maria. Et ingressus angelus ad eam dixit: Aue, gratia plena, Dominus tecum, benedicta tu in mulieribus. Que cum audisset, turbata est in sermone eius, et cogitabat qualis esset ista salutatio. Et ait angelus *: Ne timeas, Maria, inuenisti enim gratiam apud Dominum. Ecce concipies et paries filium in utero; et uocabis nomen eius Iesum. Hic erit magnus, et Filius Altissimi uocabitur: et dabit illi Dominus Deus sedem Dauid patris eius, et regnabit in domo Iacob in eternum, et regni eius non erit finis. Dixit Maria ad angelum: Quomodo fiet istud, quoniam uirum non cognosco? Et respondens angelus, dixit ei: Spiritus sanctus superueniet in te, et uirtus Altissimi obumbrabit tibi: ideoque et quod nascetur  ex te sanctum, uocabitur Filius Dei. Et ecce Elisabeth cognata tua, et ipsa concepit filium in senectute sua; et hic mensis sextus est illi, que uocatur sterilis, quia non erit impossibile apud Deum omne uerbum. Dixit autem Maria: Ecce ancilla Domini; fiat mihi secundum uerbum tuum. Et discessit ab illa angelus. Exsurgens autem Maria in diebus illis, abiit in montana cum festinatione, in ciuitatem Iuda: et intrauit in domum Zacarie, et salutauit Elisabeth. Et factum est, ut audiuit salutationem Marie Elisabeth, exsultauit infans in utero eius. Et repleta est Spiritu sancto Elisabeth, et exclamauit uoce magna, et dixit ei: Benedicta tu inter mulieres, et benedictus fructus uentris tui. Et unde hoc mihi, ut ueniat  mater Domini mei ad me? Ecce enim ut facta est uox salutationis tue in auribus meis, exsultauit in gaudio infans in utero meo. * Et beata que credidit, quoniam perficientur ea que dicta sunt ei a Domino. Et ait Maria: Magnificat anima mea Dominum: et exsultauit spiritus meus in Deo salutari meo. Quia respexit humilitatem ancille sue; ecce enim ex hoc beatam me dicent omnes generationes. Quia fecit mihi magna qui potens est, et sanctum nomen eius. Et misericordia eius in progenies et progenies, timentibus eum. Fecit potentiam in brachio suo: dispersit superbos mente cordis sui. Deposuit potentes de sede, et exaltauit humiles. Esurientes impleuit bonis, et diuites dimisit inanes. Suscepit Isrel puerum suum, memorari misericordie sue. Sicut locutus est  ad patres nostros, Abraham et semini eius in secula. Mansit autem Maria cum illa quasi mensibus tribus; et reuersa est in domum suam.



CAPUT Iu. De natiuitate Ioannis Baptiste.

LUC. I, 57-80. Elisabeth autem impletum est tempus pariendi, et peperit filium. Et audierunt uicini et cognati eius, quia magnificauit Dominus misericordiam suam cum illa, et congratulabantur ei. Et factum est in die octauo, uenerunt circumcidere puerum; et uocabant eum nomine patris sui, Zacariam. Et respondens mater eius, dixit: Nequaquam, sed uocabitur Ioannes. Et dixerunt ad illam: Quia  nemo est in cognatione tua qui uocetur hoc nomine. Innuebant autem patri eius, quem uellet uocari eum; et postulans pugillarem scripsit dicens: Ioannes est nomen eius. Et mirati sunt uniuersi. Apertum est autem illico os eius, et lingua eius; et loquebatur, benedicens Deum. Et factus est timor super uicinos eorum; et super omnia montana Iudee diuulgabantur omnia uerba hec. Et posuerunt omnes qui audierunt, in corde suo, dicentes: Quis, putas, puer iste erit? Etenim manus Domini erat cum illo. Et Zacarias pater eius impletus est Spiritu sancto, et prophetauit, dicens: Benedictus Dominus Deus Isrel, quia uisitauit, et fecit redemptionem plebis sue. Et erexit cornu salutis nobis, in domo Dauid pueri sui. Sicut locutus est per os sanctorum qui a seculo  sunt, prophetarum eius: Salutem ex inimicis nostris, et de manu omnium qui oderunt nos: Ad faciendam misericordiam cum patribus nostris, et memorari testamenti sui sancti. Iusiurandum quod iurauit ad Abraham patrem nostrum, daturum se nobis: Ut sine timore de manu inimicorum nostrorum liberati, seruiamus illi in sanctitate et iustitia coram ipso, omnibus diebus nostris. Et tu puer, Propheta Altissimi uocaberis: preibis enim ante faciem Domini, parare uias eius: Ad dandam scientiam salutis plebi eius, in remissionem peccatorum eorum: Per uiscera misericordie Dei nostri, in quibus uisitauit nos Oriens ex alto: Illuminare his qui in tenebris et in umbra mortis sedent, ad dirigendos pedes  nostros in uiam pacis. Puer autem crescebat, et confortabatur Spiritu: et erat in desertis usque in diem ostensionis sue ad Isrel.



CAPUT u. De generatione, uel natiuitate Christi.

MATTH. I, 1-16. Liber generationis Iesu Christi filii Dauid, filii Abraham. Abraham genuit Isaac, Isaac autem genuit Iacob. Iacob autem genuit Iudam, et fratres eius. Iudas autem genuit Phares et Zaram de Thamar. Phares autem genuit Esrom. Esrom autem genuit Aram. Aram autem genuit Aminadab. Aminadab autem genuit Naasson. Naasson autem genuit Salmon. Salmon autem genuit Booz de Rahab. Booz autem genuit Obed ex Ruth.  Obed autem genuit Iesse. Iesse autem genuit Dauid regem. Dauid autem rex genuit Salomonem ex ea que fuit Urie. Salomon autem genuit Roboam. Roboam autem genuit * Abia. Abia autem genuit Asa. Asa autem genuit Iosaphat. Iosaphat autem genuit Ioram. Ioram autem genuit Oziam. Ozias autem genuit Ioatham. Ioatham autem genuit Achaz. Achaz autem genuit Hiezechiam. Hiezechias autem genuit Manassen. Manasses autem genuit Amon. Amon autem genuit Iosiam. Iosias autem genuit Iechoniam et fratres eius, in transmigratione Babylonis. Et post transmigrationem Babylonis, Iechonias genuit Salathiel. Salathiel autem genuit Zorobabel. Zorobabel autem genuit Abiud. Abiud autem genuit Eliachim. Eliachim autem genuit Azor. Azor autem genuit Sadoch.  Sadoch autem genuit Achim. Achim autem genuit Eliud. Eliud autem genuit Eleazar. Eleazar autem genuit Mathan. Mathan autem genuit Iacob. Iacob autem genuit Ioseph uirum Marie, de qua natus est iehsu, qui uocatur Christus.---LUC. III, 34-38. Abraham autem fuit filius Thare. Qui fuit Nachor. Qui fuit Seruch. Qui fuit Ragau. Qui fuit Phales. Qui fuit Heber. Qui fuit Sale. Qui fuit Cainan. Qui fuit Arphaxat. Qui fuit Sem. Qui fuit Ne. Qui fuit Lamech. Qui fuit Mathusale. Qui fuit Enoch. Qui fuit Iareth. Qui fuit Malelehel. Qui fuit Enos. Qui fuit Seth. Qui fuit Adam. Qui fuit Dei.---MATTH. I, 17-25. Omnes ergo generationes ab Abraham usque ad Dauid, generationes quatuordecim. Et a Dauid usque ad transmigrationem Babylonis, generationes  quatuordecim. Et a transmigratione Babylonis usque ad Christum, generationes quatuordecim. Christi autem generatio sic erat: Cum esset desponsata mater eius Maria Ioseph, antequam conuenirent, inuenta est in utero habens de Spiritu sancto. Ioseph autem uir eius cum esset iustus, et nollet eam traducere, uoluit occulte dimittere eam. Hec autem eo cogitante, ecce angelus Domini in somnis apparuit ei dicens: Ioseph fili Dauid, noli timere accipere Mariam coniugem tuam; quod enim in ea natum est, de Spiritu sancto est. Pariet autem filium, et uocabis nomen eius Iesum. Ipse enim saluum faciet papulum suum a peccatis eorum. Hoc autem totum factum est, ut adimpleretur quod dictum  est a Domino per prophetam, dicentem: Ecce uirgo in utero habebit, et pariet filium; et uocabunt nomen eius Emmanuel, quod est interpretatum, Nobiscum Deus . Exsurgens autem Ioseph a somno, fecit sicut precepit ei angelus Domini, et accepit coniugem suam. Et non cognoscebat eam, donec peperit filium suum primogenitum; et uocauit nomen eius Iesum.---LUC. II, 1-7. Factum est autem in illis diebus, exiit edictum a Cesare Augusto, ut describeretur uniuersus orbis. Hec descriptio prima facta est a preside Syrie Cyrino. Et ibant omnes, ut profiterentur singuli, in suam ciuitatem. Ascendit autem et Ioseph a Galilea de ciuitate Nazareth, in Iudeam in ciuitatem Dauid que uocatur Bethleem, eo quod esset de domo et familia  Dauid, ut profiteretur cum Maria desponsata sibi uxore pregnante. Factum est autem cum essent ibi, impleti sunt dies ut pareret. Et peperit filium suum primogenitum, et pannis eum inuoluit, et reclinauit eum in presepio, quia non erat * ei locus in diuersorio.



CAPUT uI. Angelus apparuit pastoribus.

LUC. II, 7-20. Et pastores erant in regione eadem, uigilantes et custodientes uigilias noctis super gregem suum. Et ecce angelus Domini stetit iuxta illos, et claritas Dei circumfulsit illos, et timuerunt timore magno. Et dixit illis angelus: Nolite timere: ecce ego euangelizo uobis gaudium magnum, quod  erit omni populo: quia natus est uobis hodie Saluator, qui est Christus Dominus in ciuitate Dauid. Et hoc uobis signum: Inuenietis infantem pannis inuolutum, et positum in presepio. Et subito facta est cum angelo multitudo militie celestis, laudantium Deum, et dicentium: Gloria in altissimis Deo, et in terra pax hominibus bone uoluntatis. Et factum est, ut discesserunt ab eis angeli in celum, pastores loquebantur ad inuicem: Transeamus usque Bethleem, et uideamus hoc uerbum quod factum est, quod Dominus ostendit nobis. Et uenerunt festinantes, et inuenerunt Mariam, et Ioseph, et infantem positum in presepio. uidentes autem, cognouerunt de uerbo quod dictum erat illis de puero hoc. Et omnes qui audierant mirati sunt, et de his que dicta  erant a pastoribus ad ipsos. Maria autem conseruabat omnia uerba hec, conferens in corde suo. Et reuersi sunt pastores, glorificantes et laudantes Deum in omnibus que audierant et uiderant, sicut dictum est ad illos.



CAPUT uII. Circumcisio Domini. iehsu inducitur in templum.

LUC. II, 21-39. Et postquam consummati sunt dies octo, ut circumcideretur puer, uocatum est nomen eius iehsu, quod uocatum est ab angelo priusquam in utero conciperetur. Et postquam impleti sunt dies purgationis eius secundum legem Moysi , tulerunt illum in Ierusalem ut sisterent eum Domino, sicut scriptum est in lege Domini: Quia omne masculinum adaperiens uuluam, sanctum Domino uocabitur ; et ut darent hostiam, secundum quod dictum est in lege Domini, par turturum aut duos pullos columbarum . Et ecce homo erat in Ierusalem cui nomen Simeon: et homo iste iustus et timoratus, exspectans consolationem Isrel; et Spiritus sanctus erat in eo. Et responsum acceperat a Spiritu sancto, non uisurum se mortem, nisi prius uideret Christum Domini. Et uenit in spiritu in templum. Et cum inducerent puerum Iesum parentes eius, ut facerent secundum consuetudinem legis pro eo, et ipse accepit eum in ulnas suas, et benedixit Deum, et dixit: Nunc dimittis  seruum tuum, Domine, secundum uerbum tuum, in pace; quia uiderunt oculi mei salutare tuum, quod parasti ante faciem omnium populorum: Lumen ad reuelationem gentium, et gloriam plebis tue Isrel. Et erat pater eius et mater mirantes super his que dicebantur de illo, et benedixit illis Simeon, et dixit ad Mariam matrem eius: Ecce positus est hic in ruinam et resurrectionem multorum in Isrel, et in signum cui contradicetur. Et tuam ipsius animam pertransibit gladius, ut reuelentur ex multis cordibus cogitationes. Et erat Anna prophetissa filia Phanuel, de tribu Aser. Hec processerat in diebus multis, et uixerat cum uiro suo annis septem a uirginitate sua. Et hec uidua usque ad annos octoginta quatuor, que non discedebat de templo, ieiuniis et  obsecrationibus seruiens nocte ac die. Et hec, ipsa hora superueniens, confitebatur Domino, et loquebatur de illo omnibus qui exspectabant redemptionem * Hierusalem. Et ut perfecerunt omnia secundum legem Domini, reuersi sunt in Galileam, in ciuitatem suam Nazareth.



CAPUT uIII. De magis qui uenerunt ab Oriente.

MATTH. II, 1-12. Cum ergo natus esset iehsu in Bethleem [a 11Kb] Iudee, in diebus Herodis regis, ecce magi ab Oriente uenerunt Hierosolymam dicentes: Ubi est qui natus est rex Iudeorum? uidimus enim stellam eius in Oriente, et uenimus adorare eum. Audiens autem Herodes rex turbatus est, et omnis  Hierosolyma cum illo. Et congregans omnes principes sacerdotum et scribas populi, sciscitabatur ab eis ubi Christus nasceretur. At illi dixerunt *: In Bethleem Iudee; Sic enim scriptum est per prophetam: Et tu Bethleem terra Iuda, nequaquam minima es in principibus Iuda, ex te enim exiet dux qui regat populum meum Isrel . Tunc Herodes clam uocatis magis, diligenter didicit ab eis tempus stelle que apparuit eis; et mittens illos in Bethleem, dixit: Ite et interrogate diligenter de puero; et cum inueneritis, renuntiate mihi, ut et ego ueniens adorem eum. Qui cum audissent regem, abierunt. Et ecce stella quam uiderant in Oriente  antecedebat eos, usque dum ueniens staret supra ubi erat puer. uidentes autem stellam, gauisi sunt gaudio * ualde. Et intrantes domum, inuenerunt puerum cum Maria matre eius: et procidentes adorauerunt eum. Et apertis thesauris suis obtulerunt ei munera, aurum, thus et myrrham. Et responso accepto in somnis ne redirent ad Herodem, per aliam uiam reuersi sunt in regionem suam.



CAPUT IX. Fugatus iehsu, et parentes eius in Aegyptum.

MATTH. II, 13-15. Qui cum recessissent, ecce angelus Domini apparuit in somnis Ioseph, dicens: Surge et accipe puerum et matrem eius, et fuge in Aegyptum, et esto ibi usque dum dicam tibi; futurum est enim ut Herodes querat puerum ad perdendum  eum. Qui consurgens, accepit puerum et matrem eius nocte, et secessit in Aegyptum. Et erat ibi usque ad obitum Herodis; ut adimpleretur quod dictum est a Domino per prophetam, dicentem: Ex Aegypto uocaui filium meum .



CAPUT X. Herodes interficit pueros.

MATTH. II, 16-18. Tunc Herodes uidens quoniam illusus esset a magis, iratus est ualde; et mittens occidit omnes pueros qui erant in Bethleem et omnibus finibus eius, a bimatu et infra, secundum tempus quod exquisierat a magis. Tunc adimpletum est quod dictum est per Ieremiam prophetam, dicentem: uox in Rama audita est; ploratus et ulalatus multus:  Rachel plorans filios suos; et noluit consolari, quia non sunt .



CAPUT XI. iehsu reuocatur ex Aegypto.

MATTH. II, 19-23. Defuncto autem Herode, ecce apparuit angelus Domini in somnis Ioseph in Aegypto, dicens: Surge, et accipe puerum et matrem eius, et uade [a 12Kb] in terram Iuda, defuncti enim sunt qui querebant animam pueri. Qui surgens, accepit puerum et matrem eius, et uenit in terram Isrel. Audiens autem quod Archelaus regnaret in Iudea pro Herode patre suo, timuit illo ire; et admonitus in somnis, secessit in partes Galilee. Et ueniens, habitauit in ciuitate que uocatur Nazareth, ut adimpleretur quod dictum est per prophetas: Quoniam  Nazareus uocabitur .



CAPUT XII. Remansit iehsu in templo Hierosolymis.

LUC. II, 40-52. Puer autem crescebat et confortabatur, plenus sapientia; et gratia Dei erat in illo. Et ibant parentes eius per omnes annos in Hierusalem, in die solemni Pasche. Et cum factus esset annorum duodecim, ascendentibus illis Hierosolymam secundum consuetudinem diei festi, consummatisque diebus, cum redirent, remansit puer iehsu in Hierusalem:  et non cognouerunt parentes eius. Aestimantes autem illum esse in comitatu, uenerunt iter diei, et requirebant eum inter cognatos et notos. Et non inuenientes, regressi sunt in Hierusalem requirentes eum. Et factum est post triduum, inuenerunt eum in templo, sedentem in medio doctorum, audientem illos et interrogantem eos. Stupebant autem omnes qui eum audiebant, super prudentia et responsis eius. Et uidentes admirati sunt. Et dixit mater eius ad illum: Fili mi, quid fecisti nobis sic? Ecce pater tuus et ego, dolentes querebamus te. Et ait ad illos: Quid est quod me querebatis? Nesciebatis quia in his que Patris mei sunt oportet me esse? Et ipsi non intellexerunt uerbum quod locutus est ad illos. Et descendit cum eis, et uenit Nazareth, et erat subditus  illis. Et mater eius conseruabat omnia uerba hec in corde suo. Et iehsu proficiebat sapientia, et etate, et gratia apud Deum et homines.



CAPUT XIII. Ioannes Baptista apparuit in Isrel.

LUC. III, 1-3. Anno autem quintodecimo imperii Tiberii Cesaris, procurante Pontio Pilato Iudeam, tetrarcha autem Galilee Herode, Philippo autem fratre eius tetrarcha Ituree et Traconitidis regionis, et Lysania Abiline tetrarcha, sub principibus sacerdotum Anna et Caipha, factum est uerbum Domini super Ioannem Zacarie filium in deserto. Et uenit in omnem regionem Iordanis, predicans baptismum penitentie, in remissionem peccatorum, dicens: ---MATTH. III, 1-3; MARC. I, 3-5. Penitentiam agite,  appropinquauit enim regnum celorum. Hic est enim qui dictus est per Isaiam prophetam, dicentem,--- LUC. III, 4-6: uox clamantis in deserto, Parate uiam Domini, rectas facite semitas eius. Omnis uallis implebitur, et omnis mons et collis humiliabitur. Et erunt praua in directa, et aspera in uias planas: et uidebit omnis caro salutare Dei .---IOAN. I, 5-18. Hic uenit in testimonium, ut testimonium perhiberet de lumine, ut omnes crederent per illum. Non erat ille lux, sed ut testimonium perhiberet de lumine. Erat lux uera que illuminat omnem hominem uenientem in hunc mundum. In mundo erat, et mundus per ipsum factus est, et mundus eum non cognouit. In propria uenit, et sui eum non receperunt. Quotquot autem receperunt  eum, dedit eis potestatem filios Dei fieri, his qui credunt in nomine eius: Qui non ex sanguinibus, neque ex uoluntate carnis, neque uoluntate uiri, sed ex Deo nati sunt. Et uerbum caro factum est, et habitauit in nobis: et uidimus gloriam eius, gloriam quasi unigeniti a Patre, plenum gratie et ueritatis. Ioannes testimonium perhibet de ipso, et clamat dicens: Hic erat [b 13Kb] quem dixi uobis, * quia post me uenturus est, et ante me factus est, quia prior me erat. Et de plenitudine eius nos omnes accepimus, et gratiam pro gratia: quia lex per Moysen data est; gratia  et ueritas per Iesum Christum facta est. Deum nemo uidit unquam. Unigenitus Filius qui est in sinu Patris, ipse enarrauit.---MATTH. III, 4-10; MARC. I-6; LUC. III, 7-9. Ipse autem Ioannes habebat uestimentum de pilis camelorum, et zonam pelliceam circa lumbos suos. Esca autem eius erat locuste et mel siluestre. Tunc exibat ad eum Hierosolyma, et omnis Iudea, et omnis regio circa Iordanem; et baptizabantur in Iordane ab eo, confitentes peccata sua. uidens autem multos Phariseorum et Sadduceorum uenientes ad baptismum suum, dixit eis: Progenies uiperarum, quis demonstrabit uobis fugere a uentura ira? Facite ergo fructum dignum penitentie. Et ne uelitis dicere intra uos: Patrem habemus Abraham. Dico enim uobis, quoniam potest Deus ex lapidibus  istis suscitare filios Abrahe. Iam enim securis ad radicem arborum posita est. Omnis ergo arbor que non facit fructum bonum, exscindetur, et in ignem mittetur.---LUC. III, 10-15. Et interrogabant eum turbe dicentes: Quid ergo faciemus? Respondens autem, dicebat illis: Qui habet duas tunicas, det non habenti; et qui habet escas, similiter faciat. uenerunt et publicani ut baptizarentur, et dixerunt ad illum: Magister, quid faciemus? At ille dixit ad eos: Nihil amplius quam constitutum est uobis, faciatis. Interrogabant eum et milites, dicentes: Quid faciemus et nos? Et ait illis: Neminem concutiatis, neque calumniam faciatis, et contenti estote stipendiis uestris. Existimante autem populo, et cogitantibus omnibus in cordibus suis de Ioanne, ne forte ipse  esset Christus,---IOAN. I, 19-25, Miserunt Iudei ab Hierosolymis sacerdotes et leuitas ad eum, ut interrogarent eum: Tu quis es? Et confessus est, et non negauit; et confessus est: Quia non sum ego Christus. Et interrogauerunt eum: Quid ergo? Elias es tu? Et dixit: Non sum. Propheta es tu? Et respondit: Non. Dixerunt ergo ei: Quis es, ut responsum demus his qui miserunt nos? Quid dicis de te ipso? Ait: Ego sum uox clamantis in deserto: Parate uiam Domini, sicut dixit Isaias propheta . Et qui missi fuerant, erant ex Phariseis. Et interrogauerunt eum, et dixerunt: Quid ergo baptizas, si tu non es Christus, neque Elias, neque propheta? Respondit eis Ioannes, dicens,---MATTH. III, 11, 12; MARC. I, 7, 8; LUC. III, 16-18; IOAN. I, 26, 27: * Ego quidem  baptizo uos in aqua, in penitentiam. Qui autem post me uenturus est, fortior me est, cuius non sum dignus calceamenta portare. Medius autem uestrum stetit, quem uos nescitis. Ipse uos baptizabit in Spiritu sancto et igne. Cuius uentilabrum in manu eius, et permundabit aream suam, et congregabit triticum suum in horreum, paleas autem comburet igni inexstinguibili. Multa quidem et alia exhortans, euangelizabat populo.---IOAN. I, 28. Hec in Bethania facta sunt trans Iordanem, ubi erat Ioannes baptizans.



CAPUT XIu. Baptizatur iehsu a Ioanne.

MATTH. III, 13-17; MARC. I, 9-11. Tunc uenit iehsu  a Galilea in Iordanem, ad Ioannem, ut baptizaretur ab eo.---LUC. III, 23. Et ipse erat incipiens quasi annorum triginta, ut putabatur, filius Ioseph. Ioannes autem prohibebat eum, dicens: Ego a te debeo baptizari, et tu uenis ad me? Respondens autem iehsu dixit ei: Sine modo, sic enim decet nos adimplere omnem iustitiam. Tunc dimisit eum.---LUC. III, 21, 22. Factum est autem cum baptizaretur omnis populus, et Iesu baptizato et orante, confestim ascendit de aqua: et ecce aperti sunt ei celi, et uidit Spiritum Dei descendentem corporali specie sicut columbam, et uenientem super se. Et ecce uox de celis dicens: Tu es Filius meus dilectus, in te complacui mihi.---IOAN. I, 32-34. Et testimonium perhibuit Ioannes, dicens: Quia [a 1Kb] uidistis Spiritum descendentem quasi columbam  de celo, et mansit super eum; et ego nesciebam eum; sed qui misit me baptizare in aqua, ille mihi dixit: Super quem uideritis Spiritum descendentem, et manentem super eum, hic est qui baptizat in Spiritu sancto. Ego uidi, et testimonium perhibui quia hic est Filius Dei.



CAPUT Xu Ductus est iehsu a spiritu in desertum.

MATTH. Iu, 1-11; MARC. I, 12, 13; LUC. Iu, 1-13. Tunc iehsu ductus est in desertum a spiritu, ut tentaretur a diabolo. Et cum ieiunasset quadraginta diebus et quadraginta noctibus, postea esuriit. Et accedens tentator dixit: Si Filius Dei es, dic ut lapides isti panes fiant. Qui respondens, dixit: Scriptum est: Non in pane solo uiuit homo, sed in omni uerbo  quod procedit de ore Dei . Tunc assumpsit eum diabolus in sanctam ciuitatem, et statuit eum supra pinnaculum templi, et dixit ei: Si Filius Dei es, mitte te deorsum. Scriptum est enim: Quia angelis suis mandauit de te, et in manibus tollent te, ne forte offendas ad lapidem pedem tuum . Ait illi Dominus: Rursum scriptum est: Non tentabis Dominum Deum tuum . Iterum assumpsit eum diabolus in montem excelsum ualde, et ostendit ei omnia regna mundi, et gloriam eorum. Et dixit illi: Hec omnia tibi dabo, si cadens adoraueris me. Tunc dicit ei iehsu: uade, Satanas; scriptum est enim: Dominum Deum tuum adorabis, et illi soli seruies .---LUC. Iu, 13. Et consummata omni tentatione, tunc reliquit  eum diabolus usque ad tempus.---MARC. I, 13. Erat que cum bestiis. Et ecce angeli accesserunt, et ministrabant ei.



CAPUT XuI. Duo discipuli Ioannis secuti sunt Iesum.

IOAN. I, 35-42. Altera die iterum stabat Ioannes, et ex discipulis eius duo. Et respiciens Iesum ambulantem dicit: Ecce Agnus Dei, ecce qui tollit peccata mundi. Et audierunt eum duo discipuli loquentem, et secuti sunt Iesum. Conuersus autem iehsu, et uidens eos sequentes se, dicit eis: Quid queritis? Qui dixerunt ei: Rabbi , ubi habitas? Dicit eis: uenite, et uidete.  uenerunt, et uiderunt ubi maneret, et apud eum manserunt die illo. Hora autem erat quasi decima. Erat autem Andreas frater Simonis Petri, unus ex duobus qui audierunt a Ioanne, et secuti fuerunt eum. Inuenit hic primum fratrem suum Simonem, et dicit ei: Inuenimus Messiam . Et adduxit eum ad Iesum. Intuitus autem eum iehsu, dixit: Tu es Simon filius Ioanna [a 11Kb] : tu uocaberis Cephas .



CAPUT XuII. De Philippo et Nathanele.

IOAN. I, 43-51. In crastinum autem uoluit exire in Galileam. Et inuenit Philippum, et dicit ei iehsu: Sequere me. Erat autem Philippus a Bethsaida, ciuitate Andree et Petri. Inuenit Philippus Nathanel,  et dicit ei: Quem scripsit Moyses in lege, et prophete, inuenimus Iesum filium Ioseph a Nazareth. Et dixit Nathanel: A Nazareth potest aliquid boni esse? Dicit ei Philippus: ueni et uide. uidit iehsu Nathanel uenientem ad se, et dicit de eo: Ecce uere Isrelita, in quo dolus non est. Dicit ei Nathanel: Unde me nosti? Respondit iehsu, et dixit ei: Priusquam te Philippus uocaret, cum esses sub ficu, uidi te. Respondit ei Nathanel, et ait: Rabbi, tu es Filius Dei, tu es Rex Isrel. Respondit iehsu, et dixit ei: Quia dixi tibi, uidite sub ficu, credis? maius his uidebis. Et dicit eis: Amen, amen dico uobis, uidebitis celum apertum, et angelos Dei ascendentes [b 1Kb] supra Filium hominis.---LUC. Iu, 14-15. Et regressus est iehsu in uirtute spiritus in Galileam: et fama exiit  per uniuersam regionem de illo. Et ipse docebat in synagogis eorum, et magnificabatur ab omnibus.



CAPUT XuIII. In synagoga legit iehsu librum Isaie.

LUC. Iu, 16-21. Et uenit Nazareth ubi erat nutritus, et intrauit secundum consuetudinem suam die sabbati in synagogam, et surrexit legere, et traditus est illi liber Isaie prophete. Et ut reuoluit librum, inuenit locum ubi scriptum erat: Spiritus Domini super me; propter quod unxit me, euangelizare pauperibus misit me, sanare contritos corde [c 1Kb] , predicare captiuis remissionem, et cecis uisum, dimittere confractos in remissionem, predicare annum Domini acceptum et diem retributionis . Et cum  plicuisset librum, reddidit ministro, et sedit. Et omnium in synagoga oculi erant intendentes in eum. Cepit autem dicere ad illos: Quia hodie impleta est hec Scriptura in auribus uestris.---MATTH. Iu, 17; MARC. I, 15. Exinde cepit iehsu predicare et dicere: Quoniam impletum est tempus: penitentiam agite, et credite Euangelio: appropinquauit enim regnum celorum.



CAPUT XIX. iehsu uocauit Petrum et Andream, Iacobum et Ioaunem.

MATTH. Iu, 18-22. Ambulans autem iuxta mare Galilee, uidit duos fratres, Simonem qui uocatur Petrus, et Andream fratrem eius, mittentes rete in mare. Erant enim piscatores. Et ait illis: uenite post me; faciam uos fieri piscatores hominum. At illi continuo relictis retibus, secuti sunt eum. Et procedens inde, uidit alios duos fratres, Iacobum Zebedei et Ioannem fratrem eius, in naui cum Zebedeo patre eorum, reficientes retia sua, et uocauit eos. Illi autem, statim relictis retibus et patre, secuti sunt eum.---LUC. u, 1-11. Factum est autem cum turbe irruerent in eum, ut audirent uerbum Dei, et ipse stabat secus stagnum Genezareth, et uidit duas naues stantes  secus stagnum: piscatores autem descenderant, et lauabant retia sua. Ascendens autem in unam nauim que erat Simonis, rogauit eum a terra reducere pusillum: et sedens docebat de nauicula turbas. Ut cessauit autem loqui, dixit ad Simonem: Duc in altum, et laxate retia uestra in capturam. Et respondens Simon dixit illi: Preceptor, per totam noctem laborantes nichil cepimus: in uerbo autem tuo laxabo rete. Et cum hoc fecissent, concluserunt piscium multitudinem copiosam. Rumpebatur autem rete eorum. Et annuerunt sociis qui erant in alia naui, ut uenirent et adiuuarent eos. Et uenerunt, et impleuerunt ambas nauiculas, ita ut mergerentur. Quod cum uideret Simon Petrus procidit ad genua Iesu dicens: Exi a me, quia homo peccator sum, Domine.  Stupor enim circumdederat eum, et omnes qui cum illo erant, in captura piscium quam ceperant: similiter autem Iacobum et Ioannem filios Zebedei, qui erant socii Simonis. Et ait ad Simonem iehsu: Noli timere: ex hoc eris homines capiens.---IOAN. II, 11. Et crediderunt in eum discipuli eius. Et subductis a terra nauibus, relictis omnibus, secuti sunt illum.



CAPUT XX. iehsu uocauit Mattheum publicanum.

MATTH. IX, 9; MARC. II, 14; LUC. u, 27-28. Et cum transiret inde iehsu, uidit hominem sedentem in telonio, Mattheum nomine, et ait illi: Sequere me. Et surgens, relictis omnibus secutus est eum.



CAPUT XXI. Audiens iehsu quod Ioannes traditus esset, secessit in finibus Zabulon et Nephthalim.

IOAN. III, 22-36. Post hec uenit iehsu et discipuli eius in terram Iudeam, et illic demorabatur cum eis, et baptizabat. Erat autem et Ioannes baptizans in Ennon, iuxta Salim: quia aque multe erant illic,  et adueniebant, et baptizabantur: nondum enim missus fuerat in carcerem Ioannes. Facta est autem questio ex discipulis Ioannis cum Iudeis de purificatione. Et uenerunt ad Ioannem, et dixerunt ei: Rabbi, qui erat tecum trans Iordanem, cui tu testimonium perhibuisti, ecce hic baptizat; et omnes ueniunt ad eum. Respondit Ioannes, et dixit: Non potest homo accipere quidquam, nisi fuerit ei datum de celo. Ipsi uos mihi testimonium perhibetis, quod dixerim: Ego non sum Christus, sed quia missus sum ante illum. Qui habet sponsam, sponsus est: amicus autem sponsi qui stat et audit eum, gaudio gaudet propter uocem sponsi. Hoc ergo gaudium meum impletum est. Illum oportet crescere, me autem minui. Qui desursum uenit, super omnes est. Qui  est de terra, de terra est, et de terra loquitur. Qui de celo uenit, super omnes est. Et quod uidit et audiuit, hoc testatur: et testimonium eius nemo accipit. Qui accepit eius testimonium, signauit quia Deus uerax est. Quem enim misit Deus, uerba Dei loquitur. Non enim ad mensuram dat Deus spiritum. Pater diligit Flium, et omnia dedit in manu eius. Qui credit in Filium, habet uitam eternam; qui autem incredulus est Filio, non uidebit uitam, sed ira Dei manet super eum.--- IOAN. Iu, 1-3. Ut ergo cognouit iehsu quia audierunt Pharisei quia iehsu plures discipulos facit et baptizat quam Ioannes ,---MARC. I, 14, et quod Ioannes traditus esset, reliquit Iudeam, et abiit iterum in Galileam.---MATTH. Iu, 12-16. Cum autem audisset quod Ioannes traditus  esset, secessit in Galileam. Et relicta ciuitate Nazareth, uenit et habitauit Capharnaum maritimam in finibus Zabulon, et terra Nephthalim, ut impleretur quod dictum est per Isaiam prophetam: Terra Zabulon et terra Nephthalim, uia maris trans Iordanem Galilee gentium. Populus qui ambulabat in tenebris, uidit lucem magnam: et sedentibus in regione umbre mortis, lux orta est eis .



CAPUT XXII. Circuibat iehsu omnes regiones, et sedens in monte elegit duodecim discipulos, et docuit eos de beatitudine regni celorum, et que sequuntur.

MATTH. Iu, 23-25. Et circuibat iehsu totam Galileam, docens in synagogis eorum, et predicans Euangelium regni, et sanans omnem languorem,  et omnem infirmitatem in populo. Et abiit opinio eius in totam Syriam; et obtulerunt ei omnes male habentes, uariis languoribus et tormentis comprehensos, et qui demonia habebant et lunaticos, et cutauit eos. Et secute sunt eum turbe multe de Galilea, et Decapoli, et Hierosolymis, et Iudea, et de trans Iordanem.---LUC. Iu, 42-44. Et detinebant illum ne discederet ab eis. Quibus ille ait: Quia et aliis ciuitatibus oportet me euangelizare regnum Dei, quia ideo missus sum. Et cum uidisset turbas,---MATTH. X, 2-4; MARC. III, 13-19; LUC. uI, 13-16, ascendit in montem, et cum sedisset uocauit ad se quos uoluit ipse. Et uenerunt ad eum, et fecit ut essent duodecim  cum illo, quos et apostolos nominauit: Simonem quem cognominauit Petrum, et Andream fratrem eius, et Iacobum Zebedei, et Ioannem fratrem Iacobi, quibus imposuit nomina Boanerges, quod est filii tonitrui; Philippum et Bartholomeum, Mattheum et Thomam, Iacobum Alphei, et Simonem qui uocatur Zelotes, et Iudam Iacobi, et Iudam Iscarioth, qui fuit proditor.---MATTH. u, 1-12; LUC. uI, 20-23. Et accesserunt ad eum discipuli eius. Et eleuatis oculis in eos, aperiens os suum, docebat, dicens: Beati pauperes spiritu, quoniam ipsorum est regnum celorum. Beati mites, quoniam ipsi possidebunt terram. Beati qui lugent, quoniam ipsi consolabuntur. Beati qui esuriunt et sitiunt iustitiam, quoniam ipsi saturabuntur. Beati misericordes, quoniam  ipsi misericordiam consequentur. Beati mundo corde, quoniam ipsi Deum uidebunt. Beati pacifici, quoniam filii Dei uocabuntur. Beati qui persecutionem patiuntur propter iustitiam, quoniam ipsorum est regnum celorum. Beati estis cum maledixerint uobis homines, et oderint uos, et persecuti uos fuerint, et dixerint omne malum aduersum uos, mentientes; et cum separauerint uos, et exprobrauerint, et eiecerint nomen uestrum tanquam malum propter Filium hominis. Gaudete in illa die, et exsultate, quoniam merces uestra copiosa est in celis: sic enim persecuti sunt prophetas qui fuerunt ante uos, patres eorum.



CAPUT XXIII. Increpatio diuitum.

 LUC. uI, 24-26. uerumtamen ue uobis diuitibus, quia habetis consolationem uestram. ue uobis qui saturati estis, quia esurietis. ue uobis qui ridetis nunc, quia lugebitis et flebitis. ue cum benedixerint uobis homines [a 1Kb] : secundum hec faciebant prophetis patres eorum. Sed uobis dico qui auditis:



CAPUT XXIu. uos estis sal terre.

MATTH. u, 13; MARC. IX, 49; LUC. XIu, 34. uos estis sal terre. Quod si euanuerit sal, in quo salietis? ad nichilum ualet ultra, nisi ut proiiciatur foras, et conculcetur ab hominibus.



CAPUT XXu. uos estis lux huius mundi: et iterum comparationes de preceptis legis.

 MATTH. u, 14-16; MARC. Iu, 21; LUC. uIII, 16; XI, 33. uos estis lux mundi. Non potest ciuitas abscondi supra montem posita. Neque accendunt lucernam, et ponunt eam sub modio, neque sub lecto, neque in abscondito loco, neque sub uase, sed super candelabrum, ut luceat omnibus qui in domo sunt. Sic luceat lux uestra coram hominibus, ut uideant uestra bona opera, et glorificent Patrem uestrum qui est in celis.---MATTH. u, 17-20. Nolite putare quoniam ueni soluere legem aut prophetas: non ueni soluere, sed adimplere. Amen quippe dico uobis, donec transeat celum et terra, iota unum aut unus  apex non preteribit a lege, donec omnia fiant. Qui ergo soluerit unum de mandatis istis minimis et docuerit sic homines, minimus uocabitur in regno celorum. Qui autem fecerit et docuerit sic homines, hic magnus uocabitur in regno celorum. Dico enim uobis quia nisi abundauerit iustitia uestra plus quam Scribarum et Phariseorum, non intrabitis in regnum celorum.



CAPUT XXuI. Iracundie prohibitio.

MATTH. u, 21-22. Audistis quia dictum est antiquis: Non occides: qui autem occiderit, reus erit mortis [a 9Kb] . Ego autem dico uobis, quia omnis qui irascitur fratri suo, reus erit iudicio. Qui autem dixerit fratri suo, raca, reus  erit concilio. Qui autem dixerit, fatue, reus erit gehenne ignis.



CAPUT XXuII. De relinquendo munus ad altare.

MATTH. u, 23-26. Si ergo offers munus tuum ad altare, et ibi recordatus fueris quia frater tuus habet aliquid aduersum te; relinque ibi munus tuum ante altare, et uade prius reconciliari fratri tuo, et tunc ueniens offeres munus tuum. Esto consentiens aduersario tuo cito, dum es in uia cum eo; ne forte tradat te aduersarius iudici, et iudex tradat te ministro, et in carcerem mittaris. Amen dico tibi, non exies inde, donec reddas nouissimum quadrantem.



CAPUT XXuIII. De adulterio concupiscentie.


MATTH. u, 27-30. Audistis quia dictum est antiquis: Non mechaberis . Ego autem dico uobis quoniam omnis qui uiderit mulierem ad concupiscendum eam, iam mechatus est eam in corde suo. Quod si oculus tuus dexter scandalizat te, erue eum et proiice abs te: expedit enim tibi ut pereat unum membrorum tuorum quam totum corpus tuum mittatur in gehennam. Et si dextera manus tua scandalizat te, abscinde eam, et proiice abs te: expedit enim tibi ut pereat unum membrorum tuorum, quam totum corpus tuum eat in gehennam.



CAPUT XXIX. De repudio.

 MATTH. u, 31-32. Dictum est autem: Quicunque dimiserit uxorem suam, det illi libellum repudii . Ego autem dico uobis: quia omnis qui dimiserit uxorem suam, excepta fornicationis causa, facit eam mecari: et qui dimissam duxerit, adulterat.



CAPUT XXX. De iuramento.

MATTH. u, 33-37. Audistis quia dictum est antiquis: Non peierabis: reddes autem Domino iuramenta tua . Ego autem dico uobis: Non iurare omnino,  neque per celum, quia thronus Dei est, neque per terram, quia scabellum est pedum eius; neque per Hierosolymam, quia ciuitas est magni regis ; neque per caput tuum iuraueris, quia non potes unum capillum album facere aut nigrum. Sit autem sermo uester: est, est; non, non: quod autem his abundantius est, a malo est.



CAPUT XXXI. De eo quod scriptum est, oculum pro oculo.

MATTH. u, 38-42; LUC. uI, 29-30. Audistis quia dictum est: Oculum pro oculo, et dentem pro dente . Ego autem dico uobis, non resistere malo; sed si quis te percusserit in dexteram maxillam tuam, prebe illi et alteram. Et ei qui uult tecum iudicio contendere, et  tunicam tuam tollere, dimitte ei et pallium. Et quicunque te angariauerit mille passus, uade cum illo alia duo. Qui petit a te, da ei: et uolenti mutuari a te, ne auertaris. Et qui aufert que tua sunt, ne repetas. ---LUC. u, 31. Et prout uultis ut faciant uobis homines, et uos facite illis similiter.



CAPUT XXXII. De diligendo proximum.

MATTH. u, 43-46; LUC. u, 27-28. Audistis quia dictum est antiquis: Diliges proximum tuum, et odies inimicum tuum . Ego autem dico uobis: Diligite inimicos uestros, benefacite his qui uos oderunt, et orate pro persequentibus et calumniantibus uos, ut sitis filii Patris uestri qui in celis est,  qui solem suum oriri facit super malos et bonos, et pluit super iustos et iniustos.---LUC. uI, 32-34. Si enim diligitis eos qui uos diligunt, quam mercedem habebitis? nonne et publicani hoc faciunt? Et si bene feceritis his qui bene uobis faciunt, que uobis est gratia? siquidem et peccatores hoc faciunt. Et si mutuum dederitis his a quibus speratis recipere, que gratia est uobis? nam et peccatores peccatoribus fenerantur, ut recipiant equalia.---MATTH. u, 47-48. Et si salutaueritis fratres uestros tantum, quid amplius facitis? nonne et ethuici hoc faciunt?---LUC. uI, 35-36. uerumtamen diligite inimicos uestros, et benefacite, et mutuum date nichil inde sperantes: et erit merces uestra multa, et eritis filii Altissimi, quia ipse benignus est super ingratos et malos. Estote  ergo misericordes sicut et Pater uester misericors est. Estote ergo uos perfecti sicut et Pater uester celestis perfectus est.



CAPUT XXXIII. De occulta eleemosyna.

MATTH. uI, 1-4. Attendite ne iustitiam uestram faciatis coram hominibus, ut uideamini ab eis: alioqui mercedem non habebitis apud Patrem uestrum, qui in celis est. Cum ergo facis eleemosynam, noli tuba canere ante te, sicut hypocrite faciunt in synagogis et in uicis, ut honorificentur ab hominibus. Amen dico uobis, receperunt mercedem suam. Te  autem faciente eleemosynam, nesciat sinistra tua quid faciat dextera tua, ut sit eleemosyna tua in absconso: et Pater tuus, qui uidet in absconso, reddet tibi.



CAPUT XXXIu. De secreta oratione.

MATTH. uI, 5-15. Et cum oratis, non eritis sicut hypocrite, qui amant in synagogis et in angulis platearum stantes orare, ut uideantur ab hominibus. Amen dico uobis, receperunt mercedem suam. Tu autem cum orabis, intra in cubiculum, et clauso ostio tuo, ora Patrem tuum in absconso; et Pater tuus, qui uidet in absconso, exaudiet te. Orantes autem nolite multum loqui, sicut ethnici: putant enim quod  in multiloquio suo exaudiantur. Nolite ergo assimilari eis: scit enim Pater uester quid opus sit uobis, antequam petatis eum.---LUC. XI, 1-4. Tunc dixit unus ex discipulis eius ad eum: Domine, doce nos orare, sicut et Ioannes docuit discipulos suos. Et ait illis: Cum oratis, dicite: Pater noster, qui es in celis: sanctificetur nomen tuum. Adueniat regnum tuum. Fiat uoluntas tua, sicut in celo et in terra. Panem nostrum supersubstantialem da nobis hodie; et dimitte nobis debita nostra sicut et nos dimittimus debitoribus nostris. Et ne nos inducas in tentationem; sed libera nos a malo. Si enim dimiseritis hominibus peccata eorum, dimittet et uobis Pater uester celestis delicta uestra. Si autem non dimiseritis hominibus, nec Pater uester dimittet * peccata uestra.



CAPUT XXXu. De occulto ieiunio.

MATTH. uI, 16-18. Cum ieiunatis, nolite fieri sicut hypocrite, tristes: exterminant enim facies suas, ut appareant hominibus ieiunantes. Amen dico uobis, quia receperunt mercedem suam. Tu autem cum ieiunas, unge caput tuum, et faciem tuam laua, ne uidearis hominibus ieiunans, sed Patri tuo qui est in absconso; et Pater tuus, qui uidet in absconso, reddet tibi.---LUC. XII, 32-33. Nolite timere, pusillus grex, quia complacuit Patri uestro dare uobis regnum. uendite que possidetis, et date eleemosynam. Facite uobis sacculos qui non ueterascunt, thesaurum non deficientem in celis.



CAPUT XXXuI. De non thesaurizando super terram.

MATTH. uI, 19-23. Nolite thesaurizare uobis thesauros in terra, ubi erugo et tinea demolitur, et ubi fures effodiunt et furantur. Thesaurizate autem uobis thesauros in celo, ubi neque erugo neque tinea demolitur, et ubi fures non effodiunt nec furantur. Ubi enim est thesaurus tuus, ibi est cor tuum.---LUC. XI, 34-36. Lucerna corporis tui est oculus tuus. Si fuerit oculus tuus simplex, totum corpus tuum lucidum erit. Si autem oculus tuus nequam fuerit, totum corpus tuum tenebrosum erit. Si ergo lumen quod in te est tenebre sunt, ipse tenebre quante erunt?



CAPUT XXXuII. Nemo potest duobus dominis seruire.

MATTH. uI, 24. Nemo potest duobus dominis seruire: aut enim unum odio habebit, et alterum diliget; aut unum sustinebit, et alterum contemnet. Non potestis Deo seruire et mammone.



CAPUT XXXuIII. Non debere quemquam sollicitum esse de esca uel indumento.

MATTH. uI, 25-34; LUC. XII, 22-31. Ideo dixi uobis, ne solliciti sitis anime uestre, quid manducetis, neque corpori uestro quid induamini. Nonne anima plus est quam esca, et corpus plus est quam uestimentum? Respicite uolatilia celi, quoniam non serunt, neque metunt, neque congregant in horrea;  et Pater uester celestis pascit illa. Nonne uos pluris estis illis? Quis autem uestrum cogitans, potest adiicere ad staturam suam cubitum unum? Si ergo neque quod minimum est potestis, quid de ceteris solliciti estis? Et de uestimento quid solliciti estis? Considerate lilia agri, quomodo crescunt: non laborant, neque nent. Dico autem uobis quoniam nec Salomon in omni gloria sua coopertus est sicut unum ex istis. Si autem fenum agri quod hodie est, et cras in clibanum mittitur, Deus sic uestit, quanto magis uos minime fidei? Nolite ergo solliciti esse, dicentes: Quid manducabimus, aut quid bibemus, aut quo operiemur? Hec enim omnia gentes inquirunt. Scit enim Pater uester quia his omnibus indigetis. Querite  autem primum regnum Dei et iustitiam eius: et omnia hec adiicientur uobis. Nolite ergo solliciti esse in crastinum. Crastinus enim dies sollicitus erit sibi ipsi: sufficit diei malitia sua.



CAPUT XXXIX. Non debere quemquam iudicare uel condemnare.

MATTH. uII, 1-6; LUC. uI, 37-42. Nolite iudicare, ut non iudicemini: in quo enim iudicio iudicaueritis, iudicabimini. Nolite condemnare, et non condemnabimini. Dimittite, et dimittemini. Date, et dabitur uobis. Mensuram bonam, confertam et coagitatam et supereffluentem dabunt in sinum uestrum. MARC. Iu, 24. Et in qua mensura mensi fueritis, remetietur uobis. Quid autem uides festucam in oculo fratris  tui, et trabem in oculo tuo non uides? Aut quomodo dicis fratri tuo; Sine, eiiciam festucam de oculo tuo, et ecce trabes est in oculo tuo? Hypocrita, eiice primum trabem de oculo tuo, et tunc uidebis eiicere festucam de oculo fratris tui. Nolite dare sanctum canibus, neque mittatis margaritas uestras ante porcos, ne forte conculcent eas pedibus suis, et conuersi disrumpant uos.



CAPUT XL. Parabola de amico, uel tribus panibus. Petendum, pulsandum, querendum.

LUC. XI, 5-13. Quis uestrum habebit amicum, et ibit ad illum media nocte, et dicet: Amice, commoda  mihi tres panes, quoniam amicus meus uenit ad me de uia, et non habeo quod ponam ante illum. Et ille de intus respondens, dicat: Noli mihi molestus esse; iam ostium clausum est, et pueri mei mecum sunt in cubili; non possum surgere et dare tibi. Et ille si perseuerauerit pulsans, dico uobis, et si non dabit illi surgens eo quod amicus eius sit, propter improbitatem tamen eius surget, et dabit illi quotquot habet necessarios. Ego dico uobis:---MATTH. uII, 7-14, Petite, et accipietis; querite, et inuenietis; pulsate, et aperietur uobis. Omnis enim qui petit, accipit; et qui querit, inuenit; et pulsanti aperietur. Aut quis est ex uobis homo, quem si petierit filius suus panem, nunquid lapidem porriget illi? aut si piscem petierit, nunquid serpentem porriget illi? aut  si ouum petierit, nunquid porriget illi scorpionem? Si ergo uos cum sitis mali, nostis bona data dare filiis uestris, quanto magis Pater uester qui in celis est dabit bona petientibus se? Omnia ergo quecunque uultis ut faciant uobis homines, et uos facite eis. Hec est enim lex et prophete.---LUC. XIII, 24. Intrate per angustam portam; quia Iata est porta et spatiosa uia que ducit ad perditionem; et multi sunt qui intrant per eam. Quam angusta porta et arcta uia que ducit ad uitam: et pauci sunt qui inueniunt eam!



CAPUT XLI. De cauendo a falsis prophetis.

MATTH. uII, 15-20; LUC. uI, 43-45. Attendite a falsis prophetis, qui ueniunt ad uos in uestimentis  ouium, intrinsecus autem sunt lupi rapaces: a fructibus eorum cognoscetis eos. Nunquid colligunt de spinis uuas, aut de tribulis ficus? Sic omnis arbor bona fructus bonos facit: mala autem arbor fructus malos facit. Non potest arbor bona fructus malos facere, neque arbor mala fructus bonos facere. Bonus homo de bono thesauro cordis sui profert bona; et malus homo de malo thesauro profert mala: ex abundantia enim cordis os loquitur. Omnis arbor que non facit fructum bonum, exscindetur et in ignem mittetur. Igitur et ex fructibus eorum cognoscetis eos.



CAPUT XLII. Non intrabunt in regnum celorum qui tantum dicunt: Domine, Domine.

 MATTH. uII, 21-23; LUC. uI, 46. Non omnis qui dicit mihi, Domine, Domine, intrabit in regnum celorum; sed qui facit uoluntatem Patris mei, qui in celis est, intrabit in regnum celorum. Multi dicent mihi in illa die: Domine, Domine, nonne in nomine tuo prophetauimus, et in tuo nomine demonia eiecimus, et in tuo nomine uirtutes multas fecimus? Et tunc confitebor illis: Quia nunquam noui uos: discedite a me qui operamini iniquitatem.



CAPUT XLIII. Comparatio in his omnibus de sapiente et insipiente edificatoribus.

MATTH. uII, 24-29; LUC. uI, 47-49. Omnis ergo qui audit uerba hec, et facit ea, assimilabitur uiro sapienti qui edificauit domum suam supra petram. Et  descendit pluuia, et uenerunt flumina, et flauerunt uenti, et irruerunt in domum illam, et non cecidit; fundata enim erat supra petram. Et omnis qui audit uerba mea, et non facit ea, similis erit uiro stulto qui edificauit domum suam super arenam. Et descendit pluuia, et uenerunt flumina, et flauerunt uenti, et irruerunt in domum illam, et cecidit, et fuit ruina eius magna. Et factum est cum consummasset iehsu uerba hec, admirabantur turbe super doctrina eius. Erat enim docens eos, sicut potestatem habens, non sicut Scribe eorum et Pharisei.



CAPUT XLIu. Mittit iehsu duodecim discipulos suos docere et curare omnes infirmitates

 MATTH. IX, 36. uidens autem turbas misertus est eis: quia erant uexati, et iacentes sicut oues non habentes pastorem.---MATTH. X, 1, 5-11; MARC. uI, 7-11; LUC. IX, 2-12. Et conuocatis duodecim discipulis suis, dedit eis potestatem spirituum immundorum, ut eiicerent eos, et curarent omnem languorem et omnem infirmitatem. Et misit illos predicare regnum Dei, et ait ad illos: Nihil tuleritis in uia. In uiam gentium ne abieritis, et in ciuitates Samaritanorum ne intraueritis; sed potius ite ad oues que perierunt domus Isrel. Euntes autem predicate, dicentes: quia appropinquauit regnum celorum, infirmos curate, mortuos suscitate, leprosos mundate, demones eiicite: gratis accepistis, gratis date. Nolite possidere aurum, neque argentum, neque pecuniam in zonis uestris, non peram in uia, neque panem, neque duas  tunicas, neque calceamenta, neque uirgam: dignus est enim operarius mercede et cibo suo. In quamcunque ciuitatem aut castellum intraueritis, interrogate quis in ea dignus sit, et ibi manete donec exeatis, edentes et bibentes que apponuntur uobis, et curate infirmos qui in illa sunt. Et nolite transire de domo in domum.---MATTH. X, 12-33. Intrantes autem in domum, salutate eam, dicentes: Pax huic domui. Et siquidem domus fuerit digna, ueniet pax uestra super eam; si autem non fuerit digna, pax uestra ad uos reuertetur. Et quicunque non receperit uos, neque audierit sermones uestros, exeuntes foras de domo uel de ciuitate, excutite puluerem de pedibus uestris, in testimonium illis. Amen dico uobis:  tolerabilius erit terre Sodomorum et Gomorrheorum in die iudicii, quam illi ciuitati.---LUC. X, 3. Ecce ego mitto uos sicut oues in medio luporum. Estote ergo prudentes sicut serpentes, et simplices sicut columbe. Cauete autem uos ab hominibus. Tradent enim uos in conciliis, et in synagogis suis flagellabunt uos, et ad presides et ad reges ducemini propter me, in testimonium illis et gentibus.---LUC. XII, 11-12. Cum autem tradent uos in synagogas, et ad magistratus et potestates, nolite solliciti esse qualiter quid respondeatis aut quid dicatis: dabitur enim uobis in illa hora quid loquamini. Non enim uos estis qui loquimini, sed Spiritus Patris uestri qui loquitur in uobis. Tradet autem frater fratrem in mortem, et pater filium: et insurgent filii in parentes, et morte eos afficient: et eritis odio omnibus propter  nomen meum. Qui autem perseuerauerit usque in finem, hic saluus erit. Cum autem persequentur uos in ciuitate ista, fugite in aliam. Amen dico uobis, non consummabitis ciuitates Isrel, donec ueniat Filius hominis.---LUC. uI, 40. Non est discipulus super magistrum, neque seruus super dominum suum. Sufficit discipulo ut sit sicut magister eius, et seruus sicut dominus eius. Si patremfamilias Beelzebub uocauerunt, quanto magis domesticos eius? Ne ergo timueritis eos.---MARC. Iu, 22. Nihil enim opertum quod non reuelabitur, et occultum quod non scietur. Quod dico uobis in tenebris, dicite in lumine: et quod in aure auditis, predicate super tecta.---LUC. XII, 2-9. Dico autem uobis amicis meis: Nolite timere eos qui corpus occidunt, animam meam non possunt occidere:  sed potius eum timete qui potest et animam et corpus perdere in gehennam. Nonne duo passeres asse ueneunt, et unus ex illis non cadet super terram sine Patre uestro? uestri autem capilli capitis omnes numerati sunt. Nolite ergo timere: multis passeribus meliores estis uos. Omnis ergo qui confitebitur me coram hominibus, confitebor et ego eum coram Patre meo, qui in celis est, et coram angelis eius. Qui autem negauerit me coram hominibus,--- MARC. uIII, 38, et confusus me fuerit in generatione ista adultera et peccatrice, negabo et ego eum coram Patre meo, qui est in celis, et angelis eius. Et Filius hominis confundet eum, cum uenerit in gloria Patris sui cum angelis suis.---MATTH. X, 34-42. Nolite arbitrari quia uenerim mittere pacem in terram:  non ueni pacem mittere, sed gladium.---LUC. XII, 52. Erunt enim ex hoc quinque in domo una diuisi; tres in duo, et duo in tres diuidentur. ueni enim separare hominem aduersus patrem suum, et filiam aduersus matrem suam, et nurum aduersus socrum suam, et inimici hominis domestici eius. Qui amat patrem et matrem plus quam me, non est me dignus; et qui amat filium aut filiam super me, non est me dignus. ---LUC. XIu, 26-27. Et qui non accipit crucem suam, et sequitur me, non est me dignus, nec potest meus esse discipulus.---MARC. uIII, 34-35. Qui inuenit animam suam, perdet eam, et qui perdiderit animam suam propter me, inueniet eam. Et qui recipit uos, me recipit; et qui recipit me, recipit eum qui misit me. Qui recipit prophetam in nomine prophete,  mercedem prophete accipiet; et qui recipit iustum in nomine iusti, mercedem iusti accipiet.---MARC. IX, 40. Et quicunque potum dederit uni ex minimis istis calicem aque frigide tantum in nomine discipuli, quia Christi estis: amen dico uobis, non perdet mercedem suam. MATTH. XI, 1. Et factum est cum consummasset iehsu, precipiens, duodecim discipulis suis, transiit inde ut doceret et predicaret in ciuitatibus eorum.---MARC. uI, 12-13. Exeuntes autem discipuli, predicabant ut penitentiam agerent, et demonia multa eiiciebant, et ungebant oleo multos egrotos, et sanabantur.



CAPUT XLu. In Cana Galilee iehsu aquam uinum fecit.

IOAN. II, 1-11. Et die tertio nuptie facte sunt in Cana Galilee: et erat mater Iesu ibi. uocatus est autem et iehsu, et discipuli eius ad nuptias. Et deficiente uino, dicit mater Iesu ad eum: uinum non habent. Et dicit ei iehsu: Quid mihi et tibi est, mulier? nondum enim uenit hora mea. Dicit mater eius ministris: Quodcunque dixerit uobis, facite. Erant autem ibi lapidee hydrie sex posite secundum purificationem Iudeorum, capientes singule metretas binas uel ternas. Dicit eis iehsu: Implete hydrias aqua. Et impleuerunt eas usque ad summum. Et dicit eis iehsu: Haurite nunc, et ferte architriclino. Et tulerunt. Ut autem gustauit architriclinus aquam uinum  factam, et non sciebat unde esset, ministri autem sciebant qui hauserant aquam: uocat sponsum architriclinus, et dicit ei: Omnis homo primum bonum uinum ponit; et cum inebriati fuerint, tunc id quod deterius est: tu autem seruasti bonum uinum usque adhuc. Hoc fecit initium signorum iehsu in Cana Galilee, et manifestauit gloriam suam



CAPUT XLuI. iehsu mundat leprosum.

MATTH. uIII, 1-4; MARC. I, 40-45. Cum autem descendisset iehsu de monte, secute sunt eum turbe multe. Et ecce leprosus ueniens genu flexo adorabat eum, dicens: Domine, si uis, potes me mundare. Et  extendens manum, tetigit eum iehsu, dicens: uolo: mundare. Et confestim mundata est lepra eius; et ait illi iehsu: uide, nemini dixeris, sed uade, ostende te sacerdoti, et offer munus quod precepit Moyses  in testimonium illis. At ille egressus, cepit predicare et diffamare sermonem; ita ut iam non posset manifeste in ciuitatem introire, sed foris in desertis locis esse. Et conueniebant ad eum undique.



CAPUT XLuII. Puerum centurionis paralyticum curauit iehsu.

MATTH. uIII, 5-13; LUC. uII, 1-10. Cum autem in troisset Capharnaum, accessit ad eum centurio, rogans  eum, et dicens: Domine, puer meus iacet in domo paralyticus, et male torquetur. Et ait illi iehsu: Ego ueniam, et curabo eum. Et respondens centurio ait: Domine, non sum dignus ut intres sub tectum meum, sed tantum dic uerbo, et sanabitur puer meus. Nam et ego homo sum sub potestate [a 40Kb] habens sub me milites, et dico huic: uade, et uadit; et alii: ueni, et uenit; et seruo meo: Fac hoc, et facit. Audiens autem iehsu miratus est, et sequentibus se dixit: Amen, dico uobis, non inueni tantam fidem in Isrel. Dico autem uobis, quod multi ab Oriente et Occidente uenient, et recumbent cum Abraham,  et Isaac [a 1Kb] , et Iacob in regno celorum: filii autem regni eiicientur in tenebras exteriores: ibi erit fletus et stridor dentium. Et dixit iehsu centurioni: uade, et sicut credidisti fiat tibi. Et sanatus est puer in illa hora. Et reuersus est centurio in domum suam, et inuenit seruum qui languerat sanum.



CAPUT XLuIII. iehsu socrum Petri a febribus curauit.

MATTH. uIII, 14-15. Et cum uenisset iehsu in domum Petri, uidit socrum eius iacentem et febricitantem. Et tetigit manum eius, et dimisit eam febris, et surrexit, et ministrabat eis.



CAPUT XLIX. In ciuitatem Naim mortuum suscitauit.

 LUC. uII, 11-17. Et factum est, deinceps ibat in ciuitatem que uocatur Naim; et ibant cum eo discipuli eius, et turba copiosa. Cum autem appropinquaret porte ciuitatis, ecce defunctus efferebatur, filius unicus matris sue: et hec uidua erat, et turba multa ciuitatis cum illa. Quam cum uidisset Dominus, misericordia motus super eam, dixit illi: Noli flere. Et accessit, et tetigit loculum. Hi autem qui portabant steterunt. Et ait: Adolescens, tibi dico, surge. Et resedit qui erat mortuus, et cepit loqui, et dedit illum matri sue. Accepit autem omnes timor, et magnificabant Deum dicentes: Quia propheta magnus surrexit in nobis, et quia Deus uisitauit plebem suam. Exiit ergo hic sermo in uniuersam Iudeam de eo, et circa omnem regionem.



CAPUT L. Omnes infirmitates curat, ut adimplerentur scripture prophetarum.

MATTH. uIII, 16-18. uespere autem facto, obtulerunt ei multos demonia habentes, et eiiciebat spiritus uerbo, et omnes male habentes curauit, ut adimpleretur quod dictum est per Isaiam prophetam dicentem: Ipse infirmitates nostras accepit, et egrotationes portauit . uidens autem iehsu turbas multas circum se, iussit ire trans fretum.



CAPUT LI. uolenti eum sequi dixit: uulpes foueas habent.

MATTH. uIII, 19-22; LUC. IX, 57-62. Et accedens unus scriba, ait illi: Magister, sequar te quocunque ieris. Et dicit ei iehsu: uulpes foueas habent, et  uolucres celi nidos: Filius autem hominis non habet ubi caput reclinet. Ait autem ad alterum: Sequere me. Ille autem dixit: Domine, permitte mihi primum ire et sepelire patrem meum. iehsu autem ait illi: Sequere me, et dimitte mortuos sepelire mortuos suos: tu autem uade, annuntia regnum Dei. Et ait alter: Sequar te, Domine, sed primum permitte mihi renuntiare his * qui domi sunt. Ait ad illum iehsu: Nemo mittens manum suam ad aratrum, et respiciens retro, aptus est regno Dei.



CAPUT LII. Nauigans imperat tempestati, et statim cessauit.

MATTH. uIII, 23-27; MARC. Iu, 37-40; LUC. uIII, 22-25. Et ascendente eo in nauiculam, secuti sunt eum discipuli eius. Et ecce motus magnus factus est in mari, ita ut nauicula operiretur fluctibus: ipse uero erat in puppi supra ceruical dormiens. Et accesserunt, et suscitauerunt eum, dicentes: Domine, salua nos, quia perimus. Et dicit eis: Quid timidi estis, modice fidei? Tunc surgens imperauit uentis et mari, et cessauit uentus. Et dixit: Tace, obmutesce. Et facta est tranquillitas magna. Porro homines mirati sunt dicentes: Quis aut qualis est hic? quia et uentis imperat et mari, et obediunt ei.



CAPUT LIII. Curauit trans fretum demoniacum qui in monumentis manebat.

MATTH. uIII, 28-34; IX, 1; MARC. u, 1-21; LUC. uIII, 26-39. Et cum uenisset trans fretum in regionem Gerasenorum, que est contra Galileam, et cum egressus esset ad terram, occurrerunt ei duo habentes demonia, de monumentis exeuntes, seui nimis, ita ut nemo posset transire per uiam illam. Unus enim habebat demonia iam temporibus multis, et uestimento non induebatur, neque in domo manebat, sed in monumentis; et neque catenis iam quisquam eum poterat ligare: quoniam sepe compedibus et catenis uinctus, disrupisset catenas et compedes comminuisset, et nemo poterat eum domare. Et semper  nocte ac die in monumentis et in montibus erat clamans, et concidens se lapidibus. uidens autem Iesum a longe, occurrit [b 14Kb] et adorauit eum. Et clamans uoce magna, dixit: Quid nobis et tibi, Iesu Fili Dei altissimi? uenisti ante tempus torquere nos? Dicebat uero illi iehsu: Exi, spiritus immunde, ab homine. Et interrogauit eum: Quod est tibi nomen? At ille dixit: Legio: quia intrauerant multa demonia in eum. Et rogabant illum ne expelleret eos extra regionem, et ne imperaret illis ut in abyssum irent. Erat autem non longe ab illis grex porcorum multorum pascens. Demones autem rogabant eum dicentes: Si eiicis nos, mitte nos in gregem porcorum. Et ait illis: Ite. At illi exeuntes, abierunt in porcos: et magno impetu grex precipitatus est in mare ad duo millia, et suffocati sunt in mari. Qui autem pascebant  eos fugerunt, et nuntiauerunt in ciuitatem et in agros omnia, et de his qui demonia habuerant. Et ecce tota ciuitas exiit obuiam Iesu: et uidentes hominem sedentem a quo demonia exierant, et uestitum et sana mente, ad pedes eius, timuerunt. Et rogabant ut transiret a finibus eorum. Cumque ascenderet nauim, rogabat eum uir a quo demonia exierant ut cum eo esset. Et non admisit eum, sed ait illi: uade in domum tuam ad tuos, et narra quanta tibi Dominus fecerit, et misertus est tui. Et abiit predicans in  Decapolim quanta sibi fecisset iehsu: et omnes mirabantur. Et ascendens in nauiculam transfretauit, et uenit in ciuitatem suam.



CAPUT LIu. Curauit paralyticum quem deposuerunt per tectum.

MATTH. IX, 2-8; MARC. II, 3-12; LUC. u, 18-26. Et ecce quatuor uiri portantes in lecto hominem qui erat paralyticus, et querebant eum inferre et ponere ante Iesum. Et non inuenientes qua parte eum inferrent pre turba, ascenderunt supra tectum, et per tegulas submiserunt illum cum lecto in medium ante Iesum. Quorum fidem ut uidit, dixit paralytico: Confide, fili, remittuntur tibi peccata tua. Et ceperunt cogitare Scribe et Pharisei, dicentes: Quis est hic qui loquitur blasphemias? quis potest dimittere peccata  nisi solus Deus? Et cum cognouisset iehsu cogitationes eorum, respondens, dixit ad illos: Quid cogitatis mala in cordibus uestris? quid est facilius dicere: Dimittuntur tibi peccata, an dicere: Surge et ambula? Ut autem sciatis quia Filius hominis potestatem habet in terra dimittere peccata, ait paralytico: Tibi dico, surge, tolle lectum tuum et uade in domum tuam. Et confestim surgens coram illis, tulit lectum in quo iacebat, et abiit in domum suam magnificans Deum. Et stupor apprehendit omnes, et magnificabant Deum, et repleti sunt timore, dicentes: Quia uidimus mirabilia hodie. Et glorificauerunt Deum, qui dedit potestatem talem hominibus.



CAPUT Lu.  Filium reguli absentem curauit.

IOAN. Iu, 46-53. uenit ergo iterum in Cana Galilee, ubi fecit aquam uinum. Et erat quidam regulus cuius filius infirmabatur Capharnaum. Hic cum audisset quia iehsu adueniret a Iudea in Galileam, abiit ad eum, et rogabat eum ut descenderet et sanaret filium eius: incipiebat enim mori. Dixit ergo iehsu ad eum: Nisi signa et prodigia uideritis, non creditis. Dicit ad eum regulus: Domine, descende priusquam moriatur filius meus. Dicit ei iehsu: uade, filius tuus uiuit. Credidit homo sermoni quem dixit ei iehsu, et ibat. Iam autem descendente eo, serui occurrerunt ei et nuntiauerunt dicentes: Quia filius eius uiueret. Interrogabat autem horam ab eis in qua melius habuerit, et dixerunt ei: Quia heri  hora septima reliquit eum febris. Cognouit ergo pater qua illa hora erat in qua dixit ei iehsu: Filius tuus uiuit: et credidit ipse et domus eius tota.



CAPUT LuI. Leui publicanus conuiuium ei fecit. Et dicebant Scribe et Pharisei discipulis: Quare cum publicanis et peccatoribus manducat magister uester?

MATTH. IX, 9-17; LUC. u, 29-39; MARC. II, 16-22. Et fecit ei conuiuium magnum Leui in domo sua. Et factum est, discumbente eo in domo, ecce multi publicani et peccatores uenientes, discumbebant cum Iesu et discipulis eius. Erant enim multi qui et sequebantur eum. Et uidentes Scribe et Pharisei quia manducaret cum peccatoribus et publicanis, dicebant  discipulis eius: Quare cum publicanis et peccatoribus manducat et bibit magister uester? Hoc audito, iehsu ait illis: Non necesse habent sani medicum, sed qui male habent. Euntes autem discite quid est: Misericordiam uolo, et non sacrificium . Non enim uocare ueni iustos, sed peccatores in penitentiam. At illi dixerunt ad eum: Quare discipuli Ioannis ieiunant frequenter, et obsecrationes faciunt, similiter et Phariseorum; tui autem edunt et bibunt, et non ieiunant? Quibus ipse ait: Nunquid possunt filii nuptiarum, quandiu sponsus est cum illis, ieiunare? Quanto tempore habent secum sponsum, non possunt ieiunare. uenient autem dies cum auferetur ab eis sponsus, et tunc ieiunabunt in illis diebus. Dicebat autem similitudinem ad illos: Quia nemo  assumentum panni rudis assuit uestimento ueteri: alioquin aufert supplementum nouum a ueteri, et maior scissura fit. Et nemo mittit uinum nouum in utres ueteres; alioquin rumpet uinum nouum utres, et ipsum effundetur, et utres peribunt. Sed uinum nouum in utres nouos mittendum est, et utraque conseruantur. Et nemo bibens uetus, statim uult nouum; dicit enim: uetus melius est.



CAPUT LuII. Scribe signum petunt ab eo, et eis multa dicit.

MATTH. XII, 38-45. Tunc responderunt ei quidam de Scribis et Phariseis dicentes: Magister, uolumus a te signum uidere. Qui respondens, ait illis:---LUC. XI, 29-32. Generatio mala et adultera signum querit, et signum non dabitur ei, nisi signum Ione prophete.  Sicut enim fuit Ionas in uentre ceti tribus diebus et tribus noctibus: sic erit Filius hominis in corde terre tribus diebus et tribus noctibus. uiri Niniuite surgent in iudicio cum generatione ista, et condemnabunt eam, quia penitentiam egerunt in predicatione Ione. Et ecce plus quam Ionas hic. Regina Austri surget in iudicio cum generatione ista, et condemnabit eam, quia uenit a finibus terre audire sapientiam Salomonis. Et ecce plus quam Salomon hic. ---LUC. XI, 24-26. Cum immundus spiritus exierit ab homine, ambulat per loca arida, querens requiem, et non inuenit. Tunc dicit: Reuertar in domum meam unde exiui: et ueniens inuenit uacantem, scopis mundatam et ornatam. Tunc uadit et assumit septem alios spiritus secum nequiores se, et intrantes habitant  ibi: et fiunt nouissima hominis illius peiora prioribus. Sic erit et generationi huic pessime.



CAPUT LuIII. Quedam mulier de turba clamauit ad Iesum: Beatus uenter qui te portauit.

LUC. XI, 27, 28. Factum est autem cum hec diceret, extollens quedam mulier uocem de turba dixit illi: Beatus uenter qui te portauit, et ubera que suxisti. At ille dixit: Quinimo, beati qui audiunt uerbum Dei, et custodiunt illud.



CAPUT LIX. Nuntiatur Iesu: Quia mater tua et fratres tui uolunt te uidere.

MATTH. XII, 46-50; MARC. III, 31-35; LUC. uIII,  19-21. Adhuc eo loquente ad turbas, Ecce mater eius et fratres stabant foris, querentes loqui ei. Dixit autem ei quidam: Ecce mater tua et fratres tui foris stant, querentes te. At ipse respondens dicenti sibi, ait: Que est mater mea, et qui sunt fratres mei? Et extendens manum in discipulos suos, dixit: Ecce mater mea, et fratres mei. Quicunque enim fecerit uoluntatem Patris mei, qui in celis est, ipse meus frater, soror et mater est.



CAPUT LX. iehsu mulierem que fluxum sanguinis patiebatur curauit, et filiam Iairi principis synagoge mortuam suscitauit.

MATTH. IX, 18-26; MARC. u, 22-43; LUC. uIII, 41-56. Hec illo loquente ad eos, ecce princeps synagoge  unus cui nomen Iairus, accessit et adorauit eum, dicens: Filia mea modo defuncta est; sed ueni, impone manum super eam, et uiuet. Et surgens iehsu, sequebatur eum, et discipuli eius. Et ecce mulier que sanguinis fluxum patiebatur duodecim annis, et fuerat multa perpessa a compluribus medicis, et erogauerat omnia sua, nec ab ullo potuit curari, sed magis deterius habebat, uenit in turba retro, et tetigit fimbriam uestimenti eius. Dicebat enim intra se: Quod si uel uestimentum eius tetigero, salua ero: et confestim stetit fluxus sanguinis eius, et sensit corpore quod sanata esset a plaga. Et statim iehsu cognoscens in semetipso uirtutem que exierat ab eo, conuersus ad turbas aiebat: Quis me tetigit? Negantibus autem omnibus, dixit Petrus et qui cum  illo erant: Preceptor, turbe te comprimunt et affligunt, et dicis: Quis me tetigit? Et dixit iehsu: Tetigit me aliquis: nam et ego noui uirtutem de me exiisse. Et circumspiciebat uidere eam que hoc fecerat. uidens autem mulier quia non latuit, tremens uenit, et procidit ante pedes eius, et ob quam causam tetigerit eum indicauit coram omni populo, et quemadmodum confestim sanata sit. Et ipse dixit illi: Filia, fides tua te saluam fecit; uade in pace, et esto sana a plaga tua. Adhuc eo loquente, uenit quidam ab archisynagogo, dicens ei: Quia mortua est filia tua, quid ultra uexas magistrum? iehsu audito uerbo hoc, ait archisynagogo: Noli timere: crede tantum, et salua erit. Et non permisit quemquam sequi se, nisi Petrum, et Iacobum, et Ioannem fratrem Iacobi.  Et cum uenisset in domum archisynagogi, uidit tibicines et turbam tumultuantem, et flentes et eiulantes multum. Et ingressus, dicebat: Recedite: non est onim mortua puella, sed dormit. Et deridebant eum, scientes quod mortua esset. Ipse uero eiectis omnibus, assumpto patre et matre puelle, et qui secum erant, ingreditur ubi erat puella iacens. Et tenens manum eius, ait illi: Talitha, cumi: quod est interpretatum: Puella , surge. Et reuersus est spiritus eius. Et surrexit continuo puella, et ambulabat. Erat autem annorum duodecim. Et obstupuerunt omnes stupore maximo. Et precepit illis uehementer ut nemo id sciret. Et iussit illi dari manducare. Et exiuit fama hec in uniuersam terram illam.



CAPUT LXI. Duos cecos curauit, et demonium surdum mutum eiecit.

MATTH. IX, 27-33. Et transeunte inde Iesu, secuti eum duo ceci clamantes et dicentes: Miserere nostri, Fili Dauid. Cum autem uenisset domum, accesserunt ad eum ceci. Et dicit eis iehsu: Creditis quia possum hoc facere uobis? Dicunt ei: Utique, Domine. Tunc tetigit oculos eorum, dicens: Secundum fidem uestram fiat uobis. Et aperti sunt oculi eorum. Et comminatus est iehsu eis dicens: uidete ne quis sciat. Illi autem exeuntes, diffamauerunt eum in uniuersa terra illa. Egressis autem illis, ecce obtulerunt ei hominem mutum, demonium habentem. Et eiecto demonio, locutus est mutus. Et mirate  sunt turbe dicentes: Nunquam apparuit sic in Isrel. ---MATTH. XII, 23. Nunquid iste est filius Dauid?



CAPUT LXII. Pharisei dicunt de Iesu: In Beelzebub principe demoniorum hic eiicit demonia.

MATTH. XII, 24-37; MARC. III, 22-30; LUC. XI, 17-22. Pharisei autem dicebant: In Beelzebub principe demoniorum hic eiicit demones. Ipse autem ut uidit cogitationes eorum, dixit eis: Omne regnum in seipso diuisum desolabitur, et omnis ciuitas diuisa aduersus se non stabit. Si autem et Satanas in seipsum diuisus est, quomodo stabit regnum ipsius? Non potest stare, sed finem habet: quia dicitis in Beelzebub me eiicere demonia. Si autem ego in Beelzebub eiicio demonia, filii uestri in quo  eiiciunt? Ideo ipsi iudices uestri erunt. Porro si in digito Dei eiicio demonia, profecto peruenit in uos regnum Dei. Aut quomodo potest quisquam intrare in domum fortis, et uasa eius diripere in quibus confidebat, nisi prius alligauerit fortem, et tunc domum illius diripiat? Qui non est mecum, contra me est: et qui non congregat mecum, spargit. Ideo dico uobis: Omne peccatum et blasphemia remittetur hominibus: Spiritus autem blasphemia non remittetur. Et quicunque dixerit uerbum contra Filium hominis, remittetur ei: qui autem dixerit contra Spiritum sanctum, non remittetur ei, neque in hoc seculo, neque in futuro. Aut facite arborem bonam, et fructum eius bonum: aut facite arborem malam,  et fructum eius malum: siquidem ex fructibus arbor cognoscitur. Progenies uiperarum, quomodo potestis bona loqui, cum sitis mali? ex abundantia enim cordis os loquitur. Bonus homo de bono thesauro profert bona: et malus homo de malo thesauro profert mala. Dico autem uobis: quoniam omne uerbum otiosum quod locuti fuerint homines, reddent rationem de eo in die iudicii. Ex uerbis enim tuis iustificaberis, et ex uerbis tuis condemnaberis.



CAPUT LXIII. Martha Iesum suscepit in domo sua.

LUC. X, 38-42. Factum est autem dum irent, et ipse iehsu intrauit in quoddam castellum: et mulier quedam Martha nomine, excepit illum in domum  suam. Et huic erat soror nomine Maria; que etiam sedens secus pedes Domini Iesu, audiebat uerbum illius. Martha autem satagebat circa frequens ministerium. Que stetit et ait: Domine, non est tibi cure quod soror mea reliquit me solam ministrare? dic ergo illi ut me adiuuet. Et respondens dixit illi Dominus: Martha, sollicita es, et turbaris erga plurima. Porro unum est necessarium. Maria optimam partem elegit, que non auferetur ab ea.



CAPUT LXIu. Ioannes de carcere misit ad Iesum interrogare eum.

MATTH. XI, 2-19; LUC. uII, 18-35. Ioannes autem cum audisset in uinculis opera Christi, conuocans duos de discipulis suis misit ad Iesum dicens: Tu es qui uenturus es, an alium exspectamus?  Et respondens dixit illis: Euntes nuntiate Ioanni que uidistis et audistis: quia ceci uident, claudi ambulant, leprosi mundantur, surdi audiunt , mortui resurgunt, pauperes euangelizantur. Et beatus qui non fuerit scandalizatus in me! Illis autem abeuntibus, cepit iehsu dicere de Ioanne ad turbas: Quid exiistis in desertum uidere? Arundinem uento agitatam? Sed quid exiistis uidere? Hominem mollibus uestimentis indutum? Ecce qui in ueste pretiosa sunt et deliciis, in domibus regum sunt. Sed quid exiistis uidere? Prophetam? Utique dico uobis, et plus quam prophetam. Hic est enim de quo scriptum est: Ecce ego mitto angelum meum ante faciem  tuam, qui preparabit uiam tuam ante te . Amen dico uobis: maior inter natos mulierum propheta, Ioanne Baptista, nemo est. Qui autem minor est in regno celorum, maior est illo. Et omnis populus audiens et publicani iustificauerunt Deum, baptizati baptismo Ioannis. Pharisei autem et legisperiti, consilium Dei spreuerunt in semetipsos, non baptizati ab eo. A diebus autem Ioannis Baptiste usque nunc, regnum celorum uim patitur, et uiolenti rapiunt illud. Omnes enim prophete et lex usque ad Ioannem prophetauerunt. Et si uultis recipere, ipse est Elias qui uenturus est. Qui habet aures audiendi audiat. Cui autem similem estimabo generationem istam? Similis est pueris sedentibus in foro, qui clamantes cequalibus, dicunt: Cecinimus uobis et non  saltastis; lamentauimus, et non planxistis. uenit enim Ioannes neque manducans, neque bibens, et dicunt: Demonium habet. uenit Filius hominis manducans et bibens, et dicunt: Ecce homo uorax et potator uini, publicanorum et peccatorum amicus. Et iustificata est sapientia a filiis suis.



CAPUT LXu. Exprobrat ciuitatibus in quibus facte sunt plurime uirtutes eius.

MATTH. XI, 20-24; LUC. X, 12-15. Tunc cepit exprobrare ciuitatibus in quibus facte sunt plurime  uirtutes eius, quia non egissent penitentiam. ue tibi Corazin [a 22Kb] , ue tibi Bethsaida! quia si in Tyro et Sidone facte fuissent uirtutes que facte sunt in uobis, olim in cilicio et cinere penitentiam egissent. uerumtamen dico uobis: Tyro et Sidoni remissius erit in die iudicii, quam uobis. Et tu Capharnaum, nunquid usque in celum exaltaberis? usque in infernum descendes: quia si in Sodomis facte fuissent uirtutes que facte sunt in te, forte mansissent usque in hunc diem. uerumtamen dico uobis quia terre Sodomorum remissius erit in die iudicii quam tibi.



CAPUT LXuI. Apostoli reuertuntur de predicatione ad Iesum.

MARC. uI, 30, 31; LUC. IX, 10. Et cum uenissent  apostoli ad Iesum, renuntiauerunt illi omnia que confecerant, et docuerant. Et ait illis: uenite seorsum in desertum locum, et requiescite pusillum. Erant autem qui ueniebant multi, et nec manducandi spatium habebant.



CAPUT LXuII. iehsu elegit alios septuaginta duos discipulos. Et adiungit parabolam turrim edificantis, et regis prelium parantis.

LUC. X, 1, 16-23. Posthec autem designauit Dominus et alios septuaginta duos, et misit illos binos ante faciem suam in omnem ciuitatem et locum quo erat ipse uenturus; et dicebat illis: Qui uos audit, me audit, et qui uos spernit, me spernit. Qui autem spernit me, spernit eum qui misit me. Reuersi sunt  autem septuaginta duo cum gaudio, dicentes: Domine, etiam demonia subiiciuntur nobis in nomine tuo. Et ait illis: uidebam Satanam, sicut fulgur de celo cadentem. Ecce dedi uobis potestatem calcandi supra serpentes, et scorpiones, et supra omnem uirtutem inimici, et nichil uobis nocebit. uerumtamen in hoc nolite gaudere quia spiritus uobis subiiciuntur: gaudete autem quoniam nomina uestra scripta sunt in celis. In ipsa hora exsultauit Spiritu sancto, et dixit: ---MATTH. XI, 27-30. Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis. Etiam, Pater, quia sic fuit placitum ante te. Omnia mihi tradita sunt a Patre meo. Et nemo nouit Filium nisi Pater: neque Patrem quis nouit, nisi Filius, et cui Filius  uoluerit reuelare. Et conuersus ad discipulos suos dixit: uenite ad me, omnes qui laboratis et onerati estis, et ego reficiam uos. Tollite iugum meum super uos, et discite a me quia mitis sum et humulis corde: et inuenietis requiem animabus uestris. Iugum enim meum suaue est, et onus meum leue.---LUC. XIu, 20-33; MATTH. X, 37-39. Si quis uenit ad me, et non odit patrem suum et matrem, et uxorem et filios, et fratres et sorores, adhec autem et animam suam, non potest meus esse discipulus. Et qui non baiulat crucem suam, et uenit post me, non potest meus esse  discipulus. Quis enim ex uobis uolens edificare turrim, non prius sedens computat sumptus qui necessarii sunt, si habeat ad perficiendum; ne, posteaquam posuerit fundamentum, et non potuerit perficere, omnes qui uident incipiant illudere ei, dicentes: Quia hic homo cepit edificare, et non potuit consummare? Aut quis rex iturus mittere bellum aduersus regem, non sedens prius cogitat si possit cum decem millibus occurrere ei qui cum uiginti millibus uenit ad se? Alioquin adhuc illo longe agente, legationem mittens, rogat que pacis sunt. Sic ergo omnis ex uobis qui non renuntiat omnibus que possidet, non potest meus esse discipulus.



CAPUT LXuIII. Pharisei accusabant discipulos eius.

 MATTH. XII, 1-6; MARC. II, 23-28; LUC. uI, 1-5. Et factum est in sabbato secundo primo, cum transiret iehsu per sata, uellebant esurientes discipuli eius spicas et manducabant, confricantes manibus. Quidam autem Phariseorum dicebant illis: Quid facitis, quod non licet in sabbatis? Et respondens ad eos, dixit: Nec hoc legistis quod Dauid fecit cum esuriisset ipse, et qui cum ipso erant: quomodo intrauit in domum Dei, et panes propositionis sumpsit, et manducauit, et dedit his qui cum eo erant, quos non licebat ei manducare, nisi solis sacerdotibus? Et dicebat illis: Quia Dominus est Filius hominis, etiam sabbati. Aut non legistis in lege, quia sabbatis sacerdotes in templo sabbatum uiolant, et sine crimine  sunt? Dico autem uobis quia templo maior est hic. Sabbatum propter hominem factum est, et non homo propter sabbatum.



CAPUT LXIX. Die sabbati in synagoga curauit manum aridam.

LUC. uI, 6-11; MATTH. XII, 10-12; MARC. III, 1-5. Factum est autem et in alio sabbato, ut intraret in synagogam, et doceret. Et erat ibi homo, et manus eius dextra erat arida. Obseruabant autem Scribe et Pharisei si in sabbato curaret, ut inuenirent unde accusarent illum. Ipse uero sciebat cogitationes eorum. Et ait homini qui habebat manum aridam: Surge, et sta in medium. Et surgens stetit. Ait autem ad illos iehsu: Interrogo uos, si licet sabbatis bene facere, an male; animam saluam facere, an perdere? At illi  tacebant. Et circumspectis omnibus, dixit homini: Extende manum tuam. Et extendit. Et restituta est sanitati manus eius sicut et altera. Et dixit ad eos: Quis erit ex uobis homo qui habeat ouem unam, et si ceciderit hec sabbatis in foueam, nonne tenebit et leuabit eam? Quanto magis est melior homo oue? Itaque licet sabbatis bene facere. Ipsi autem repleti sunt insipientia, et colloquebantur ad inuicem quidnam facerent Iesu. iehsu itaque sciens secessit inde, et secuti sunt eum multi, et curauit eos omnes. Et precepit eis ne manifestum eum facerent, ut adimpleretur quod dictum est per Isaiam prophetam dicentem: Ecce puer meus quem elegi, dilectus meus in quo bene complacuit anime mee. Ponam spiritum  meum super eum, et iudicium gentibus nuntiabit. Non contendet, neque clamabit, neque audiet aliquis in plateis uocem eius. Arundinem quassatam non confringet, et linum fumigans non exstinguet, donec eiiciat ad uictoriam iudicium. Et in nomine eius gentes sperabunt .



CAPUT LXX iehsu in monte orat, et iuxta mare turbis et discipulis suis plurima in parabolis locutus est.

LUC. uI, 12-13. Factum est autem in illis diebus, exiit in montem orare, et erat pernoctans in oratione Dei. Et cum dies factus esset, uocauit discipulos suos. ---MATTH. XIII, 1-3. Et exiens de domo, sedebat secus mare, et congregate sunt ad eum turbe multe,  ita ut in nauiculam ascendens sederet. Et omnis turba stabat in littore, et locutus est eis multa in parabolis dicens:



CAPUT LXXI. Ecce exiit qui seminat seminare.

MATTH. XIII, 3-9; MARC. Iu, 3-9; LUC. uIII, 5-8. Ecce exiit qui seminat, seminare semen suum. Et dum seminat, quedam ceciderunt secus uiam, et conculcata sunt: et uenerunt uolucres celi, et comederunt ea. Alia autem ceciderunt in petrosa, et non habuerunt terram multam: et continuo exorta sunt, quia non habebant altitudinem terre. Sole autem orto, estuauerunt: et quia non habebant radicem, aruerunt. Alia autem ceciderunt inter spinas: et creuerunt spine, et suffocauerunt ea. Alia uero ceciderunt  in terram bonam: et dabant fructum, aliud centesimum, aliud sexagesimum, aliud tricesimum. Hec dicens clamabat: Qui habet aures audiendi audiat.



CAPUT LXXII. De eo qui seminat bonum semen in agro suo, et de zizaniis.

MATTH. XIII, 24-30; MARC. Iu, 26-29. Aliam parabolam proposuit illis dicens: Simile factum est regnum celorum homini qui seminauit bonum semen in agro suo. Cum autem dormirent homines, uenit inimicus eius, et superseminauit zizania in medio tritici, et abiit. Cum autem creuisset herba, et fructum fecisset, tunc apparuerunt et zizania. Accedentes autem  serui patrisfamilias dixerunt ei: Domine, nonne bonum semen seminasti in agro tuo, unde ergo habet zizania? Et ait illis: Inimicus homo hoc fecit. Serui autem dixerunt ei: uis, imus et colligimus ea? Et ait: Non, ne forte colligentes zizania, eradicetis simul et triticum cum eis. Sinite utraque crescere ad messem, et in tempore messis dicam messoribus: Colligite primum zizania, et alligate ea in fasciculos ad comburendum: triticum autem congregate in horreum meum.



CAPUT LXXIII. De grano sinapis.

MATTH. XIII, 31-32; MARC. Iu, 30-32; LUC. XIII, 18-19. Aliam parabolam proposuit eis dicens- Cui simile  est regnum Dei, et cui simile esse estimabo istud? Aut cui parabole comparabimus illud? Simile est grano sinapis, quod accipiens homo, seminauit in hortum suum: quod minimum est ex omnibus oleribus; et fit arbor, ita ut uolucres celi ueniant et habitent in ramis eius.



CAPUT LXXIu. De fermento quod abscondit mulier. Et alia multa disserit discipulis.

MATTH. XIII, 33-35; MARC. Iu, 33; LUC. XIII, 21. Aliam parabolam locutus est eis. Simile est regnum celorum fermento, quod acceptum mulier abscondit in farine satis tribus, donec fermentatum est totum. Hec omnia locutus est iehsu in parabolis, dicens ad  turbas. Et talibus parabolis multis loquebatur eis uerbum, prout poterant audire, et sine parabolis non loquebatur eis, ut impleretur quod dictum erat per prophetam, dicentem : Aperiam in parabolis os meum, eructabo abscondita a constitutione mundi.---MATTH. XIII, 10-17; MARC. Iu, 10-12; LUC. uIII, 9, 10; X, 23-24. Et accedentes discipuli dixerunt ei: Quare in parabolis loqueris eis? Qui respondens ait illis: Quia uobis datum est nosse mysteria regni celorum, illis autem non est datum. Seorsum autem discipulis suis disserebat omnia. Ideo in parabolis loquor eis quia uidentes non uident, et audientes non audiunt, neque intelligunt. Et adimpletur in eis prophetia Isaie prophete, dicentis: Auditu audietis, et non intelligetis, et uidentes uidebitis, et non uidebitis.  Incrassatum est cor populi huius, et auribus grauiter audierunt, et oculos suos clauserunt; nequando oculis uideant, et corde intelligant, et conuertantur, et sanem eos . uestri autem beati oculi, quia uident, et aures uestre, quia audiunt: amen quippe dico uobis, quia multi prophete et iusti cupierunt uidere que uidetis, et non uiderunt; et audire que auditis, et non audierunt.



CAPUT LXXu. Discipulis edisserit parabolam seminantis.

MATTH. XIII, 18-23; MARC. Iu, 13-20; LUC. uIII, 11-15. uos ergo audite parabolam seminantis. Omnis qui audit uerbum regni, et non intelligit, uenit malus,  et rapit quod seminatum est in corde eius: hic est qui secus uiam seminatus est. Qui autem super petrosa seminatus est, hic est qui uerbum audit, et continuo cum gaudio accipit illud: non habet autem in se radicem, sed est temporalis; facta autem tribulatione et persecutione propter uerbum, continuo scandalizatur. Qui autem seminatus est in spinis, is est qui uerbum audit; et sollicitudo seculi istius, et fallacia diuitiarum suffocat uerbum, et sine fructu efficitur. Qui uero in terram bonam seminatus est, hic est qui audit uerbum et intelligit, et fructum affert, et facit aliud quidem centesimum, aliud autem sexagesimum, aliud uero tricesimum.



CAPUT LXXuI. Qui seminat semen et uadit dormitum uel surget. Et discipulis parabolam zizaniorum agri edisserit.

MARC. Iu, 26-29. Sic est regnum Dei: quemadmodum si homo iaciat sementem in terram, et dormiat, et exsurgat nocte ac die, et semen germinet et increscat, dum nescit ille. Ultro enim terra fructificat, primum herbam, deinde spicam, deinde plenum frumentum in spica. Et cum se produxerit, statim mittit falcem, quoniam adest messis.---MATTH. XIII, 36-43. Tunc dimissis turbis uenit in domum, et accesserunt ad eum discipuli eius dicentes: Edissere nobis parabolam zizaniorum agri. Qui respondens, ait: Qui seminat bonum semen, est filius hominis. Ager autem est mundus. Bonum uero semen, hi sunt filii regni.  Zizania autem filii sunt nequam. Inimicus autem qui seminauit ea, est diabolus. Messis uero consummatio seculi est; messores autem angeli sunt. Sicut ergo colliguntur zizania et igni comburuntur, sic erit in consummatione seculi. Mittet Filius hominis angelos suos; et colligent de regno eius omnia scandala, et eos qui faciunt iniquitatem et mittent eos in caminum ignis: ibi erit fletus et stridor dentium. Tunc iusti fulgebunt sicut sol in regno patris eorum. Qui habet aures audiendi audiat.



CAPUT LXXuII. De thesauro abscondito in agro, et negotiatione margaritarum; de sagena missa in more, et de patre familias qui profert de thesauro suo noua et uetera.

MATTH. XIII, 44-53. Simile est regnum celorum  thesauro abscondito in agro; quem qui inuenit homo, abscondit, et pre gaudio illius uadit, et uendit uniuersa que habet, et emit agrum illum. Iterum simile est regnum celorum homini negotiatori, querenti bonas margaritas: inuenta autem una pretiosa margarita, abiit et uendidit omnia que habuit, et emit eam. Iterum simile est regnum celorum sagene misse in mare, et ex omni genere piscium congreganti. Quam cum impleta esset, educentes, et secus littus sedentes, elegerunt bonos in uasa sua [a 1Kb] , malos autem foras miserunt. Sic erit in consummatione seculi. Exibunt angeli, et separabunt malos de medio iustorum, et mittent eos in caminum ignis: ibi erit fletus et stridor dentium. Intellexistis hec omnia? Dicunt ei: Etiam. Ait illis: Ideo omnis  scriba doctus in regno celorum, similis est homini patri familias qui profert de thesauro suo noua et uetera. Et factum est cum consummasset iehsu parabolas istas, transiit inde.



CAPUT LXXuIII. Contra Iesum ciues eius indignati sunt dicentes: Unde huic tanta scientia?

MATTH. XIII, 54-58; MARC. uI, 1-6. Et ueniens in patriam suam, docebat eos in synagogis, ita ut mirarentur et dicerent: Unde huic sapientia hec, et uirtutes tales que per manus eius efficiuntur? Nonne hic est fabri filius? Nonne mater eius dicitur Maria, et fratres eius  Iacobus, et Ioseph, et Simon, et Iudas? Et sorores eius, nonne omnes apud nos sunt? Unde ergo huic omnia ista? Et scandalizabantur in eo.---LUC. Iu, 23-30. Et ait illis: Utique dicetis mihi hanc similitudinem: Medice, cura teipsum: quanta audiuimas facta in Capharnaum, fac et hic in patria tua. Ait autem,---IOAN. Iu, 44: Amen dico uobis, quia nemo propheta acceptus est in patria sua et in domo sua. Et non fecit ibi uirtutes multas, propter incredulitatem illorum, nisi paucos infirmos impositis manibus curauit: et mirabatur propter incredulitatem illorum. In ueritate dico uobis: multe uidue erant in diebus Elie in Isrel, quando clausum est celum annis tribus et mensibus sex, cum facta esset fames magna in omni terra: et ad nullam illarum missus est Elias , nisi in Sarepta Sidonie ad mulierem uiduam. Et multi leprosi erant in Isrel sub Eliseo propheta : et nemo eorum mundatus est, nisi Naaman Syrus. Et repleti sunt omnes in synagoga ira, hec audientes. Et surrexerunt, et eiecerunt illum extra ciuitatem, et duxerunt illum usque ad supercilium montis, super quem ciuitas illorum erat edificata, ut precipitarent eum: ipse autem transiens per medium illorum, ibat.



CAPUT LXXIX. De Herodis conuiuio, et de Ioannis interfectione.

MATTH. XIu, 3-12; MARC. uI, 17-29; LUC. III, 19, 20. In illo tempore, Herodes tetrarcha misit ac tenuit Ioannem, et uinxit eum in carcerem propter Herodiadem uxorem Philippi fratris sui, quia duxerat  eam. Dicebat enim Ioannes Herodi: Non licet tibi habere uxorem fratris tui. Herodias autem insidiabatur illi, et uolebat occidere eum, nec poterat: timebat enim populum, quia sicut prophetam eum habebant. Similiter et Herodes uolens illum occidere timebat, sciens eum uirum iustum et sanctum; et custodiebat eum. Et audito eo multa faciebat, et libenter eum audiebat. Et cum dies opportunus accidisset, Herodes natali suo cenam fecit principibus et tribunis, et primis Galilee. Cumque introisset filia ipsius Herodiadis, et saltasset, et placuisset Herodi, simulque recumbentibus, rex ait puelle: Pete a me quod uis, et dabo tibi. Et iurauit illi: Quia quidquid petieris dabo tibi, licet dimidium regni mei. Que cum exiisset, dixit matri sue: Quid  petam? At illa dixit, caput Ioannis Baptiste. Cumque introisset statim cum festinatione ad regem, petiuit dicens: uolo ut protinus des mihi in disco caput Ioannis Baptiste. Et contristatus est rex propter iusiurandum et propter simul recumbentes: noluit autem eam contristare, misitque spiculatorem, et decollauit Ioannem in carcere. Et allatum est caput eius in disco, et datum est puelle, et dedit matri sue. Et accedentes discipuli eius tulerunt corpus  eius, et sepelierunt illud in monumento. Et uanientes nuntiauerunt Iesu.---MATTH. XIu, 1, 2; MARC. uI, 14-16; LUC. IX, 7-8. Audiuit autem Herodes famam Iesu, et omnia que fiebant ab eo: et hesitabat, eo quod diceretur a quibusdam, quia Ioannes surrexit a mortuis: a quibusdam uero, quia Elias apparuit; ab aliis autem quod propheta unus de antiquis surrexit. Et ait Herodes: Ioannem ego decollaui, quis autem est iste de quo ego audio talia? Et querebat uidere eum.---MATTH. XIu, 13, 14. Quod cum audisset iehsu, secessit inde in nauicula in locum desertum seorsum. Et cum audissent turbe, secute sunt eum pedestres de ciuitatibus. Et exiens uidit turbam multam, et misertus est eius, et curauit languidos eorum.



CAPUT LXXX. iehsu in deserto de quinque panibus et duobus piscibus quinque millia hominum satiauit.

MATTH. XIu, 15-23; MARC. uI, 35-46; LUC. IX, 12-17; IOAN. uI, 5-15. uespere autem facto, accedentes duodecim, dixerunt illi: Dimitte turbas, ut euntes in castella uillasque que circa sunt, diuertant, et inueniant escas; quia hic in loco deserto sumus. iehsu autem dixit illis: Non habent necesse ire; date illis uos manducare. Respondit ei Philippus: Ducentorum denariorum panes non sufficiunt eis, ut unusquisque modicum quid accipiat. Et dicit eis: Quot panes habetis? Dicit ei unus ex discipulis eius Andreas, frater Simonis Petri: Est puer unus hic qui habet quinque panes hordeaceos et duos pisces. Sed hec quid sunt  inter tantos? Nisi forte nos eamus, et emamus in omnem hanc turbam escas. Qui ait eis: Afferte illos mihi huc. Et precepit illis ut accumbere facerent omnes secundum contubernia, supra uiride fenum. Et discubuerunt in partes, et per centenos, et quinquagenos. Acceptis autem quinque panibus et duobus piscibus, respexit in celum, et benedixit illis, et fregit, et distribuit discipulis suis: discipuli autem turbis. Et manducauerunt omnes, et saturati sunt. Et tulerunt reliquias, duodecim cophinos fragmentorum plenos. Manducantium autem fuit numerus quinque millia uirorum, exceptis mulieribus et paruulis. Et statim iussit discipulos ascendere [a 38Kb] in nauiculam, et precedere eum trans fretum ad Bethsaidam, donec dimitteret turbas. Illi ergo homines  cum uidissent quod fecerat signum, dicebant: Quia hic est uere propheta qui uenturus est in mundum. iehsu ergo cum cognouisset quia uenturi essent ut raperent eum et facerent eum regem, fugit. Et dimissa turba, ascendit in montem solus orare.



CAPUT LXXXI. iehsu super mare pedibus ambulauit, et Petrum mergentem liberauit.

MATTH. XIu, 23-33; MARC. uI, 47-51; IOAN. uI,  16-21. uespere autem facto, solus erat ibi. Nauicula autem in medio mari iactabatur fluctibus. Erat autem contrarius uentus. Quarta autem uigilia noctis, uidens eos laborantes, uenit ad eos ambulans supra mare. Et uolebat preterire eos. Et uidentes eum supra mare ambulantem, turbati sunt, dicentes: Quia phantasma est, et pre timore clamauerunt. Statimque iehsu locutus est eis, dicens: Habete fiduciam: ego sum: nolite timere. Respondens autem Petrus, dixit: Domine, si tu es, iube me uenire ad te super aquas. At ipse ait: ueni. Et descendens Petrus de nauicula, ambulabat super aquam, ut ueniret ad Iesum. uidens uero uentum ualidum, timuit. Et cum cepisset mergi, clamauit dicens: Domine, saluum me fac. Et continuo iehsu extendens manum apprehendit  eum, et ait illi: Modice fidei, quare dubitasti? Et cum * ascendisset nauiculam, cessauit uentus: et statim fuit nauis ad terram ad quam ibant. Qui autem in nauicula erant, uenerunt et adorauerunt eum, dicentes: uere filius Dei es.



CAPUT LXXXII. Transfretantes uenerunt in terram Genasar: et turbe secute sunt eum trans mare.

MATTH. XIu, 34-36; MARC. uI, 53-56. Et cum transfretassent, uenerunt in terram Genasar [a 1Kb] . Et cum cognouissent eum uiri loci illius, miserunt in uniuersam regionem illam, et obtulerunt ei omnes male habentes. Et rogabant eum ut uel fimbriam uestimenti eius tangerent. Et quicunque tetigerunt, salui facti sunt.---IOAN. uI, 22-72. Altera die, turba  que stabat trans mare, uidit quia nauicula alia non erat ibi nisi una, et quia non introisset cum discipulis suis iehsu in nauim, sed soli discipuli eius abiissent: alie uero superuenerunt naues a Tiberiade, iuxta locum ubi manducauerant panem, gratias agentes Domino. Cum ergo uidisset turba quia iehsu non esset ibi, neque discipuli eius, ascenderunt in nauiculas, et uenerunt Capharnaum, querentes Iesum. Et cum inuenissent eum trans mare, dixerunt ei: Rabbi, quando huc uenisti? Respondit iehsu eis, et dixit: Amen, amen dico uobis, queritis me, non quia uidistis signa, sed quia manducastis ex panibus, et saturati estis. Operamini non cibum qui perit, sed qui permanet in uitam eternam, quem Filius hominis uobis dabit: hunc enim Pater signauit Deus  . Dixerunt ergo ad eum: Quid faciemus, ut operemur, opera Dei? Respondit iehsu, et dixit eis: Hoc est opus Dei, ut credatis in eum quem misit ille. Dixerunt ergo ei: Quod ergo tu facis signum, ut uideamus et credamus tibi? Quid operaris? Patres nostri manna manducauerunt in deserto, sicut scriptum est: Panem de celo dedit eis manducare . Dixit ergo eis iehsu: Amen, amen dico uobis: Non Moyses dedit uobis panem de celo, sed Pater meus dat uobis panem  de celo uerum. Panis enim Dei est, qui descendit de celo, et dat uitam mundo. Dixerunt ergo ad eum: Domine, semper da nobis panem hunc. Dixit autem eis iehsu: Ego sum panis uite: qui uenit ad me, non esuriet: et qui credit in me, non sitiet unquam . Sed dixi uobis, quia et uidistis me, et non credidistis [b 14Kb] . Omne quod dat mihi Pater ad me ueniet: et eum qui uenit ad me, non eiiciam foras: quia descendi de celo, non ut faciam uoluntatem meam, sed uoluntatem eius qui misit me. Hec est uoluntas eius qui misit me Patris, ut omne quod dedit mihi, non perdam ex eo, sed resuscitem illud in nouissimo die. Hec est enim uoluntas Patris mei qui misit me, ut omnis qui uidet filium et credit in eum, habeat uitam eternam; et resuscitabo eum in nouissimo die. Murmurabant  ergo Iudei de illo, quia dixisset: Ego sum panis qui de celo descendi. Et dicebant,---MATTH. XIII, 55; MARC. uI, 3: Nonne hic est filius Ioseph, cuius nos nouimus patrem et matrem? Quomodo ergo dicit hic: Quia de celo descendi? Respondit ergo iehsu: Nolite murmurare inuicem. Nemo potest uenire ad me nisi Pater meus [c 15Kb] traxerit eum; et ego resuscitabo eum in nouissimo die. Est scriptum in prophetis: Et erunt omnes docibiles Dei . Omnis qui audiuit a Patre, didicit, uenit ad me. Non quia Patrem uidit quisquam: nisi qui est a Deo, hic uidit Patrem. Amen, amen dico uobis: qui credit in me, habet uitam eternam. Ego sum panis uite. Patres uestri manducauerunt manna in deserto, et mortui sunt. Hic est panis de celo descendens: ut si quis ex ipso  manducauerit, non moriatur. Ego sum panis uiuus, qui de celo descendi. Si quis manducauerit ex hoc pane, uiuet in eternum. Et panis quem ego dabo, caro mea est pro mundi uita. Litigabant ergo Iudei ad inuicem, dicentes: Quomodo potest hic nobis carnem suam dare ad manducandum? Dixit ergo eis iehsu: Amen, amen dico uobis: Nisi manducaueritis carnem Filii hominis, et biberitis eius sanguinem, non habebitis uitam in uobis. Qui manducat meam carnem et bibit meum sanguinem, habet uitam eternam: et ego resuscitabo eum in nouissimo die. Caro enim mea uere est cibus, et sanguis meus uere est potus. Qui manducat meam carnem et bibit meum sanguinem, in me manet, et ego in illo. Sicut misit me uiuens Pater, et ego uiuo propter Patrem; et qui manducat me, et ipse uiuet propter me. Hic est panis  qui de celo descendit. Non sicut manducauerunt patres uestri manna in deserto, et mortui sunt. Qui manducat hunc panem, uiuet in eternum. Hec dixit in synagoga docens, in Capharnaum. Multi ergo audientes ex discipulis eius, dixerunt: Durus est hic sermo; quis potest eum audire? Sciens autem iehsu apud semetipsum, quia murmurarent de hoc discipuli eius, dixit eis: Hoc uos scandalizat? Si ergo uideritis Filium hominis ascendentem, ubi prius erat? Spiritus est qui uiuificat: caro non prodest quidquam.  uerba que ego locutus sum uobis, spiritus et uita sunt. Sed sunt quidam ex uobis qui non credunt. Sciebat enim ab initio iehsu qui essent non credentes [a 1Kb] , et quis traditurus esset eum. Et dicebat: Propterea dixi uobis, quia nemo potest uenire ad me, nisi fuerit ei datum a Patre meo. Ex hoc multi discipulorum eius abierunt retro: et iam non cum illo ambulabant. Dixit ergo iehsu ad duodecim: Nunquid et uos uultis abire? Respondit ergo * Simon Petrus: Domine, ad quem ibimus? uerba uite eterne habes. Et nos credidimus, et cognouimus, quia tu es Christus Filius Dei. Respondit eis iehsu: Nonne ego uos duodecim elegi, et ex uobis unus diabolus est? Dicebat autem Iudam Simonis Iscariotem: hic enim erat traditurus eum, cum esset unus ex duodecim.



CAPUT LXXXIII. Quidam Phariseus rogauit Iesum ad prandium: et cogitabat quare non fuerit baptizatus.

LUC. XI, 37-41. Rogauit autem illum quidam Phariseus, ut pranderet apud se. Et ingressus recubuit. Phariseus autem cepit intra se reputans dicere, quare non baptizatus esset ante prandium? Et ait Dominus ad illum: Nunc uos Pharisei quod deforis est calicis et patine, mundatis, quod autem intus est uestrum, plenum est rapina et iniquitate. Stulti, nonne qui fecit quod deforis est, etiam id quod deintus est, fecit? uerumtamen quod superest, date eleemosynam: et ecce omnia munda sunt uobis.



CAPUT LXXXIu.  De Apostolis, quare non lotis manibus manducarent.

MATTH. Xu, 1-20; MARC. uII, 1-23. Pharisei et quidam de Scribis uenientes ab Hierosolymis, cum uidissent quosdam ex discipulis eius, communibus manibus, id est non lotis, manducare panes, uituperauerunt, dicentes: Quare discipuli tui transgrediuntur traditiones seniorum? Non enim lauant manus cum panem manducant. Ipse autem respondens, ait illis: Quare et uos transgredimini mandatum Dei, propter traditionem uestram? Nam Deus dixit: Honora patrem et matrem ; et Qui maledixerit patri uel matri, morte moriatur . uos autem dicitis: Quicunque dixerit patri uel matri, Munus quodcunque est ex me, tibi proderit: et non honorificauit patrem suum et  matrem: et irritum fecistis mandatum Dei propter traditionem uestram. Pharisei enim et omnes Iudei, nisi crebro lauent manus, non manducant, tenentes traditiones seniorum: et a foro nisi baptizentur, non comedunt. Et alia multa sunt que tradita sunt illis seruare baptismata calicum, et urceorum, et eramentorum, et lectorum, et alia his similia faciunt multa. Irritum fecistis mandatum Dei, propter traditionem uestram. Hypocrite, bene prophetauit de uobis Isaias, dicens: Populus hic labiis me honorat, cor autem eorum longe est a me .  Sine causa colunt me, docentes doctrinas et mandata hominum. Relinquentes enim mandatum Dei, tenetis traditionem hominum. Et conuocatis ad se turbis, dixit eis: Audite et intelligite: Non quod intrat in os coinquinat hominem. Tunc accedentes discipuli eius, dixerunt ei: Scis quia Pharisei, audito uerbo hoc, scandalizati sunt? At ille respondens, ait: Omnis plantatio quam non plantauit Pater meus celestis, eradicabitur. Sinite illos: ceci sunt, et duces cecorum: cecus autem si ceco ducatum prebet, ambo in foueam cadunt. Et cum introisset in domum a turba, rogabat eum Petrus: Edissere nobis parabolam istam. At ille dixit: Adhuc et uos sine intellectu estis? Non intelligitis quia omne quod in os intrat, in uentrem uadit et in secessum emittitur? Que autem  procedunt de ore, de corde exeunt, et ea coinquinant hominem. De corde enim exeunt cogitationes male, homicidia, adulteria, fornicationes, furta, falsa testimonia, auaritia, nequitie, dolus, impudicitie, oculus malus, blasphemie, superbia, stultitia. Hec sunt que coinquinant hominem. Non lotis autem manibus manducare, non coinquinat hominem.



CAPUT LXXXu. De muliere Syrophenissa, que pro filia sua petebat.

MATTH. Xu, 21-28; MARC. uII, 24-30. Et inde surgens, abiit in fines Tyri et Sidonis. Et ecce mulier Chananea gentilis, Syrophenissa genere, clamauit dicens: Miserere mei, Domine, fili Dauid: filia mea male a demonio uexatur. iehsu autem non respondit ei uerbum. Et accedentes ad eum discipuli  eius rogabant eum, dicentes: Dimitte eam, quia clamat post nos. Ipse autem respondens ait: Non sum missus, nisi ad oues que perierunt domus Isrel. At illa uenit, et adorauit eum, dicens: Domine, adiuua me. Qui dixit illi: Sine prius saturari filios: non est enim bonum sumere panem filiorum et mittere canibus. At illa dixit: Etiam, Domine: nam et catelli edunt de micis que cadunt de mensa dominorum suorum. Tunc respondens iehsu, ait illi: O mulier, magna est fides tua: fiat tibi sicut uis. Et sanata est filia illius ex illa hora.



CAPUT LXXXuI. iehsu surdum et mutum curauit.

MARC. uII, 31-37. Et iterum exiens de finibus Tyri,  uenit per Sidonem ad mare Galilee, inter medios fines Decapoleos. Et adducunt ei surdum et mutum, et deprecabantur eum ut imponeret illi manum. Et apprehendens eum de turba seorsum, misit digitos suos in auriculas eius, et expuens tetigit linguam eius. Et suspiciens in celum, ingemuit, et ait illi: Ephata [b 7Kb] quod est, adaperire. Et statim aperte sunt aures eius, et solutum est uinculum lingue eius, et loquebatur recte. Et precepit illis ne cui dicerent. Quanto autem eis precipiebat, tanto magis plus predicabant, et eo amplius admirabantur, dicentes:  Bene omnia fecit: et surdos fecit audire, et mutos loqui.



CAPUT LXXXuII. iehsu super puteum Iacob mulieri Samaritane locutus est.

IOAN. Iu, 4-42. Oportebat autem eum * ire per Samariam. uenit ergo in ciuitatem Samarie que dicitur Sychar [a 6Kb] , iuxta predium quod dedit Iacob Ioseph filio suo . Erat autem ibi fons Iacob. iehsu ergo fatigatus ex itinere, sedebat sic super fontem. Hora autem erat quasi sexta. uenit mulier de Samaria haurire aquam. Dicit ei iehsu: Da mihi bibere. Discipuli enim eius abierant in ciuitatem ut cibos emerent. Dicit ergo mulier illa Samaritana: Quomodo tu Iudeus cum sis, bibere a me poscis,  que sum mulier Samaritana? Non enim coutuntur Iudei Samaritanis. Respondit iehsu et dixit ei: Si scires donum Dei, et quis est qui dicit tibi: Da mihi bibere, tu forsitan petiisses ab eo, et dedisset tibi aquam uiuam. Dicit ei mulier: Domine, neque in quo haurias habes, et puteus altus est: unde ergo habes aquam uiuam? Nunquid tu maior es patre nostro Iacob, qui dedit nobis puteum, et ipse ex eo bibit, et filii eius, et pecora eius? Respondit iehsu et dixit ei: Omnis qui bibit ex aqua hac, sitiet iterum: qui autem biberit ex aqua quam ego dabo ei, non sitiet in eternum: sed aqua quam ego dabo ei fiet in eo fons aque salientis in uitam eternam. Dicit ad eum mulier: Domine, da mihi hanc aquam, ut non sitiam, neque ueniam huc haurire. Dicit ei iehsu:  uade, uoca uirum tuum, et ueni huc. Respondit mulier, et dixit: Non habeo uirum. Dicit ei iehsu: Bene dixisti, quia non habeo uirum: quinque enim uiros habuisti; et nunc quem habes, non est tuus uir: hoc uere dixisti. Dicit ei mulier: Domine, uideo quia propheta es tu. Patres nostri in monte hoc adorauerunt, et uos dicitis quia Hierosolymis est locus ubi adorare oportet . Dicit ei iehsu: Mulier, crede mihi, quia uenit hora quando neque in monte hoc, neque Hierosolymis adorabitis Patrem. uos adoratis quod nescitis, nos adoramus quod scimus; quia salus ex Iudeis est. Sed aduenit hora, et nunc est, quando ueri adoratores adorabunt Patrem in spiritu et ueritate. Nam et Pater tales querit qui adorent eum. Spiritus est Deus: et eos qui  adorant eum, in spiritu et ueritate oportet adorare. Dicit ei mulier: Scio quia Messias uenit, qui dicitur Christus. Cum ergo uenerit ille, nobis annuntiabit omnia. Dicit ei iehsu: Ego sum qui loquor tecum. Et continuo uenerunt discipuli eius: et mirabantur, quia cum muliere loquebatur. Nemo tamen dixit: Quid queris, aut quid loqueris cum ea? Reliquit ergo hydriam suam mulier, et abiit in ciuitatem, et dicit illis hominibus: uenite, et uidete hominem qui dixit mihi omnia quecunque feci: nunquid ipse  est Christus? Exierunt [d 4Kb] de ciuitate; et ueniebant ad eum. Interrogabant autem eum discipuli, dicentes: Rabbi, manduca. Ille autem dixit eis: Ego cibum habeo manducare, quem uos nescitis. Dicebant ergo discipuli ad inuicem: Nunquid aliquis attulit ei manducare? Dicit eis iehsu: Meus cibus est, ut faciam uoluntatem eius qui misit me, ut perficiam opus eius. Nonne uos dicitis, quod adhuc quatuor menses sunt, et messis uenit? Ecce dico uobis: Leuate oculos uestros, et uidete regiones, quia albe sunt iam ad messem. Et qui metit, mercedem accipit, et congregat fructum in uitam eternam: ut et qui seminat simul gaudeat, et qui metit. In hoc enim est uerbum uerum, quia alius est qui seminat, et alius est qui metit. Ego misi uos metere, quod uos non laborastis:  alii laborauerunt, et uos in labores eorum introistis. Ex ciuitate autem illa multi crediderunt in eum Samaritanorum, propter uerbum mulieris testimonium perhibentis: Quia dixit mihi omnia quecunque feci. Cumque uenissent ad illum Samaritani, rogauerunt eum ut ibi maneret. Et mansit ibi duos dies. Et multo plures crediderunt propter sermonem eius. Et mulieri dicebant: Quia iam non propter tuam loquelam credimus: ipsi enim audiuimus, et scimus, quia uere hic est Saluator mundi.



CAPUT LXXXuIII. iehsu Hierosolymis infirmum curauit, qui triginta et octo annis iacuit in infirmitate: et multa cum Iudeis eius occasione disputauit.

IOAN. u, 1-47. Posthec erat dies festus Iudeorum,  et ascendit iehsu Hierosolymam. Est autem Hierosolymis Probatica piscina que cognominatur Hebraice, Bethsaida, quinque porticus habens. In his iacebat multitudo magna languentium, cecorum, claudorum, aridorum, exspectantium aque motum. Angelus autem Domini secundum tempus descendebat in piscinam, et mouebatur aqua. Et qui prior descendisset post motionem aque [b 18Kb] , sanus fiebat a quocunque languore tenebatur. Erat autem quidam homo ibi, triginta et octo annos habens in infirmitate sua. Hunc cum uidisset iehsu iacentem, et cognouisset quia iam multum tempus haberet, dicit ei: uis sanus fieri? Respondit ei languidus: Domine, hominem non habeo ut cum turbata fuerit aqua mittat me in piscinam; dum uenio enim ego,  alius ante me descendit. Dicit ei iehsu: Surge, tolle grabatum [c 17Kb] tuum, et ambula. Et statim sanus factus est homo: et sustulit grabatum suum, et ambulabat. Erat autem sabbatum in illo die. Dicebant Iudei [d 4Kb] illi qui sanatus fuerat: Sabbatum est: non licet tibi tollere grabatum tuum. Respondit eis: Qui me sanum fecit, ille mihi dixit: Tolle grabatum tuum et ambula. Interrogauerunt ergo eum, quis est ille homo qui tibi dixit: Surge, tolle [e 1Kb] grabatum tuum, et ambula? Is autem qui sanus fuerat  effectus, nesciebat quis esset: iehsu enim declinauit se * a turba constituta in loco. Postea inuenit iehsu illum in templo, et dixit illi: Ecce sanus factus es: iam noli peccare, ne deterius tibi aliquid contingat. Abiit ille homo, et nuntiauit Iudeis, quia iehsu esset qui fecit eum sanum. Propterea persequebantur Iudei Iesum, quia hec faciebat in sabbato. iehsu autem respondens eis: Pater meus usque modo operatur, et ego operor. Propterea ergo querebant eum magis Iudei interficere, quia non solum soluebat sabbatum, sed et patrem suum dicebat Deum, equalem se faciens Deo. Respondit itaque iehsu, et dixit eis: Amen * dico uobis: non potest Filius a se facere quidquam, nisi que uiderit Patrem facientem. Quecunque enim ille fecerit,  hec et Filius similiter facit. Pater enim diligit Filium, et omnia demonstrat ei que ipse facit: et maiora demonstrabit opera, ut uos miremini. Sicut enim Pater suscitat mortuos et uiuificat, sic et Filius quos uult uiuificat. Neque enim Pater iudicat quemquam: sed omne iudicium dedit Filio, ut omnes honorificent Filium, sicut honorificant Patrem. Qui non honorificat Filium, non honorificat Patrem, qui misit illum. Amen, amen dico uobis, quia qui uerbum meum audit, et credit ei qui misit me, habet uitam eternam. Et in iudicium non uenit, sed transiet [a 20Kb] a morte in uitam. Amen, amen dico uobis, quia uenit hora, et nunc est, quando mortui audient uocem Filii Dei: et qui audierint, uiuent. Sicut enim Pater habet uitam in semetipso, sic dedit et Filio uitam  habere in semetipso. Et potestatem dedit ei iudicium facere, quia filius hominis est. Nolite mirari hoc, quia uenit hora in qua omnes qui in monumentis sunt audient uocem eius [b 10Kb] . Et procedent qui bona fecerunt, in resurrectionem uite; qui uero mala egerunt, in resurrectionem iudicii. Non possum ego a me ipso facere quidquam. Sicut audio, iudico; et iudicium meum iustum est: quia non quero uoluntatem meam, sed uoluntatem eius qui misit me [c 1Kb] . Si ego testimonium perhibeo de me, testimonium meum non est uerum. Alius est qui testimonium perhibet de me: et scio quia uerum est testimonium quod perhibet de me. uos misistis ad Ioannem, et testimonium perhibuit ueritati. Ego autem non ab homine testimonium accipio: sed hec dico, ut uos salui sitis.  Ille erat lucerna ardens et lucens: uos autem uoluistis exsultare ad horam in luce eius. Ego autem habeo testimonium maius Ioanne. Opera enim que dedit mihi Pater ut perficiam ea, ipsa opera que ego facio, testimonium perhibent de me, quia Pater me misit. Et qui misit me Pater, ipse testimonium perhibuit de me: et neque uocem eius audistis [d 10Kb]  neque speciem uidistis . Et uerbum eius non habetis in uobis manens; quia quem misit ille,  huic uos non creditis. Scrutamini Scripturas, quia putatis in ipsis uitam eternam habere. Et ille sunt que testimonium perhibent de me; et non uultis uenire ad me, ut uitam habeatis. Claritatem ab hominibus non accipio. Sed cognoui uos, quia dilectionem non habetis in uobis. Ego ueni in nomine Patris mei, et non accepistis me: si alius uenerit in nomine suo, illum accipietis. Quomodo potestis uos credere, qui gloriam ab inuicem accipitis; et gloriam que a solo Deo est, non queritis? Nolite putare quia ego accusaturus sim uos apud Patrem: est qui accusat uos Moyses, in quo speratis. Si enim crederetis Moysi, crederetis forsitan et mihi. De me enim ille scripsit . Si autem illius  litteris non creditis, quomodo uerbis meis credetis?



CAPUT LXXXIX. iehsu de septem panibus et paucis piscibus quatuor millia hominum saturauit, et precepit apostolis cauere a fermento Phariseorum.

MATTH. Xu, 32-39; MARC. uIII, 1-10. Et relictis illis, in illis diebus, iterum cum turba multa esset, conuocatis discipulis suis, dixit: Misereor turbe, quia ecce triduo iam perseuerant mecum, et non habent quod manducent: et dimittere eos ieiunos nolo, ne deficiant in uia. Et dicunt ei discipuli: Unde ergo nobis in deserto panes tanti, ut saturemus turbam tantam? Et ait illis iehsu: Quot panes habetis? Et illi dixerunt: Septem et paucos pisciculos. Et precepit turbe ut discumberet super terram. Et accipiens  septem panes et pisces, et gratias agens, fregit, et dedit discipulis suis: et discipuli dederunt populo. Et comederunt omnes, et saturati sunt. Et quod superfuit de fragmentis, tulerunt septem sportas plenas. Erant autem qui manducauerant quatuor millia hominum, extra paruulos et mulieres: et dimisit eos. Et statim ascendens nauim cum discipulis suis, uenit in partes Dalmanutha.---MATTH. XuI, 5-12; MARC. uIII, 14-21. Et cum uenissent discipuli eius trans fretum, obliti sunt panes accipere, et nisi unum panem non habebant secum in naui. Et precipiebat eis dicens: Intuemini, et cauete a fermento Phariseorum et Sadduceorum, et fermento Herodis. At illi cogitabant intra se, dicentes: Quia panes non habemus. Sciens autem iehsu, dixit: Quid cogitatis  inter uos, modice fidei, quia panis non habetis? Nondum intelligitis, neque recordamini? Adhuc cecatum habetis cor uestrum? Oculos habentes non uidetis, et aures habentes non auditis? Nec recordamini quando quinque panes fregi in quinque millia? Quot cophinos fragmentorum  sustulistis? Dicunt ei: duodecim. Quando et septem panes in quatuor millia, quot sportas fragmentorum tulistis? Et dicunt ei: septem. Quare non intelligitis quia  non de pane dixi uobis: Cauete a fermento Phariseorum et Sadduceorum? Tunc intellexerunt, quia non dixerit cauendum a fermento panum, sed a doctrina Phariseorum et Sadduceorum.



CAPUT XC. iehsu interrogat apostolos: Quem me dicunt homines esse? et que sequuntur: et dicit Petro: Scandalum es mihi.

MATTH. XuI, 13-27. uenit autem iehsu in partes Cesaree Philippi, et interrogabat discipulos suos dicens: Quem dicunt homines esse Filium hominis? At illi dixerunt: Alii Ioannem Baptistam, alii autem Eliam, alii uero Ieremiam, aut unum ex prophetis. Dicit illis iehsu: uos autem quem me esse dicitis? Respondens Simon Petrus, dixit: Tu es Christus, Filius  Dei uiui. Respondens autem iehsu, dixit ei: Beatus es, Simon Bariona: quia caro et sanguis non reuelauit tibi, sed Pater meus, qui in celis est. Et  dico tibi: quia tu es Petrus, et super hanc petram edificabo Ecclesiam meam; et porte inferi non preualebunt aduersus eam. Et tibi dabo claues regni celorum. Et quodcunque ligaueris super terram, erit ligatum et in celis: et quodcunque solueris super terram, erit solutum et in celis. Tunc precepit discipulis suis, ut nemini dicerent quia ipse esset Christus. Exinde cepit iehsu ostendere discipulis suis quia oportet eum ire Hierosolymam, et multa pati a senioribus et scribis et principibus sacerdotum, et occidi, et tertia die resurgere. Et assumens eum Petrus, cepit increpare illum, dicens:  Absit a te, Domine; non erit tibi hoc. Qui conuersus, dixit Petro: uade post me, Satana; scandalum es mihi: quia non sapis ea que Dei sunt, sed ea que hominum. Tunc conuocata turba cum discipulis, dixit eis: Si quis uult post me uenire, abneget semetipsum, et tollat crucem suam, et sequatur me. Qui enim uoluerit animam suam saluam facere, perdet eam. Qui autem perdiderit animam suam propter me, inueniet eam. Quid enim prodest homini, si mundum uniuersum lucretur, anime uero sue detrimentum patiatur? Aut quam dabit homo commutationem pro anima sua? Filius enim hominis uenturus est in gloria Patris sui cum angelis suis; et tunc reddet unicuique secundum opus eius.



CAPUT XCI. iehsu dicit: Sunt quidam de hic stantibus qui non gustabunt mortem. Et in monte transfiguratur.

MATTH. XuI, 28; XuII, 1-13; MARC. IX, 1-15; LUC. IX, 28-36. Amen dico uobis: Sunt quidam de hic stantibus qui non gustabunt mortem, donec uideant Filium hominis uenientem in regno suo. Et post dies sex assumpsit iehsu Petrum, et Iacobum, et Ioannem fratrem eius, et ducit illos in montem excelsum seorsum, ut oraret, et transfiguratus est ante eos. Et resplenduit facies eius sicut sol: uestimenta autem eius facta sunt alba sicut nix, splendentia candida nimis, qualia fullo super terram  non potest candida facere. Et ecce apparuerunt illis Moyses et Elias cum eo dicentes, in maiestate. Et dicebant excessum eius, quem completurus erat in Ierusalem. Respondens autem Petrus, dixit ad Iesum: Domine, bonum est nos hic esse: si uis, faciamus hic tria tabernacula; tibi unum, Moysi unum, et Elie unum. Adhuc eo loquente, ecce nubes lucida obumbrauit eos. Et ecce uox de celo, dicens: Hic est Filius meus dilectus, in quo mihi complacui: ipsum audite. Et audientes discipuli, ceciderunt in faciem suam, et timuerunt ualde. Et accessit iehsu, et tetigit eos, dixitque eis: Surgite, et nolite timere. Leuantes autem oculos suos, neminem uiderunt, nisi solum Iesum. Et descendentibus illis de monte, precepit iehsu, dicens: Nemini dixeritis uisionem, donec  Filius hominis a mortuis resurgat. Et interrogauerunt eum discipuli, dicentes: Quid ergo scribe dicunt, quod Eliam primum uenire oportet? At ille respondens, dixit * Elias quidem uenturus est, et ille restituet omnia . Dico autem uobis, quia Elias iam uenit: et non cognouerunt eum, sed fecerunt in eo quecunque uoluerunt. Sic et Filius hominis passurus est ab eis. Tunc intellexerunt discipuli quia de Ioanne Baptista dixit eis. Et cum uenisset ad turbam, uidit scribas conquirentes cum illis. Et confestim omnis populus uidens Iesum, stupefactus est, et expauerunt. Et accurrentes salutabant eum, et interrogauit eos: Quid inter uos conquiritis?



CAPUT XCII. Pharisei dicunt ad Iesum: Discede hinc, quia Herodes  uult te occidere: et curauit lunaticum.

LUC. XIII, 31-33. In ipsa die accesserunt quidam Phariseorum, dicentes illi: Exi, et uade hinc, quia Herodes uult te occidere. Et ait illis: Ite, et dicite uulpi illi: Ecce eiicio demonia, et sanitates perficio hodie et cras, et tertia die consummor. uerumtamen oportet me hodie, et cras, et sequenti die ambulare; quia non capit prophetam perire extra Hierusalem. ---MATT. XuII, 14-20; MARC. IX, 16-28; LUC. IX, 38-44. Factum est autem in sequenti die, accessit ad eum homo genibus eius prouolutus, et exclamauit dicens: Domine, miserere filio meo, quia unicus est mihi, et lunaticus est. Et cum spiritus apprehendit eum, allidit, et spumat, et stridet dentibus, et arescit, et male patitur. Nam sepe cadit in ignem, et crebro in aquam,  et subito clamat, et dissipat eum, et uix discedit dilanians eum. Et rogaui discipulos tuos ut eiicerent eum, et non potuerunt curare eum. Respondens autem iehsu dixit: O generatio infidelis et peruersa, * usque modo ero apud uos? Afferte illum huc ad me. Et cum accederet et uidisset illum, statim spiritus conturbauit eum, et elisus in terram uolutabatur spumans. Et interrogauit patrem eius, quantum temporis est ex quo ei hoc accidit. At ille ait, ab infantia: et frequenter eum et in ignem et in aquam misit, ut eum perderet: sed si quid potes, adiuua nos, misertus nostri. iehsu autem ait illi: Si potes credere, omnia possibilia credenti [a 23Kb] . Et continuo exclamans  pater pueri cum lacrymis, aiebat: Credo, Domine: adiuua incredulitatem meam. Et cum uideret iehsu concurrentem turbam, comminatus est spiritui immundo, dicens illi: Surde et mute spiritus, ego tibi precipio: exi ab eo, et amplius ne intreas in eum. Et clamans, et multum discerpens eum, exiit ab eo. Et factus est sicut mortuus, ita ut multi dicerent, quia mortuus est. iehsu autem tenens manum eius, eleuauit eum, et surrexit. Et curatus est puer ex illa hora, et reddidit illum patri eius. Stupebant autem omnes in magnitudine Dei. Tunc accesserunt discipuli ad Iesum secreto, et dixerunt: Quare non potuimus eiicere illum? Dicit illis, propter incredulitatem uestram. Amen quippe dico uobis, si habueritis fidem sicut granum sinapis, dicetis  monti huic: Transi hinc, et transibit: et nichil impossibile erit uobis. Hoc autem genus demoniorum non eiicitur, nisi per orationem et ieiunium.



CAPUT XCIII. iehsu de passione sua discipulis patefacit, et in Capharnaum pro se et Petro didrachma exactoribus reddidit.

MATT. XuII, 21-26; MARC. IX, 30, 31; LUC. IX, 44, 45. Conuersantibus autem eis in Galilea, dixit illis iehsu: Filius hominis tradendus est in manus hominum, et occident eum, et tertia die resurget. At illi ignorabant uerbum, et timebant eum interrogare. Et contristati sunt uehementer. Et cum uenissent Capharnaum, accesserunt qui didrachma accipiebant ad Petrum, et dixerunt ei: Magister uester non soluit  didrachma? Ait: Etiam. Et cum intrasset domum, preuenit eum iehsu, dicens: Quid tibi uidetur, Simon? Reges terre a quibus accipiunt tributum uel censum? a filiis suis, an ab alienis? Et ille dixit: Ab alienis. Dixit illi iehsu: Ergo liberi sunt filii. Ut autem non scandalizemus eos, uade ad mare, et mitte hamum: et eum piscem qui primus ascenderit, tolle; et aperto ore eius, inuenies staterem: illum sumens, da eis pro me et te.



CAPUT XCIu. Interrogatus iehsu a discipulis suis quis maior erit in regno celorum? instruit eos his exemplis ut humilient se sicut paruulus.

MATT. XuIII, 1-6; MARC. IX, 32-36; LUC. IX, 46-48. In illa hora cum domi esset, interrogabat eos:  Quid in uia tractabatis? At illi tacebant: siquidem inter se in uia disputabant quis illorum esset maior? Et accesserunt discipuli ad Iesum, dicentes: Quis putas maior est in regno celorum? Et aduocans iehsu paruulum, statuit eum in medio eorum, et dixit: Amen dico uobis, nisi conuersi fueritis, et efficiamini sicut paruuli, non intrabitis in regnum celorum. Quicunque ergo humiliauerit se sicut paruulus iste, hic est maior in regno celorum. Si quis uult esse maior [a 1Kb] , erit omnium nouissimus, et omnium minister. Et qui susceperit unum paruulum talem in nomine  meo, me suscipit. Qui autem scandalizauerit unum de pusillis * illis, qui in me credunt, expedit ei ut suspendatur mola asinaria in collo eius, et demergatur in profundum maris.



CAPUT XCu. Non debere prohiberi eos qui faciunt signa in nomine Iesu.

MARC. IX, 37-39; LUC. IX, 49, 50. Respondens autem Ioannes, dixit: Magister, uidimus quemdam in nomine tuo eiicientem demonia, et prohibuimus eum, quia non sequitur nobiscum. iehsu autem ait: Nolite prohibere eum: nemo est enim qui faciat uirtutem in nomine meo, et possit cito male loqui de me. Qui enim non est aduersus uos, pro uobis est.--- MATT. XuIII, 7-9; MARC. IX, 41-48; LUC. XuII, 1, 2.  ue mundo ab scandalis. Necesse est enim ut ueniant scandala: uerumtamen ue homini per quem scandalum uenit. Si autem manus tua, uel pes tuus scandalizat te, abscinde eum, et proiice abs te: bonum tibi est ad uitam ingredi debilem uel claudum, quam duas manus uel duos pedes habentem, mitti in ignem eternum. Et si oculus tuus scandalizat te, erue eum, et proiice abs te: bonum tibi est luscum in uitam intrare, quam duos oculos habentem, mitti in gehennam ignis: ubi uermis eorum non moritur, et ignis non exstinguitur. Omnis enim homo igne salietur, et omnis uictima salietur [b 43Kb] .



CAPUT XCuI. Nos non debere contemnere unum de pusillis: adiungens similitudinem de oue perdita et de drachmate.

 MATT. XuIII, 10-14; LUC. Xu, 3-10. uidete ne contemnatis unum ex his pusillis: dico enim uobis, quia angeli eorum in celis semper uident faciem Patris mei, qui in celis est. uenit enim Filius hominis saluare quod perierat. Et ait ad illos parabolam istam, dicens: Quid uobis uidetur? Si fuerint alicui centum oues, et erraret una ex eis, nonne relinqueret nonaginta nouem in montibus uel in deserto, et uaderet eam querere que errauit? Et si contigerit ut inueniat eam, imponit in humeros suos gaudens: et ueniens domum, conuocat amicos et uicinos dicens illis: Congratulamini mihi, quia inueni ouem meam que perierat. Amen dico uobis, quia gaudebit super eam magis quam super nonaginta nouem que non errauerunt, et non indigent penitentia. Sic non est  uoluntas ante Patrem uestrum qui in celis est, ut pereat unus de pusillis istis: aut que mulier habens drachmas decem, si perdiderit drachmam unam, nonne accendit lucernam, et euerrit domum, et querit diligenter, donec inueniat? Et cum inuenerit, conuocat amicas et uicinas dicens: Congratulamini mihi, quia inueni drachmam quam perdideram. Ita dico uobis, gaudium erit coram angelis Dei super uno peccatore penitentiam agente, quam supra nonaginta nouem iustis qui non indigent penitentia.



CAPUT XCuII. De filio qui substantiam patris deuorauit.

LUC. Xu, 11-32. Ait autem: Homo quidam habuit duos filios; et dixit adolescentior * patri: Pater, da mihi portionem substantie que me contingit. Et diuisit illis substantiam. Et non post multos dies, congrega is omnibus, adolescentior filius peregre profectus est in regionem longinquam; et ibi dissipauit substantiam suam uiuendo luxuriose. Et postquam omnia consumpsisset, facta est fames ualida in regione illa. Et ipse cepit egere. Et abiit, et adhesit uni ciuium regionis illius: et misit illum in uillam suam, ut pasceret porcos. Et cupiebat implere uentrem suum de siliquis quas porci manducabant; et nemo illi dabat. Ipse autem in se reuersus, dixit:  Quanti mercenarii in domo patris mei abundant panibus! ego autem hic fame pereo. Surgam, et ibo ad patrem meum, et dicam illi: Pater peccaui in celum, et coram te. Et iam non sum dignus uocari filius tuus: fac me sicut unum ex mercenariis tuis. Et surgens, uenit ad patrem suum. Cum autem adhuc longe esset, uidit illum pater illius, et misericordia motus est. Et accurrens, cecidit supra collum eius, et osculatus est eum. Dixitque ei filius: Pater, peccaui in celum, et coram te: iam non sum dignus uocari filius tuus. Dixit autem pater ad seruos suos: Cito proferte stolam primam, et induite illum, et date annulum in manum eius et calceamenta in pedes eius; et adducite uitulum saginatum, et occidite, et manducemus, et epulemur: quia hic filius  meus mortuus erat, et reuixit; perierat, et inuentus est. Et ceperunt epulari. Erat autem filius eius senior in agro: et cum ueniret et appropinquaret domui, audiuit symphoniam et chorum: et uocauit unum de seruis, et interrogauit que hec essent? Isque dixit illi: Frater tuus uenit, et occidit pater tuus uitulum saginatum, quia saluum illum recepit. Indignatus est autem, et nolebat introire. Pater ergo illius egressus, cepit rogare illum. At ille respondens, dixit patri suo: Ecce tot annis seruiui tibi, et nunquam mandatum tuum preteriui; et nunquam dedisti mihi hedum, ut cum amicis meis epularer. Sed postquam filius tuus hic qui deuorauit substantiam suam cum meretricibus, uenit, occidisti illi uitulum saginatum. At ipse dixit illi: Fili, tu semper  mecum es, et omnia mea tua sunt. Epulari autem et gaudere oportebat, quia frater tuus hic mortuus erat, et reuixit: perierat, et inuentus est.



CAPUT XCuIII. De remittendo fratribus ex corde.

MATTH. XuIII, 15-22; LUC. XuII, 3, 4. Attendite uobis: si peccauerit in te frater tuus, uade et corripe eum inter te, et ipsum solum. Si te audierit, et si penitentiam egerit, dimitte illi: et lucratus eris fratrem tuum. Si autem te non audierit, adhibe tecum adhuc unum uel duos: ut in ore duorum uel trium stet omne uerbum . Quod si non audierit eos, dic ecclesie. Si autem ecclesiam non audierit, sit tibi sicut ethnicus et publicanus. Amen dico uobis: Quecunque  alliga ueritis super terram, erunt ligata et in celo: et quecunque solueritis super terram, erunt soluta et in celo. Iterum dico uobis: quia si duo ex uobis consenserint super terram, de omni re quamcunque petierint, fiet illis a Patre meo qui in celis est. Ubi enim sunt duo uel tres congregati in nomine meo, ibi sum in medio eorum. Tunc accedens ad eum Petrus, dixit: Domine, quoties peccauerit in me frater meus, et dimittam ei? usque septies? Dicit illi iehsu: Non dico tibi usque septies, sed usque septuagies septies.



CAPUT XCIX. Similitudo de rege qui posuit rationem cum seruis suis.

MATTH. XuIII, 23-35. Ideo assimilatum est regnum  celorum homini regi qui uoluit rationem ponere cum seruis suis. Et cum cepisset rationem ponere, oblatus est ei unus qui debebat decem millia talenta. Cum autem non haberet unde redderet, iussit eum dominus uenundari, et uxorem eius, et filios, et omnia que habebat, et reddi. Procidens autem seruus ille, orabat eum dicens: Patientiam habe in me, et omnia reddam tibi. Misertus autem dominus serui illius, eum dimisit, et debitum dimisit ei. Egressus autem seruus ille, inuenit unum de conseruis suis, qui debebat ei centum denarios; et tenens suffocabat eum, dicens: Redde quod debes. Et procidens conseruus ille, rogabat eum, dicens: Patientiam habe in me, et omnia reddam tibi. Ille autem noluit, sed abiit, et misit eum in carcerem, donec redderet debitum.  uidentes autem conserui eius que fiebant, contristati sunt ualde. Et uenerunt, et narrauerunt domino suo omnia que facta fuerant. Tunc uocauit illum dominus eius, et ait illi: Serue nequam, omne debitum dimisi tibi, quoniam rogasti me: nonne ergo oportuit et te misereri conserui tui, sicut et ego tui misertus sum? Et iratus dominus eius, tradidit eum tortoribus, quoadusque redderet uniuersum debitum. Sic et Pater meus celestis faciet uobis, si non remiseritis unusquisque fratri suo de cordibus uestris.



CAPUT C. iehsu interrogatur a Phariseis, si liccat uxorem dimittere quacunque ex causa.

MATTH. XIX, 1-12; MARC. X, 1-12. Et factum est, cum consummasset iehsu sermones istos, migrauit a  Galilea, et uenit in fines Iudee trans Iordanem: et secute sunt eum turbe multe, et curauit eos ibi. Et accesserunt ad eum Pharisei tentantes eum, et dicentes: Si licet homini dimittere uxorem suam quacunque ex causa? Qui respondens, ait eis: Non legistis quia qui fecit ab initio *, masculum et feminam fecit eos ? Et dixit: Propter hoc dimittet homo patrem et matrem, et adherebit uxori sue: et erunt duo in carne una . Itaque iam non sunt duo, sed una caro. Quod ergo Deus coniunxit, homo non separet. Dicunt illi: Quid ergo Moyses mandauit dari libellum repudii , et dimittere? Ait illis: Quoniam Moyses ad duritiam cordis uestri permisit uobis dimittere uxores uestras:  ab initio autem non sic fuit. Dico autem uobis: quia quicunque dimiserit uxorem suam, nisi ob fornicationem, et aliam duxerit, mechatur. Et qui dimissam duxerit, mechatur. Dicunt ei discipuli eius: Si ita est causa hominis cum uxore, non expedit nubere. Qui dixit [a 1Kb] : Non omnes capiunt uerbum istud, sed quibus datum est. Sunt enim eunuchi qui de matris utero  nati sunt. Et sunt eunuchi qui facti sunt ab hominibus. Et sunt eunuchi qui se ipsos castrauerunt propter regnum celorum. Qui potest capere capiat.



CAPUT CI. iehsu imposuit manus infantibus. Et Pharisei murmurant de Iesu: Quia hic recipit peccatores.

MATTH. XIu, 13-15; MARC. X, 13-16. Tunc oblati  sunt ei paruuli, ut manus eis imponeret, et oraret. Discipuli autem increpabant eos. iehsu uero ait eis: Sinite paruulos, et nolite prohibere eos uenire ad me; talium est enim regnum celorum. Et cum imposuisset eis manus, abiit inde.---LUC. Xu, 1, 2. Erant autem appropinquantes ei publicani et peccatores multi, ut audirent eum. Et murmurabant Pharisei et scribe, dicentes: Quia hic peccatores recipit, et manducat cum illis.---IOAN. uII, 1. Post hec ambulabat iehsu in Galileam: non enim uolebat in Iudeam ambulare, quia querebant eum Iudei interficere.



CAPUT CII. iehsu instituit eos qui annuntiauerunt ei de Galileis quos interfecit Pilatus, adiungens similitudinem arboris fici in uinea.

 LUC. XIII, 1-9. Aderant autem quidam ipso in tempore nuntiantes illi de Galileis quorum sanguinem Pilatus miscuit cum sacrificiis eorum. Et respondens dixit illis: Putatis quod hi Galilei pre omnibus Galileis peccatores fuerunt, quia talia passi sunt? Non, dico uobis: sed nisi penitentiam habueritis, similiter omnes peribitis. Sicut illi decem et octo supra quos cecidit turris in Sile, et occidit eos: putatis quia et ipsi debitores fuerunt preter omnes homines habitantes in Hierusalem? Non, dico uobis: sed si non penitentiam egeritis, omnes similiter peribitis. Dicebat autem hanc similitudinem: Arborem fici habebat quidam plantatam in uinea sua, et uenit querens fructum in ea, et non inuenit. Dixit autem ad cultorem uinee: Ecce anni tres sunt ex quo uenio querens  fructum in ficulnea hac, et non inuenio: succide ergo illam: utquid etiam terram occupat? At ille respondens, dixit illi: Domine, dimitte illam et hoc anno, usquequo fodiam circa illam, et mittam stercora: et si quidem fecerit fructum; sin autem, in futurum succides eam.



CAPUT CIII. iehsu sanauit in synagoga mulierem aridam et curuatam.

LUC. XIII, 10-17. Erat autem docens in synagoga eorum sabbatis. Et ecce mulier que habebat spiritum infirmitatis annis decem et octo: et erat inclinata, nec omnino poterat sursum respicere. Quam cum uidisset iehsu, uocauit ad se, et ait illi: Mulier, dimissa es ab infirmitate tua. Et imposuit illi manus: et confestim erecta est, et glorificabat Deum. Respondens autem archisynagogus, indignans quia sabbato curasset iehsu, dicebat: Sex dies sunt in quibus oportet operari: in his uenite, et curamini, et non in die sabbati. Respondit autem iehsu, et dixit [b 26Kb] : Hypocrite, unusquisque uestrum sabbato non soluit bouem  aut asinum a presepio, et ducit adaquare? Hanc autem filiam Abrahe, quam alligauit Satanas, ecce decem et octo annis, non oportuit solui a uinculo isto die sabbati? Et cum hec diceret, erubescebant omnes aduersarii eius. Et omnis populus gaudebat in uniuersis que * fiebant ab eo.



CAPUT CIu. Ascendit Hierosolymam in die festo Scenopegie.

IOAN. uII, 2-31. Erat autem in proximo dies festus Iudeorum, Scenopegia. Dixerunt autem ad eum fratres eius: Transi hinc, et uade in Iudeam, ut et discipuli tui uideant opera tua que facis. Nemo quippe in occulto quid facit, et querit ipse in palam esse. Si hec facis, manifesta te ipsum mundo: neque enim fratres eius credebant in eum. Dicit ergo eis iehsu:  Tempus meum nondum aduenit: tempus autem uestrum semper est paratum. Non potest mundus odisse uos: me autem odit, quia ego testimonium perhibeo de illo, quia opera eius mala sunt. uos ascendite ad diem festum hunc, ego non ascendam ad diem festum istum [c 18Kb] , quia tempus meum nondum impletum est. Hec cum dixisset, ipse mansit in Galilea. Ut autem ascenderunt fratres eius, tunc et ipse ascendit ad diem festum, non manifeste, sed quasi in occulto. Iudei ergo querebant eum in die festo, et dicebant: Ubi est ille? Et murmur multum de eo erat in turba. Quidam enim dicebant: Quia bonus est. Alii autem dicebant: Non, sed seducit turbas. Nemo tamen palam loquebatur de illo, propter metum Iudeorum. Iam autem die festo mediante, ascendit iehsu in  templum, et docebat. Et mirabantur Iudei, dicentes: Quomodo hic litteras scit, cum non didicerit? Respondit iehsu, et dixit eis: Mea doctrina non est mea, sed eius qui misit me. Si quis uoluerit uoluntatem eius facere, cognoscet de doctrina eius [d 1Kb] , utrum ex Deo sit, an ego a me ipso loquar. Qui a semetipso  loquitur, gloriam propriam querit. Qui autem querit gloriam eius qui misit illum, hic uerax est, et iniustitia non est in illo. Nonne Moyses dedit uobis legem , et nemo ex uobis legem facit? Quid me queritis interficere? Respondit turba, et dixit: Demonium habes: quis te querit interficere? Respondit iehsu, et dixit eis: Unum opus feci, et omnes miramini. Propterea Moyses dedit uobis circumcisionem , non quia ex Moyse est, sed ex patribus. Et in sabbato circumciditis hominem. Si circumcisionem accipit homo in sabbato, ut non soluatur lex Moysi, mihi indignamini [a 1Kb] quia totum hominem sanum feci in sabbato? Nolite iudicare secundum faciem, sed iustum iudicium iudicate. Dicebant ergo quidam ex Hierosolymis: Nonne hic est quem querunt  interficere: et ecce palam loquitur, et nichil ei dicunt. Nunquid uere cognouerunt principes quia hic est Christus? Sed hunc scimus unde sit: Christus autem cum uenerit, nemo scit unde sit. Clamabat ergo docens in templo iehsu, et dicens: Et me scitis, et unde sim scitis: et a me ipso non ueni, sed est uerus qui misit me, quem uos nescitis. Ego scio eum, quia ab ipso sum, et ipse misit me.---IOAN. uIII, 55. Et si dixero quia nescio eum, ero similis uobis mendax. Querebant ergo eum apprehendere; et nemo misit in illum manus, quia nondum uenerat hora eius. De turba autem multi crediderunt in eum, et dicebant: Christus cum uenerit, nunquid plura signa faciet quam que hic facit?



CAPUT Cu.  De diuite, cuius uberes fructus ager attulit.

LUC. XII, 13-21. Ait autem ei quidam de turba: Magister, dic fratri meo ut diuidat mecum hereditatem. At ille dixit ei: Homo, quis me constituit iudicem, aut diuisorem supra uos? Dixitque ad illos: uidete et cauete ab omni auaritia, quia non in abundantia cuiusquam uita eius est, ex his que possidet. Dixit autem similitudinem ad illos dicens: Hominis cuiusdam diuitis uberes fructus ager attulit, et cogitabat intra se, dicens: Quid faciam, quod non habeo quo congregem fructus meos? Et dixit: Hoc faciam: destruam horrea mea, et maiora faciam; et illuc congregabo omnia que nata sunt mihi, et bona mea; et dicam anime mee: Anima, habes multa bona posita in annos plurimos: requiesce, comede, bibe,  epulare. Dixit autem illi Deus: Stulte, hac nocte animam tuam repetam [b 10Kb] a te: que autem parasti, cuius erunt? Sic est qui sibi thesaurizat, et non est in Deum diues.



CAPUT CuI. De eo qui multas possessiones habens, tristis abiit, audiens uerbum: uade, uende omnia que habes.

MATTH. XIX, 16-30; MARC. X, 17-31; LUC. XuIII, 18-30. Et cum egressus esset in uia, procurrens quidam genu flexo ante eum rogabat eum: Magister bone, quid boni faciam, ut habeam uitam eternam? Qui dixit ei: Quid me interrogas de bono?  Nemo bonus, nisi solus Deus. Si autem uis ad uitam ingredi, serua mandata. Dixit illi: Que? iehsu autem dixit: Non occides, non adulterabis, non furtum facies, non falsum testimonium dices: Honora patrem tuum et matrem; et, Diliges proximum tuum sicut te ipsum. Dicit illi adolescens: Omnia hec custodiui a iuuentute mea: quid adhuc mihi deest? iehsu autem intuitus eum, dilexit eum, et dixit illi: Unum tibi deest: si uis perfectus esse, uade, uende que habes, et da pauperibus, et habebis thesaurum in celo: et ueni, sequere me. Cum audisset autem adolescens uerbum, abiit tristis: erat enim diues ualde, et multas possessiones habens. Et circumspiciens iehsu, ait discipulis suis: Quam difficile qui pecunias habent in regnum Dei introibunt! Amen  dico uobis, quia diues difficile intrabit in regnum celorum. Et iterum dico uobis: Facilius est camelum per foramen acus ire, quam diuitem intrare in regnum celorum. Auditis autem his, discipuli mirabantur ualde, dicentes: Quis ergo poterit saluus esse? Aspiciens autem iehsu, dixit illis: Apud hominem hoc impossibile est: apud Deum autem omnia possibilia sunt. Tunc respondens Petrus dixit ei: Ecce nos reliquimus omnia, et secuti sumus te; quid ergo erit nobis? iehsu autem dixit illis: Amen dico uobis, quod uos qui secuti estis me, in regeneratione, cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. Amen dico uobis, omnis qui reliquerit domum aut parentes, uel fratres  aut sorores, aut patrem aut matrem, aut uxorem aut filios, aut agros propter regnum celorum, et nomen meum, et propter Euangelium, centuplum accipiet: nunc in hoc tempore domos, et fratres, et sorores, et matres, et filios, et agros cum persecutionibus: et in seculo futuro, uitam eternam possidebit. Multi autem erunt primi nouissimi, et nouissimi primi.---LUC. XuI, 14-15. Audiebant autem omnia hec Pharisei, qui erant auari: et deridebant illum. Et ait illis: uos estis qui iustificatis uos coram hominibus: Deus autem nouit corda uestra: quia quod hominibus altum est, abominatio est ante Deum.



CAPUT CuII.  De diuite et Lazaro.

LUC. XuI, 19-31. Iterum dixit: Homo quidam erat diues, et induebatur purpura et bysso, et epulabatur quotidie splendide. Et erat quidam mendicus, nomine Lazarus, qui iacebat ad ianuam eius, ulceribus plenus, cupiens saturari de micis que cadebant de mensa diuitis; et nemo illi dabat: sed et canes ueniebant, et lingebant ulcera eius. Factum est autem ut moreretur mendicus, et portaretur ab angelis in sinum Abrahe. Mortuus est autem et diues, et sepultus est in inferno. Eleuans autem oculos suos cum esset in tormentis, uidit Abraham a longe, et Lazarum in sinu eius, et ipse clamans dixit: Pater  Abraham, miserere mei, et mitte Lazarum ut intingat extremum digiti sui in aquam, ut refrigeret linguam meam, quia crucior in hac flamma. Et dixit illi Abraham: Fili, recordare quia recepisti bona in uita tua, et Lazarus similiter mala: nunc autem hic consolatur, tu uero cruciaris. Et in his omnibus inter nos et uos chaos magnum firmatum est: ut hi qui uolunt hinc transire ad uos, non possint, neque inde huc transmeare. Et ait: Rogo ergo te, pater, ut mittas eum in domum patris mei. Habeo enim quinque fratres, ut testetur illis, ne et ipsi ueniant in locum hunc tormentorum. Et ait illi Abraham: Moysen habent et prophetas: audiant illos. At ille dixit: Non, pater Abraham, sed si quis ex mortuis ierit ad eos, penitentiam agent. Ait autem illi: Si Moysen  et prophetas non audiunt, neque si quis ex mortuis resurrexerit, credent.



CAPUT CuIII. De uillico infideli.

LUC. XuI, 1-12. Dicebat autem ad discipulos suos: Homo quidam erat diues, qui habebat uillicum: et hic diffamatus est apud illum, quasi dissipasset bona illius. Et uocauit illum, et ait illi: Quid hoc audio de te? Redde rationem uillicationis tue: iam enim non poteris uillicare. Ait autem uillicus intra se: Quid faciam, quia dominus meus aufert a me uillicationem? fodere non ualeo, mendicare erubesco. Scio quid faciam, ut cum amotus fuero a uillicatione, recipiant me in domos suas. Conuocatis itaque singulis debitoribus domini sui, dicebat primo: Quantum  debes domino meo? At ille dixit: Centum cados olei. Dixitque illi: Accipe cautionem tuam et sede, ac cito scribe quinquaginta. Deinde alii dixit: Tu uero quantum debes? Qui ait: Centum coros tritici. Ait illi: Accipe litteras tuas, et scribe octoginta. Et laudauit dominus uillicum iniquitatis, quia prudenter fecisset: quia filii huius seculi prudentiores sunt filiis lucis in generatione sua. Et ego dico uobis: Facite uobis amicos de mammona iniquitatis: ut cum defeceritis, recipiant uos in eterna tabernacula. Qui fidelis est in minimo, et in maiori fidelis est: et qui in modico iniquus est, et in maiori iniquus est. Si ergo in iniquo mammona fideles non fuistis, quod uerum est, quis credet uobis? Et si in alieno fideles non fuistis, quod uerum est, quis  dabit uobis?---LUC. XII, 47-50. Ille autem seruus, qui cognouit uoluntatem domini sui, et non se preparauit, et non fecit secundum uoluntatem eius, plagis uapulabit multis: qui autem non cognouit, et fecit digna plagis, uapulabit paucis. Omnis autem cui multum datum est, multum queretur ab eo. Et cui multum commendauerunt, plus petent ab eo. Nescitis quia ignem ueni mittere in terram? Et quid uolo, nisi ut accendatur? Baptismo autem habeo baptizari: et quomodo turbor usque dum perficiatur.



CAPUT CIX. De patrefamilias qui exiit primo mane conducere operarios in uineam suam.

MATTH. XX, 1-16. Simile est regnum celorum  patrifamilias qui exiit primo mane conducere operarios in uineam suam. Conuentione autem facta cum operariis ex denario diurno, misit eos in uineam suam. Et egressus circa horam tertiam, uidit alios stantes in foro otiosos, et illis dixit: Ite et uos in uineam; et quod iustum fuerit dabo uobis. Illi autem abierunt. Iterum autem exiit circa sextam et nonam horam, et fecit similiter. Circa undecimam uero exiit et inuenit alios stantes, et dicit illis: Quid hic statis tota die otiosi? Dicunt ei: Quia nemo nos conduxit. Dicit illis: Ite et uos in uineam. Cum sero factum esset, dicit dominus uinee procuratori suo: uoca operarios, et redde illis mercedem, incipiens a nouissimis usque ad primos. Cum uenissent ergo qui circa undecimam horam uenerant, acceperunt  singulos denarios. uenientes autem et primi, arbitrati sunt quod plus essent accepturi: acceperunt autem et ipsi singulos denarios. Et accipientes murmurabant aduersus patremfamilias, dicentes: Hi nouissimi una hora fecerunt, et pares nobis illos fecisti, qui portauimus pondus diei et estus. At ille respondens uni eorum, dixit: Amice, non facio tibi iniuriam. Nonne ex denario conuenisti mecum? Tolle quod tuum est, et uade: uolo autem et huic nouissimo dare sicut et tibi. Aut non licet mihi quod uolo facere? An oculus tuus nequam est, quia ego bonus sum? Sic erunt nouissimi primi, et primi nouissimi. Multi enim sunt uocati, pauci uero electi.



CAPUT CX. iehsu in domo Pharisei sanat hydropicum: et instruit  eos qui primos accubitus in conuiuiis eligebant.

LUC. XIu, 1-15. Et factum est cum intraret in domum cuiusdam principis Phariseorum sabbato manducare panem, et ipsi obseruabant eum. Et ecce homo quidam hydropicus erat ante illum. Et respondens iehsu dixit ad legisperitos et Phariseos, dicens: Si licet sabbato curare? At illi tacuerunt. Ipse uero apprehensum sanauit eum, et dimisit. Et respondens ad illos dixit: Cuius uestrum asinus aut bos in puteum cadet, et non continuo extrahet illum die sabbati? Et non poterant ad hec respondere illi. Dicebat autem et ad inuitatos parabolam, intendens quomodo primos accubitus eligerent, dicens ad illos: Cum inuitatus fueris ad nuptias, non  discumbas in primo loco, ne forte honoratior te sit inuitatus ab eo: et ueniens is qui te inuitauit et illum, dicat tibi: Da huic locum, et tunc incipias cum rubore nouissimum locum tenere. Sed cum uocatus fueris, uade, recumbe in nouissimo loco; ut cum uenerit qui te inuitauit, dicat tibi: Amice, ascende superius. Tunc erit tibi gloria coram simul discumbentibus: quia omnis qui se exaltat humiliabitur, et qui se humiliat exaltabitur. Dicebat autem et ei qui se inuitauerat: Cum facis prandium aut cenam, noli uocare amicos tuos, neque fratres tuos, neque cognatos, neque uicinos diuites: ne forte et ipsi te reinuitent, et fiat tibi retributio. Sed cum facis conuiuium, uoca pauperes, debiles, claudos, cecos: et  beatus eris, quia non habent retribuere tibi: retribuetur enim tibi in resurrectione iustorum. Hec cum audisset quidam de simul discumbentibus, dixit illi: Beatus qui manducabit panem in regno celorum.



CAPUT CXI. iehsu decem leprosos mundauit.

IOAN. uI, 1-4. Post hec in proximo erat Pascha, dies festus Iudeorum.---LUC. XuII, 11-19. Et factum est dum iret Hierusalem, transibat per mediam Samariam et Galileam. Et cum ingrederetur quoddam castellum, occurrerunt ei decem uiri leprosi: qui steterunt a longe, et leuauerunt uocem dicentes: iehsu preceptor, miserere nostri. Quos ut uidit, dixit: Ite, ostendite uos sacerdotibus. Et factum est,  dum irent, mundati sunt. Unus autem ex ipsis, ut uidit quia mundatus est, regressus est cum magna uoce magnificans Deum: et cecidit in faciem ante pedes eius, gratias agens: et hic erat Samaritanus. Respondens autem iehsu, dixit: Nonne decem mundati sunt, et nouem ubi sunt? Non est inuentus qui rediret, et daret gloriam Deo, nisi hic alienigena. Et ait illi: Surge, uade: quia fides tua te saluum fecit.



CAPUT CXII. iehsu de passione sua discipulis suis iterum indicauit: et mater filiorum Zebedei rogat pro filiis suis.

MATTH. XX, 17-28; MARC. X, 32-45; LUC. XuIII, 31-34; XXII, 25. Assumens autem iterum duodecim, ait  illis: Ecce ascendimus Hierosolymam, et consummabuntur omnia que scripta sunt per prophetas de Filio hominis. Tradetur enim principibus sacerdotum et scribis, et tradent eum gentibus, et illudetur, et flagellabitur, et conspuetur, et crucifigetur, et die tertia resurget. Tunc accessit ad eum mater filiorum Zebedei cum filiis suis, adorans et petens aliquid ab eo. Qui dixit ei, quid uis? Ait illi: Dic, ut sedeant hi duo filii mei, unus ad dexteram tuam, et unus ad sinistram in regno tuo. Respondens autem iehsu dixit eis: Nescitis quid petatis. Potestis bibere calicem quem ego bibiturus sum? aut baptismo quo ego baptizor, baptizari? Dicunt ei: Possumus. Ait illis: Calicem quidem meum bibetis, et baptismo meo [a 5Kb] quo ego baptizor, baptizabimini: sedere autem ad  dexteram meam et sinistram, non est meum dare uobis, sed quibus paratum est a Patre meo. Et audientes decem, indignati sunt de duobus fratribus. iehsu autem uocauit eos ad se, et ait: Scitis quia principes gentium dominantur eorum: et qui maiores sunt, potestatem exercent in eos. Non ita erit inter uos: sed quicunque uoluerit inter uos maior fieri, sit uester minister: et qui uoluerit inter uos primus esse, erit uester seruus. Sicut Filius hominis non uenit ut ministretur ei, sed ut ministraret, et daret animam suam redemptionem pro multis.



CAPUT CXIII. iehsu responsum dat dicenti sibi: Domine, si pauci sunt qui salui fiant?

LUC. XIII, 23-30; MATTH. uII, 13, 14-23. Et ait illi quidam: Domine, si pauci sunt qui saluantur? Ipse autem dixit ad illos: Contendite intrare per angustam portam: quia multi, dico uobis, querent intrare, et non poterunt. Cum autem intrauerit paterfamilias et clauserit ostium, et incipietis foris stare, et pulsare ostium, dicentes: Domine, aperi nobis: et respondens dicet uobis: Nescio uos unde sitis: tunc incipietis dicere: Manducauimus coram te, et bibimus, et in plateis nostris docuisti. Et dicet uobis: Nescio uos unde sitis. Discedite a me, omnes operarii iniquitatis, in ignem eternum; ibi erit fletus  et stridor dentium, cum uideritis Abraham et Isaac et Iacob et omnes prophetas intrare in regnum Dei, uos autem expelli foras. Et uenient ab Oriente et Occidente, et Aquilone et Austro, et accumbent in regno Dei. Et ecce sunt nouissimi qui erant primi, et sunt primi qui erant nouissimi.



CAPUT CXIu. De Zaccheo publicano.

LUC. XIX, 1-10. Et ingressus perambulabat Hiericho. Et ecce uir nomine Zaccheus: et hic erat princeps publicanorum, et ipse diues. Et querebat Iesum uidere quis esset, et non poterat pre turba, quia statura pusillus erat. Et precurrens, ascendit in arborem sycomorum, ut uideret illum: quia inde erat transiturus. Et cum uenisset ad locum, suspiciens iehsu,  uidit illum, et dixit ad eum: Zacchee, festinans descende, quia hodie in domo tua oportet me manere. Et festinans descendit, et excepit illum gaudens. Et cum uiderent omnes, murmurabant, dicentes quod ad hominem peccatorem diuertisset. Stans autem Zaccheus dixit ad Dominum: Ecce dimidium bonorum meorum, Domine, do pauperibus: et si quid aliquem defraudaui, reddo quadruplum. Ait iehsu ad eum: Quia hodie salus huic domui facta est, eo quod et ipse sit filius Abrahe. uenit enim Filius hominis querere et saluum facere quod perierat.



CAPUT CXu. iehsu iterum duos cecos curauit.

MATTH. XX, 29-34; MARC. X, 46-52; LUC. XuIII, 35-43.  Et egredientibus illis ab Hiericho, secute sunt eum turbe multe. Et ecce duo ceci, ex quibus erat Bartimeus filius Timei, sedentes secus uiam, audierunt quia iehsu Nazarenus transiret, et clamauerunt, dicentes: Domine, miserere nostri, fili Dauid. Turba autem increpabat eos, ut tacerent. At illi magis clamabant, dicentes: Domine, miserere nostri, fili Dauid. Et stetit iehsu, et uocauit eos, et ait: Quid uultis ut faciam uobis? Dicunt illi: Domine, ut aperiantur oculi nostri. Misertus autem eorum iehsu, tetigit oculos eorum. Et confestim uiderunt, et secuti  sunt eum, magnificantes Dominum [a 10Kb] . Et omnis plebs ut uidit, dedit laudem Deo.



CAPUT CXuI. iehsu super asinum sedens, Hierosolymam ingreditur.

MATTH. XXI, 1-9; MARC. XI, 1-11; LUC. XIX, 29-38. Et cum appropinquasset Hierosolymis, et uenisset Bethphage ad montem Oliueti, tunc iehsu misit duos discipulos, dicens eis: Ite in castellum quod contra uos est, et statim inuenietis asinam alligatam, et pullum cum ea alligatum, cui nemo hominum unquam sedit: soluite illum, et adducite eum mihi. Et si quis uobis aliquid dixerit, dicite ei: quia Dominus operam eius desiderat: et confestim dimittet eos.  Euntes autem discipuli, fecerunt sicut precepit illis iehsu. Soluentibus autem illis pullum, dixerunt domini eius ad illos: Quid soluitis pullum? At illi dixerunt, quia Domino necessarius est; et dimiserunt illos. Et duxerunt pullum ad Iesum: et iactantes uestimenta sua supra pullum, eum desuper sedere fecerunt. Hoc autem factum est [b 5Kb] , ut impleretur quod dictum est per prophetam, dicentem: * Dicite filie Sion: Ecce rex tuus uenit tibi mansuetus, sedens super pullum asine subiugalis .---IOAN. XII, 16. Hec non cognouerunt discipuli eius primum; sed quando glorificatus est iehsu, tunc recordati sunt quia hec erant scripta de eo: et hec fecerunt ei. Eunte autem illo, multi substernebant uestimenta sua in uia: alii autem cedebant ramos  de arboribus, et sternebant in uia. Et cum appropinquaret iam ad descensum montis Oliueti, ceperunt omnes turbe descendentium gaudentes laudare Deum uoce magna. Turbe autem que precedebant et que sequebantur, clamabant dicentes: Hosanna filio Dauid; benedictus qui uenit rex, in nomine Domini; pax in celo, et gloria in excelsis; benedictum quod uenit regnum patris nostri Dauid. Hosanna in excelsis.---IOAN. XII, 12-14. In crastinum autem turba multa que uenerat ad diem festum, cum audissent quia uenit iehsu Hierosolymam, acceperunt ramos palmarum, et processerunt obuiam ei, et clamabant: Hosanna, benedictus qui uenit in nomine Domini, rex Isrel.---LUC. XIX, 39-44. Et quidam Phariseorum de turbis dixerunt ad illum: Magister,  increpa discipulos tuos. Quibus ipse ait: Dico uobis, quia si hi tacuerint, lapides clamabunt. Et appropinquauit Hierusalem, et uidens ciuitatem fleuit super illam dicens: Quia si cognouisses et tu, et quidem in hac die tua, que ad pacem tibi: nunc autem abscondita sunt ab oculis tuis. Quia uenient dies in te: et circumdabunt te inimici tui uallo, * et coangustabunt te undique, et ad terram prosternent te, et filios * qui in te sunt; et non relinquent in te lapidem super lapidem, eo quod non cognoueris tempus uisitationis tue.



CAPUT CXuII. Eiicit de templo ementes et uendentes; et dat responsum Phariseis qui se extollunt.

MATTH. XXI, 10-16; MARC. XI, 15-18; LUC. XIX, 45, 46; IOAN. II, 14-21. Et cum intrasset Hierosolymam, commota est uniuersa ciuitas, dicens: Quis est hic? Populi autem dicebant: Hic est propheta a Nazareth Galilee. Et intrauit iehsu in templum Dei. Et cum fecisset quasi flagellum de funiculis, eiiciebat omnes uendentes et ementes in templo, oues quoque et boues; et nummulariorum effudit es, et mensas nummulariorum et cathedras uendentium columbas euertit. Et dicit eis: Auferte ista hinc, et nolite facere domum Patris mei domum negotiationis. Scriptum est: Domus mea, domus orationis uocabitur  omnibus gentibus, uos autem fecistis illam speluncam latronum . Et non sinebat ut quisquam transferret uas per templum. Recordati sunt uero discipuli eius quia scriptum est: Zelus domus tue comedit me . Et accesserunt ad eum ceci et claudi in templo, et sanauit eos. uidentes autem principes sacerdotum et scribe mirabilia que fecit, et pueros clamantes in templo, et dicentes: Hosanna filio Dauid, indignati sunt, et dixerunt ei: Audis quid isti dicunt? iehsu autem dicit eis: Utique. Nunquam legistis: Quia ex ore infantium et lactentium perfecisti laudem ? Responderunt ergo Iudei et dixerunt ei: Quod signum ostendis nobis, quia hec facis? Respondens iehsu, dixit eis: Soluite templum hoc,  et in tribus diebus excitabo illud. Dixerunt ergo Iudei: Quadraginta et sex annis edificatum est templum hoc, et tu tribus diebus excitabis illud? Ille autem dicebat de templo corporis sui.



CAPUT CXuIII. iehsu pretulit ceteris uiduam, propter duo era minuta: adiungens parabolam de Phariseo et Publicano, contra eos qui se extollunt.

MARC. XII, 41-44; LUC. XXI, 1-4. Respiciens autem uidit eos qui mittebant munera sua in gazophylacium diuites. uidit autem et quamdam uiduam pauperculam, mittentem era minuta duo, quod est quadrans. Et conuocans discipulos suos, ait illis: uere dico uobis, quia uidua hec pauper plus quam omnes misit. Nam omnes hi ex abundanti sibi miserunt in munera  Dei: hec autem ex eo quod deest illi, totum uictum suum quem habuit misit.---LUC. XuIII, 9-14. Dixit autem ad quosdam qui in se confidebant tanquam iusti, et aspernabantur ceteros, parabolam istam. Duo homines ascenderunt in templum ut orarent: unus Phariseus, et alter publicanus. Phariseus stans, hec apud se orabat: Deus, gratias ago tibi, quia non sum sicut ceteri hominum, raptores, iniusti, adulteri, uelut etiam hic publicanus. Ieiuno bis in sabbato, decimas do omnium que possideo. Et publicanus a longe stans, nolebat nec oculum * leuare, sed percutiebat  pectus suum, dicens: Deus, propitius esto mihi peccatori. Dico uobis: descendit hic iustificatus in domum suam ab illo; quia omnis qui se exaltat humiliabitur, et qui se humiliat exaltabitur.---MATTH. XXI, 17, MARC. XI, 11. Et relictis illis, cum iam uespera esset hora, abiit foras extra ciuitatem in Bethaniam, ibique mansit.---LUC. IX, 11. Et sciens turba quod exiit extra ciuitatem, secuti sunt cum. Et suscipiens eos quibus necessaria erat cura, sanabat.



CAPUT CXIX. De Nicodemo qui uenit ad Iesum nocte.

IOAN. III, 1-21. Erat autem homo ex Phariseis, Nicodemus nomine, princeps Iudeorum. Hic uenit ad eum nocte, et dixit ei: Rabbi, scimus quia a  Deo uenisti magister: nemo enim potest hec signa facere que tu facis, nisi fuerit Deus cum eo. Respondit iehsu, et dixit ei: Amen, amen dico tibi, nisi quis natus fuerit denuo, non potest uidere regnum Dei. Dicit ad eum Nicodemus: Quomodo potest homo nasci, cum sit senex? Nunquid potest in uentrem matris sue iterato introire et * nasci? Respondit iehsu: Amen, amen dico tibi, nisi quis renatus fuerit ex aqua et Spiritu *, non potest introire in regnum Dei. Quod natum est ex carne caro est, et quod natum est ex Spiritu spiritus est. Non mireris quia dixi tibi, oportet uos nasci denuo. Spiritus ubi uult spirat: et uocem eius audis, sed non scis unde ueniat, et quo uadat. Sic est omnis qui natus est ex Spiritu. Respondit Nicodemus et dixit ei: Quomodo  possunt hec fieri? Respondit iehsu et dixit ei: Tu es magister in Isrel, et hec ignoras? Amen, amen dico tibi, quia quod scimus loquimur, et quod uidimus testamur: et testimonium nostrum non accipitis. Si terrena dixi uobis, et non creditis, quomodo, si dixero uobis celestia, credetis? Et nemo ascendit in celum, nisi qui descendit de celo, Filius hominis, qui est in celo. Et sicut Moyses exaltauit serpentem in eremo , ita exaltari oportet Filium hominis: ut omnis qui credit in ipsum non pereat, sed habeat uitam eternam. Sic enim dilexit Deus mundum, ut Filium suum unigenitum daret: ut omnis qui credit in ipso * non pereat, sed habeat uitam eternam. Non enim misit Deus Filium suum in mundum ut iudicet mundum, sed ut saluetur mundus per  ipsum. Qui credit in eum non iudicatur. Qui autem non credit iam iudicatus est, quia non credit in nomine unigeniti Filii Dei. Hoc est autem iudicium: quia lux in mundum uenit, et dilexerunt homines magis tenebras quam lucem: erant enim mala eorum opera. Omnis enim qui male agit, odit lucem, et non uenit ad lucem, ut non arguantur opera eius. Qui autem facit ueritatem, uenit ad lucem, ut manifestentur eius opera, quia in Deo sunt facta.---IOAN. uII, 53; uIII, 1, 2. Et reuersi sunt unusquisque in domum suam. iehsu autem perrexit in montem Oliueti; et diluculo  iterum uenit in templum. Et omnis populus uenit ad eum, et sedens docebat eos.



CAPUT CXX. De muliere a Iudeis in adulterio deprehensa.

IOAN. uIII, 3-11. Adducunt autem scribe et Pharisei mulierem in adulterio deprehensam, et statuerunt eam in medio, et dixerunt ei: Magister, hec mulier modo deprehensa est in adulterio. In lege autem Moyses mandauit nobis huiusmodi lapidare . Tu ergo quid dicis? Hec autem dicebant tentantes eum, ut possent accusare eum. iehsu autem inclinans se deorsum, digito scribebat in terra. Cum autem perseuerarent interrogantes eum, erexit se, et dixit eis: Qui sine peccato est uestrum, primus in illam lapidem mittat. Et iterum se inclinans scribebat  in terra. Audientes autem hec [a 1Kb] , unus post unum exibant, incipientes a senioribus: et remansit iehsu solus, et mulier in medio stans. Erigens autem  iehsu dixit ei: Mulier, ubi sunt qui te accusabant? Nemo te condemnauit, mulier? Que dixit: Nemo, Domine. Dixit autem iehsu: Nec ego te condemnabo. uade, et amplius iam noli peccare.



CAPUT CXXI. iehsu maledixit ficulneam, et aruit.

MATTH. XXI, 18-22; MARC. XI, 11, 12, 19-25; LUC. XuII, 5, 6. Mane autem reuertens in ciuitatem, esuriit. Et uidens fici arborem unam secus uiam, uenit ad eam; et nichil inuenit in ea, nisi folia tantum: nondum enim erat tempus ficorum. Et ait illi: Nunquam  ex te fructus nascatur in sempiternum. Et arefacta est continuo ficulnea. Et uidentes discipuli mirati sunt, dicentes: Quomodo continuo aruit! Et cum uespera facta esset, egrediebatur de ciuitate. Et cum mane transirent, uiderunt ficulneam aridam factam a radicibus. Et recordatus Petrus, dicit ei: Rabbi, ecce ficus quam maledixisti, aruit. Respondens autem iehsu, ait eis: Habete fidem Dei. Amen dico uobis, si habueritis fidem, et non hesitaueritis in corde, non solum de ficulnea facietis, sed et si monti huic dixeritis: Tollere, et iacta te in mare, fiet. Et dixerunt ei apostoli: Domine, adauge nobis fidem. Et dixit iehsu: Omnia quecunque orantes petitis, credite quia accipietis, et ueniet uobis. Et cum stabitis ad orandum, dimittite, si quid habetis aduersus  aliquem; ut et Pater uester qui in celis est, dimittat uobis peccata uestra.



CAPUT CXXII. Dixit iehsu parabolam ad discipulos propter orandi instantiam, de iudice duro et uidua.

LUC. XuIII, 1-8. Dicebat autem et parabolam ad illos, quoniam oportet semper orare, et non deficere, dicens: Iudex quidam erat in quadam ciuitate, qui Deum non timebat, et hominem non reuerebatur. uidua autem quedam erat in illa ciuitate, et ueniebat  ad illum, dicens: uindica me de aduersario meo. Et nolebat per multum tempus. Post hec autem dixit intra se: Etsi Deum non timeo, nec hominem reuereor, tamen quia molesta est mihi hec uidua, uindicabo illam, ne in nouissimo ueniens, suggillet me. Ait autem Dominus: Audite quid iudex iniquitatis dicit: Deus autem non faciet uindictam electorum suorum clamantium ad se die ac nocte, et patientiam habebit in illis? Dico uobis, quia cito faciet uindictam illorum. uerumtamen Filius hominis ueniens, putas inueniet fidem in terra?



CAPUT CXXIII. Interrogatur a principibus sacerdotum: In qua potestate hec facis? Adiungit parabolam de duobus filiis in uineam missis.

 MATTH. XXI, 23-32; MARC. XI, 27-33; LUC. XX, 1-8. Et cum uenisset in templum, factum est docente eo populum et euangelizante, accesserunt ad eum principes sacerdotum, et seniores populi, dicentes: In qua potestate hec facis? Et quis est qui dedit tibi hanc potestatem? Respondens autem iehsu, dixit illis: Interrogabo uos et ego unum sermonem; quem si dixeritis mihi, et ego uobis dicam in qua potestate hec facio. Baptismus Ioannis unde erat? e celo, an ex hominibus? At illi cogitabant intra se, dicentes: Si dixerimus ex hominibus, timemus turbam: omnes enim habebant Ioannem sicut prophetam. Et respondentes Iesu, dixerunt: Nescimus. Ait illis et ipse: Nec ego dico uobis in qua potestate hec facio. Quid autem uobis uidetur? Homo quidam habebat duos filios;  et accedens ad primum, dixit: Fili, uade hodie operari in uinea mea. Ille autem respondens, ait: Nolo. Postea autem penitentia motus, abiit. Accedens autem ad alterum, dixit similiter. At ille respondens ait: Eo, domine, et non iuit. Quis ex duobus fecit uoluntatem patris? Dicunt, * nouissimus. Dicit illis iehsu: Amen dico uobis, quia publicani et meretrices precedent uos in regno Dei. uenit enim ad uos Ioannes in uia iustitie, et non credidistis ei: publicani autem et meretrices crediderunt ei: uos autem uidentes, nec penitentiam habuistis postea, ut crederetis ei.



CAPUT CXXIu. Parabola de patrefamilias qui uineam suam locauit agricolis.

 MATTH. XXI, 33-46; MARC. XII, 1-12; LUC. XX, 9-19. Aliam parabolam audite: Homo erat paterfamilias qui plantauit uineam, et sepem circumdedit ei, et fodit in ea torcular, et edificauit turrim, et locauit eam agricolis, et peregre profectus est. Cum autem tempus fructuum appropinquasset, misit seruos ad agricolas, ut acciperent fructus eius. Et agricole, apprehensis seruis eius, alium ceciderunt, alium occiderunt, alium uero lapidauerunt. Iterum alios seruos misit plures prioribus, et fecerunt illis similiter. Nouissime autem misit ad eos filium suum, dicens: Forsitan uerebuntur filium meum. Agricole autem uidentes filium, dixerunt intra se: Hic est heres; uenite, occidamus eum, et habebimus hereditatem  eius. Et apprehensum eum, proiecerunt eum extra uineam, et occiderunt. Cum ergo uenerit dominus uinee, quid faciet colonis illis? Aiunt illi: Malos male perdet, et uineam suam locabit aliis agricolis, qui reddent ei fructum temporibus suis. Dicit illis iehsu: Nunquam legistis in Scripturis: Lapidem quem reprobauerunt edificantes, hic factus est in caput anguli: a Domino factum est illud, et est mirabile in oculis nostris ? Ideo dico uobis, quia auferetur a uobis regnum Dei, et dabitur genti facienti fructum eius. Omnis qui ceciderit super lapidem istum, confringetur: super quem autem ceciderit, conteret eum. Et cum audissent principes sacerdotum et Pharisei parabolas eius, cognouerunt quod de ipsis diceret. Et querentes eum tenere, timuerunt  turbas, quoniam sicut prophetam eum habebant.---MATTH. XXII, 1. Et respondens iehsu, dixit iterum in parabolis eis dicens.



CAPUT CXXu. Simile est regnum celorum homini regi qui fecit nuptias filio suo.

MATTH. XXII, 2-14; LUC. XIu, 16-24. Simile factum est regnum celorum homini regi qui fecit nuptias filio suo. Et uocauit multos. Et hora cene misit seruos suos uocare inuitatos ad nuptias, et nolebant uenire. Et ceperunt omnes simul excusare. Primus dixit ei: uillam emi, et necesse habeo exire et uidere illam: rogo te, habe me excusatum. Et alter dixit: Iuga boum emi quinque, et eo probare illa:  rogo te, habe me excusatum. Et alius dixit: Uxorem duxi, et ideo non possum uenire. Iterum misit alios seruos, dicens: Dicite inuitatis, Ecce prandium meum paraui; tauri mei, et altilia occisa sunt, et omnia parata; uenite ad nuptias. Illi autem neglexerunt et abierunt, alius in uillam suam, alius uero ad negotiationem suam. Reliqui uero tenuerunt seruos eius, et contumelia affectos occiderunt. Rex autem cum audisset, iratus est; et missis exercitibus suis, perdidit homicidas illos, et ciuitatem illorum succendit. Tunc ait seruis suis: Nuptie quidem parate sunt; sed qui inuitati erant, non fuerunt digni. Ite ergo ad exitus uiarum, in plateas, et uicos, et ciuitates; et quoscunque inueneritis pauperes ac debiles, et cecos, et claudos, uocate ad nuptias. Et ait seruus: Factum  est, domine, ut imperasti, et adhuc locus est. Et ait dominus seruo, Exi in uias et sepes, et compelle intrare, ut impleatur domus mea. Dico autem uobis: quod nemo uirorum illorum qui uocati sunt gustabunt cenam meam. Et egressi serui eius in uias, congregauerunt omnes quotquot inuenerunt malos et bonos, et implete sunt nuptie discumbentium. Intrauit autem rex, ut uideret discumbentes: et uidit ibi hominem non uestitum ueste nuptiali. Et ait illi: Amice, quomodo huc intrasti, non habens uestem nuptialem? At ille obmutuit. Tunc dixit rex ministris: Ligatis pedibus eius et manibus, mittite eum in tenebras exteriores. Ibi erit fletus et stridor dentium. Multi enim sunt uocati, pauci uero electi.



CAPUT CXXuI. Pharisei mittunt ad Iesum dolo interrogantes si licet tributum reddere Cesari.

MATTH. XXII, 15-22; MARC. XII, 13-17; LUC. XX, 20-26. Tunc abeuntes Pharisei consilium inierunt ut caperent eum in sermone. Et mittunt ei discipulos suos cum Herodianis, dicentes: Magister, scimus quia uerax es, et uiam Dei in ueritate doces, et non est tibi cura de aliquo: non enim respicis personam hominum. Dic ergo nobis: Quid tibi uidetur? Licet censum dare Cesari, an non? Cognita autem iehsu nequitia eorum, ait: Quid me tentatis, hypocrite? Ostendite mihi numisma census. At illi obtulerunt ei denarium. Et ait illis iehsu: Cuius est imago hec et suprascriptio? Dicunt ei: Cesaris. Tunc ait  illis: Reddite ergo que sunt Cesaris Cesari, et que sunt Dei Deo. Et audientes mirati sunt, et relicto eo abierunt.



CAPUT CXXuII. De Sadduceis, qui dicunt non esse resurrectionem: et interrogant de septem fratribus qui unam uxorem habuerant.

MATTH. XXII, 23-33; MARC. XII, 18-27; LUC. XX, 27-39. In illo die accesserunt ad eum Sadducei, qui dicunt non esse resurrectionem, et interrogauerunt eum, dicentes: Magister, Moyses dixit: Si quis mortuus fuerit non habens filios, ut ducat eius frater uxorem illius, et suscitet semen fratri suo. Erant autem apud nos septem fratres: et primus, uxore ducta, defunctus est; et non habens semen, reliquit  uxorem suam fratri suo. Similiter secundus mortuus est sine filio: et tertius accepit eam, et omnes septem, et non reliquerunt semen. Nouissime autem omnium, et mulier defuncta est. In resurrectione autem, cuius eorum erit uxor? Omnes enim habuerunt eam. Et ait illis iehsu: Erratis, nescientes Scripturas, neque uirtutem Dei. Filii seculi huius nubunt, et traduntur ad nuptias: illi autem qui digni habentur [a 13Kb] seculo illo, et resurrectione ex mortuis, neque nubent neque ducent uxores: neque enim ultra mori poterunt, sed sunt sicut angeli Dei in celo: et filii sunt Dei, cum sint filii resurrectionis. Quia uero resurgant mortui, non legistis in libro Moysi, supra rubum, quia dictum est a Deo, quomodo dixerit illi Deus: Ego sum Deus Abraham, Deus Isaac, et Deus  Iacob ? Non est Deus mortuorum, sed uiuorum: omnes enim uiuunt ei. uos ergo multum erratis. Et audientes turbe, mirabantur de doctrina eius. Respondentes autem quidam scribarum, dixerunt: Magister, bene dixisti.



CAPUT CXXuIII. Scriba interrogabat Iesum: quod mandatum maximum esset in lege?

MATTH. XXII, 34-40; MARC. XII, 28-34; LUC. X, 25-37. Pharisei autem audientes quia silentium  imposuisset Sadduceis, conuenerunt in unum. Et accessit unus de scribis, legis doctor, tentans eum et dicens: Magister, quod est mandatum magnum in lege? Ait illi iehsu: Primum omnium mandatum est: Audi, Isrel, Deus omnium nostrum [b 15Kb] Deus unus est: et, Diliges Dominum Deum tuum ex toto corde tuo, et ex tota anima tua, et ex tota mente tua . Hoc est primum et maximum mandatum. Secundum autem simile est huic: Diliges proximum tuum sicut te ipsum. In his duobus mandatis tota lex pendet et prophete. Et ait illi scriba: Bene, Magister, in ueritate dixisti, quia unus est, et non est alius preter eum: et ut diligatur ex toto corde, ex toto intellectu, et ex tota anima, et ex tota fortitudine: et diligere proximum tanquam seipsum, maius  est omnibus holocautomatibus et sacrificiis. iehsu autem uidens quod sapienter respondisset, dixit illi: Recte respondisti: hoc fac, et uiues. Ille autem uolens iustificare se ipsum, dixit ad Iesum: Et quis est meus proximus? Suscipiens autem iehsu, dixit: Homo quidam descendebat ab Hierusalem in Hiericho, et incidit in latrones, qui etiam spoliauerunt eum, et plagis impositis abierunt, semiuiuo relicto. Accidit autem ut sacerdos quidam descenderet eadem uia; et uiso illo, preteriuit. Similiter et Leuita cum esset secus locum, et uideret eum pertransiit. Samaritanus autem quidam transiens, uenit secus eum, et uidens eum, misericordia motus est. Et appropians alligauit eum, infundens in uulnera eius uinum et oleum. Et imponens illum in iumentum  suum, duxit in stabulum, et curam eius egit. Et altera die protulit duos denarios, et dedit stabulario, et ait: Curam illius habe, et quodcunque supererogaueris, ego cum rediero, reddam tibi. Quis horum trium uidetur tibi proximus fuisse illi qui incidit in latrones? At ille dixit: Qui fecit misericordiam in illum. Et ait illi iehsu: uade, et tu fac similiter.



CAPUT CXXIX. Docente Iesu in templo, miserunt Pharisei eum comprehendere.

LUC. XIX, 47, 48. Et erat docens quotidie in templo. Principes autem sacerdotum, et scribe, et principes plebis, querebant illum perdere: et non inueniebant quid facerent illi. Omnis enim populus suspensus  erat, audiens illum.---IOAN. uII, 32-52. Audierunt Pharisei turbam murmurantem de illo hec. Et miserunt principes et Pharisei ministros, ut apprehenderent illum. Dixit ergo  iehsu: Adhuc modicum tempus uobiscum sum, et uado ad eum qui misit me. Queretis me et non inuenietis: et ubi sum ego, uos non potestis uenire. Dixerunt ergo Iudei ad semetipsos: Quo hic iturus est, quia non inueniemus eum? Nunquid in dispersionem gentium iturus est, et docturus gentes? Quis est hic sermo quem dixit: Queretis me,  et non inuenietis; et ubi sum ego, uos non potestis uenire? In nouissimo autem die magno festiuitatis, stabat iehsu, et clamabat dicens: Si quis sitit, ueniat ad me, et bibat. Qui credit in me, sicut dicit Scriptura , flumina de uentre eius fluent aque uiue. Hoc autem dixit de spiritu, quem accepturi erant credentes in eum. Nondum enim erat Spiritus datus, quia iehsu nondum erat glorificatus. Ex illa ergo turba, cum audissent hos sermones eius, dicebant: Hic  Christus. Quidam autem dicebant: Nunquid a Galilea Christus uenit? Nonne Scriptura dicit, quia ex semine Dauid, et de Bethleem castello ubi erat Dauid, uenit Christus ? Dissensio itaque facta est in turba propter eum.  uenerunt ergo ministri ad pontifices et Phariseos, et dixerunt eis illi: Quare non adduxistis illum? Responderunt ministri: Nunquam sic locutus est homo, sicut hic homo. Responderunt ergo eis Pharisei: Nunquid et uos seducti estis? Nunquid aliquis ex principibus credidit in eum, aut ex Phariseis? Sed turba hec que non nouit legem, maledicti sunt. Dicit Nicodemus ad eos, ille qui uenit ad eum nocte, qui unus erat ex ipsis: Nunquid lex nostra  iudicat hominem, nisi audierit prius ab ipso, et cognouerit quid faciat? Responderunt et dixerunt ei: Nunquid et tu Galileus es? Scrutare, et uide [a 15Kb] , quia propheta a Galilea non surgit.



CAPUT CXXX. Interrogabat Phariseos iehsu, cuius filius est Christus.

MATTH. XXII, 41-46; LUC. XX, 40-44. Congregatis autem Phariseis, interrogauit eos iehsu, dicens: Quid uobis uidetur de Christo? cuius filius est? Dicunt ei: Dauid. Ait illis: Quomodo  Dauid in libro Psalmorum uocat eum Dominum, dicens: Dixit Dominus Domino meo: Sede a dextris meis, donec ponam inimicos tuos scabellum pedum tuorum ? Si ergo Dauid in Spiritu uocat eum Dominum, quomodo filius eius est? Et nemo poterat ei respondere uerbum, neque ausus fuit quisquam ex illa dic eum amplius interrogare.



CAPUT CXXXI.  iehsu docet: Ego sum lux mundi.

IOAN. uIII, 12-19. Iterum ergo locutus est eis iehsu, dicens: Ego sum lux mundi. Qui sequitur me, non ambulat in tenebris, sed habebit lumen uite. Dixerunt ergo ei Pharisei: Tu de te ipso testimonium perhibes: testimonium tuum non est uerum. Respondit  iehsu, et dixit eis: Et si ego testimonium perhibeo de me ipso, uerum est testimonium meum: quia scio unde ueni, et quo uado: uos autem nescitis unde uenio, aut quo uado. uos secundum carnem iudicatis: ego non iudico quemquam. Et si iudico ego, iudicium meum uerum est, quia solus non sum; sed ego et qui misit me, Pater. Et in lege uestra scriptum est: Quia duorum hominum testimonium uerum est . Ego sum qui testimonium perhibeo de me ipso: et testimonium perhibet de me, qui misit me, Pater. Dicebant ergo ei: Ubi est pater tuus? Respondit iehsu: Neque me scitis, neque Patrem meum. Si me sciretis, forsitan et Patrem meum sciretis. IOAN. uIII, 21-59. Ego uado, et queretis me, et in peccato uestro moriemini. Quo  ego uado, uos non potestis uenire. Dicebant ergo Iudei: Nunquid interficiet semetipsum, quia dicit: Quo ego uado, uos non potestis uenire? Et dicebat eis: uos de deorsum estis, ego de supernis sum. uos de mundo hoc estis, ego non sum de hoc mundo. Dixi ergo uobis, quia moriemini in peccatis uestris. Si enim non credideritis quia ego sum, moriemini in peccato uestro. Dicebant ergo ei: Tu quis es? Dixit eis iehsu: Principium qui et loquor uobis. Multum habeo de uobis loqui et iudicare: sed qui misit me, uerax est: et ego que audiui a Patre meo [b 9Kb] , hec loquor in mundo. Et non cognouerunt, quia Patrem dicebat eius Deum [c 20Kb] . Dixit ergo eis iehsu: Cum exaltaueritis Filium hominis, tunc cognoscetis quia ego sum, et a me ipso facio nichil; sed sicut  docuit me Pater, hec loquor. Et qui misit me, mecum est,  non reliquit me solum: quia ego que placita sunt ei facio semper. Hec illo loquente, multi crediderunt in eum. Dicebat ergo iehsu ad eos qui crediderunt in eum [d 1Kb] : O Iudei, si uos manseritis in sermone meo, uere discipuli mei eritis, et cognoscetis ueritatem, et ueritas liberabit uos. Responderunt ei: Semen Abrahe sumus, et nemini seruiuimus unquam: quomodo tu dicis: Liberi eritis? Respondit eis iehsu: Amen, amen dico uobis: quia omnis qui facit peccatum seruus est peccati. Seruus autem non manet in domo in eternum. Filius manet in eternum. Si ergo Filius uos liberauerit, uere liberi eritis. Scio quia filii Abrahe estis: sed queritis me interficere,  quia sermo meus non capit in uobis. Ego quod uidi apud Patrem, loquor; et uos quod uidistis apud patrem uestrum facitis. Responderunt et dixerunt ei: Pater noster Abraham est. Dicit eis iehsu: Si filii Abrahe estis, opera Abrahe facite. Nunc autem queritis me interficere, hominem qui ueritatem uobis  locutus sum, quam audiui a Patre meo: hoc Abraham non fecit. uos facitis opera patris uestri. Dixerunt itaque ei: Nos ex fornicatione non sumus nati: unum Patrem habemus Deum. Dixit ergo eis iehsu: Si Deus Pater uester esset, diligeretis utique me: ego enim ex Deo processi, et ueni: neque enim a me ipso ueni, sed ille me misit. Quare loquelam meam non cognoscitis? quia non potestis audire sermonem meum. uos ex patre diabolo estis, et desideria patris uestri uultis facere. Ille homicida erat ab initio, et in ueritate non stetit, quia non est ueritas in eo. Cum loquitur mendacium, ex propriis loquitur, quia mendax est, et pater eius. Ego autem quia ueritatem dico, non creditis mihi. Quis ex uobis arguet me de peccato? Si ueritatem dico [a 16Kb] ,  quare uos non creditis mihi? Qui est ex Deo, Dei uerba audit. Propterea uos non auditis, quia ex Deo non estis. Responderunt ergo Iudei, et dixerunt ei: Nonne bene dicimus nos, quia Samaritanus es tu, et demonium habes? Respondit iehsu: Ego demonium non habeo, sed honorifico Patrem meum, et uos inhonorastis me. Ego autem non quero gloriam meam: est qui querat et iudicet. Amen [b 1Kb] dico uobis: Si quis sermonem meum seruauerit, mortem non uidebit in eternum. Dixerunt ergo ei Iudei: Nunc cognouimus quia demonium habes. Abraham mortuus est, et prophete, et tu dicis: Si quis sermonem meum seruauerit, non gustabit mortem in eternum. Nunquid tu maior es patre nostro Abraham, qui mortuus est, et prophete mortui sunt? Quem te ipsum facis? Respondit  iehsu: Si ego glorifico me ipsum, gloria mea nichil est. Est Pater meus qui glorificat me, quem uos dicitis, quia Deus uester est. Et non cognouistis eum: ego autem noui eum. Et si dixero quia non scio eum, ero similis uobis, mendax. Sed scio eum, et sermonem eius seruo. Abraham pater uester exsultauit, ut uideret diem meum: et uidit, et gauisus est [c 15Kb] . Dixerunt ergo Iudei ad eum: Quinquaginta annos nondum habes, et Abraham uidisti? Dixit eis iehsu: Amen, amen dico uobis, antequam Abraham fieret ego sum. Tulerunt ergo lapides, ut iacerent in eum: iehsu autem abscondit se, et exiuit de templo.



CAPUT CXXXII. iehsu faciens lutum de sputo, et ponens super oculos ceci nati, curauit eum.

 IOAN. IX, 1-34. Et preteriens uidit hominem cecum a natiuitate. Et interrogauerunt eum discipuli eius: Rabbi, quis peccauit, hic, aut parentes eius, ut cecus nasceretur? Respondit iehsu: Neque hic peccauit, neque parentes eius; sed ut manifestentur opera Dei in illo. Me oportet operari opera eius  qui misit me, donec dies est: uenit nox quando nemo potest operari. Quandiu sum in mundo, lux sum mundi. Hec cum dixisset, exspuit in terram, et fecit lutum ex sputo, et liniuit lutum super oculos eius, et dixit ei: uade, et laua in natatoria Sile, quod interpretatur, Missus. Abiit ergo et lauit, et uenit uidens. Itaque et uicini et qui uidebant [d 12Kb] eum prius quia mendicus erat, dicebant: Nonne hic est qui sedebat et mendicabat? Alii dicebant, quia hic est. Alii autem, nequaquam, sed similis est ei. Ille uero dicebat, quia ego sum. Dicebant ergo ei: Quomodo aperti sunt tibi oculi? Respondit: Ille homo qui dicitur iehsu lutum fecit, et unxit oculos meos, et dixit mihi: uade ad natatoriam Sile, et laua. Et abii, et laui, et uideo, Dixerunt ei: Ubi est ille? Ait: Nescio. Adducunt  eum ad Phariseos, qui cecus fuerat. Erat autem sabbatum quando lutum fecit iehsu, et aperuit oculos eius. Iterum autem interrogabant eum Pharisei, quomodo uidisset? Ille autem dixit eis: Lutum posuit mihi super oculos, et laui, et uideo. Dicebant ergo ex Phariseis quidam: Non est hic homo a Deo, qui sabbatum non custodit. Alii dicebant [e 9Kb] : Quomodo potest homo peccator hec signa facere? Et schisma erat in eis. Dicunt ergo ceco iterum: Tu quid dicis de eo qui aperuit oculos tuos? Ille autem dixit: Quia propheta est. Non crediderunt ergo Iudei de illo quia cecus fuisset, * donec uocauerunt parentes eius qui uiderat. Et interrogauerunt eos dicentes: Hic est filius uester, quem uos dicitis quia cecus natus est? Quomodo ergo nunc uidet? Responderunt eis parentes,  et dixerunt: Scimus, quia hic est filius noster, et quia cecus natus est: quomodo * ergo nunc uideat nescimus: aut quis eius aperuit oculos, nos nescimus: ipsum interrogate: etatem habet: ipse de se loquatur. Hec dixerunt parentes eius, quia timebant Iudeos. Iam enim conspirauerunt Iudei, ut si quis eum confiteretur esse Christum, extra synagogam fieret. Propterea parentes eius dixerunt: Quia etatem habet, ipsum interrogate. uocauerunt ergo rursum hominem qui erat cecus, et dixerunt ei: Da gloriam Deo. Nos scimus quia hic homo peccator est. Dixit ergo ille: Si peccator est, nescio: unum scio, quia cecus cum essem, modo uideo. Dixerunt ergo illi: Quid fecit tibi? quomodo aperuit tibi oculos? Respondit eis: Dixi uobis iam, et audistis: quid iterum  uultis audire? Nunquid et uos uultis discipuli eius fieri? Maledixerunt * ei, et dixerunt: Tu discipulus illius sis: nos autem discipuli Moysi sumus. Nos scimus quia Moysi locutus est Deus: hunc autem nescimus unde sit. Respondit ille homo, et dixit eis: In hoc enim mirabile est, quia uos nescitis unde sit, et  aperuit oculos meos. Scimus autem quia peccatores Deus non audit: sed si quis Dei cultor est, et uoluntatem eius facit, hunc exaudit. A seculo non est auditum quia aperuit quis oculos ceci nati. Nisi esset hic a Deo, non poterat facere quidquam. Responderunt, et dixerunt ei: In peccato [a 11Kb] natus es totus, et tu doces nos? Et eiecerunt eum foras.



CAPUT CXXXIII. iehsu agnitus est eidem ceco. Et contendit multa cum Iudeis.

IOAN. IX, 35-41. Audiuit iehsu quia eiecerunt eum foras; et cum inuenisset eum, dixit ei: Tu credis in Filium Dei? Respondit ille, et dixit: Quis est, Domine, ut credam in eum? Et dixit ei iehsu: Et uidisti  eum et qui loquitur tecum, ipse est. * Ide ait: Credo, Domines Et procidens adorauit eum. Dixit ei iehsu [b 1Kb] : In iudicium ego in hunc mundum ueni; ut qui non uident uideant, et qui uident ceci fiant. Et audierunt ex Phariseis qui cum ipso erant, et dixerunt ei: Nunquid et nos ceci sumus? Dixit eis iehsu: Si ceci essetis, non haberetis peccatum. Nunc uero * quia dicitis, uidemus, peccatum uestrum manet.---IOAN. X, 1-21. Amen * dico uobis: qui non intrat per ostium in ouile ouium, sed ascendit aliunde, ille fur est et latro: qui autem intrat per ostium, pastor est ouium. Huic ostiarius aperit, et oues uocem eius audiunt: et proprias oues uocat nominatim, et educit eas. Et cum proprias oues emiserit, ante eas uadit: et oues illum sequuntur,  quia sciunt uocem eius. Alienum autem non sequuntur, sed fugiunt ab eo: quia non nouere uocem alienorum. Hoc prouerbium dixit illis iehsu. Illi autem non cognouere quid loqueretur eis. Dixit ergo * iterum iehsu: Amen * dico uobis, quia ego sum ostium ouium. Omnes quotquot uenerunt, fures sunt et latrones, * sed non audierunt eos oues. Ego sum ostium. Per me si quis introierit : et ingredietur et egredietur, et pascua inueniet. Fur non uenit, nisi ut furetur, et mactet, et perdat. Ego ueni ut uitam habeant . Ego sum pastor bonus. Bonus pastor animam suam dat pro ouibus *. Mercenarius, et qui non est pastor, cuius non sunt oues proprie, uidet lupum uenientem, et dimittit oues, et fugit: et lupus rapit, et  dispergit oues. Mercenarius autem fugit, quia mercenarius est, et non pertinet ad eum de ouibus. Ego sum pastor bonus: et cognosco meas, et cognoscunt me mee. Sicut nouit me Pater, et ego agnosco Patrem: et animam meam pono pro ouibus meis. Et alias oues habeo, que non sunt ex hoc ouili: et illas oportet me adducere, et uocem meam audient: et fiet unum ouile, et unus pastor. Propterea me Pater diligit: quia ego pono animam meam . Nemo tollit eam a me, sed ego pono eam a me ipso. * Potestatem habeo ponendi eam, et potestatem habeo iterum sumendi eam. Hoc mandatum  accepi a Patre meo. Dissensio iterum facta est inter Iudeos propter hos sermones. Dicebant autem multi ex ipsis: Demonium habet, et insanit: quid eum auditis? Alii dicebant: uerba hec non sunt demonium habentis: nunquid demonium potest cecorum oculos aperire?



CAPUT CXXXIu. Interrogatur iehsu a Iudeis: Si tu es Christus, dic nobis manifeste.

IOAN. X, 22-42. Facta sunt autem encenia in Hierosolymis: et hiems erat. Et ambulabat iehsu in templo, in porticu Salomonis. Circumdederunt ergo eum Iudei, et dicebant ei: Quousque animam nostram tollis? Si tu es Christus, dic nobis palam. Respondit eis iehsu: Loquor uobis, et non creditis.  Opera que ego facio in nomine Patris mei, hec testimonium perhibent de me: sed uos non creditis, quia non estis ex ouibus meis. Oues mee uocem meam audiunt: et ego cognosco eas, et sequuntur me. Ego uitam eternam do eis, et non peribunt in eternum, et non rapiet eas quisquam de manu mea. Pater meus quod dedit mihi, maius omnibus est: et nemo potest rapere de manu Patris mei. Ego et Pater unum sumus. Sustulerunt * lapides Iudei, ut lapidarent eum. Respondit eis iehsu: Multa opera bona ostendi uobis ex Patre meo, propter quod opus eorum me lapidatis? Responderunt ei Iudei: De bono opere non lapidamus te, sed de blasphemia; et quia homo tu cum sis, facis te ipsum Deum. Respondit eis iehsu: Nonne scriptum est in lege uestra, quia Ego dixi,  dii estis ? Si illos dixit deos, ad quos sermo Dei factus est, et non potest solui Scriptura: Quem Pater sanctificauit, et misit in mundum, uos dicitis: Quia blasphemas: quia dixi, Filius Dei sum? Si non facio opera Patris mei, nolite credere mihi. Si autem facio, et si non uultis mihi credere, operibus credite, ut cognoscatis, et credatis, quia in me est Pater, et ego in Patre. Querebant ergo eum * comprehendere, et exiuit de manibus eorum. Et abiit iterum trans Iordanem, in eum locum ubi erat Ioannes baptizans primum: et mansit illic. Et multi uenerunt ad eum, et dicebant: Quia Ioannes quidem signum fecit nullum. Omnia autem quecunque dixit Ioannes de hoc, uera erant. Et multi crediderunt in eum.



CAPUT CXXXu. iehsu resuscitat Lazarum a mortuis: et principes concilium faciunt, ut interficerent eum.

IOAN. XI, 1-56. Erat autem quidam languens, Lazarus a Bethania, de castello Marie et Marthe sororis eius. Maria autem erat que unxit Dominum unguento, et extersit pedes eius capillis suis, cuius frater Lazarus infirmabatur. Miserunt ergo sorores eius ad eum, dicentes: Domine, ecce quem amas infirmatur. Audiens autem iehsu, dixit eis: Infirmitas hec non est ad mortem, sed pro gloria Dei, ut glorificetur Filius Dei per eam. Diligebat autem  iehsu Martham, et sororem eius Mariam, et Lazarum. Ut ergo audiuit quia infirmabatur, tunc quidem mansit in eodem loco duobus diebus. Deinde, post hec dicit discipulis suis: Eamus in Iudeam iterum. Dicunt ei discipuli: Rabbi, * in Iudeam? Nunc querebant te lapidare Iudei, et iterum uadis illuc? Respondit iehsu: Nonne duodecim sunt hore diei? Si quis ambulauerit in die, non offendit, quia lucem huius mundi uidet: si autem ambulauerit in nocte, offendit, quia non est lux in eo. Hec ait, et post hec dicit eis: Lazarus amicus noster dormit: sed uado, ut a somno suscitem eum. Dixerunt ergo discipuli eius; Domine, si dormit, saluus erit. Dixerat autem iehsu de morte eius. Illi autem putauerunt quia de dormitione somni diceret. Tunc ergo dixit  eis manifeste: Lazarus mortuus est: et gaudeo propter uos, ut credatis, quia non eram ibi: sed eamus ad eum. Dixit ergo Thomas qui dicitur Didymus, ad condiscipulos: Eamus et nos, et moriamur cum eo. uenit itaque iehsu, et inuenit eum iam quatuor dies in monumento * manentem. Erat autem Bethania iuxta Hierosolymam, quasi stadiis quindecim. Multi autem ex Iudeis uenerant ad Martham et Mariam, ut consolarentur eas de fratre suo. Martha autem ut audiuit quia iehsu uenit, occurrit ei: Maria autem domi sedebat. Dixit ergo Martha ad Iesum: Domine, si hic fuisses, frater meus non fuisset mortuus. Sed et nunc scio quia quecunque poposceris a Deo, dabit tibi Deus. Dicit illi iehsu: Resurget frater tuus. Dicit * ergo Martha; Scio quia resurget in resurrectione,  in nouissimo die. Dicit  iehsu: Ego sum resurrectio et uita. Qui credit in me, etiamsi mortuus fuerit, uiuet. Et omnis qui uiuit, et credit in me, non morietur in eternum. Credis hoc? Ait illi: Utique, Domine: ego credidi quia tu es Christus Filius Dei uiui, qui in hunc mundum uenisti. Et cum hec dixisset, abiit, et uocauit Mariam sororem suam silentio, dicens: Magister adest, et uocat te. Illa ut audiuit, surgit cito, et uenit ad eum. Nondum enim uenerat iehsu in castellum, sed erat adhuc in illo loco ubi occurrerat ei Martha. Iudei ergo qui erant cum illa in domo, et consolabantur eam, cum uidissent Mariam, quia cito surrexit et exiit, secuti sunt eam, dicentes: Quia uadit ad monumentum, ut ploret ibi. Maria ergo cum uenisset ubi erat iehsu,  uidens eum, cecidit ad pedes eius, et dixit ei: Domine, si fuisses hic, non esset mortuus frater meus. iehsu ergo ut uidit eam plorantem, et Iudeos qui cum ea uenerant plorantes, * fremuit spiritu, et turbauit se ipsum, et dixit: Ubi posuistis eum? Dicunt ei: Domine, ueni et uide. Et lacrymatus est iehsu. Dixerunt ergo Iudei: Ecce quomodo amabat eum. Quidam autem dixerunt ex ipsis: Non poterat hic qui aperuit oculos ceci *, facere ut hic non moreretur? iehsu ergo rursum fremens in semetipso, uenit ad monumentum. Erat autem spelunca: et lapis superpositus * ei. Ait iehsu: Tollite lapidem. Dicit ei Martha, soror eius qui mortuus fuerat: Domine, iam fetet, quatriduanus enim est. Dicit ei  iehsu: Nonne dixi tibi quoniam si credideris, uidebis gloriam Dei? Tulerunt ergo lapidem. iehsu autem eleuatis sursum oculis, dixit: Pater, tibi gratias ago, quoniam audisti me. Ego autem sciebam quia semper me audis; sed propter populum qui circumstat, dixi: ut credant quia tu me misisti. Hec cum dixisset, uoce magna clamauit: Lazare, ueni foras. Et statim prodiit qui fuerat mortuus, ligatus pedes et manus institis: et facies illius sudario erat ligata. Dicit iehsu illis: Soluite eum, et sinite abire. Multi ergo ex Iudeis qui uenerant ad Mariam *, et uiderant que fecit iehsu, crediderunt in eum. Quidam autem ex ipsis abierunt ad Phariseos, et dixerunt eis que fecit iehsu. Collegerunt ergo pontifices et Pharisei concilium, et dicebant:  Quid facimus, quia hic homo multa signa facit? Si dimittimus eum sic, omnes credent in eum; et uenient Romani, et tollent locum nostrum et gentem. Unus autem ex ipsis, Caiphas nomine, cum esset pontifex anni illius, dixit eis: uos nescitis quidquam, nec cogitatis quia expedit * nobis ut unus moriatur homo pro populo, et non tota gens pereat. Hoc autem a semetipso non dixit: sed cum esset pontifex anni illius, prophetauit quia iehsu moriturus erat pro gente: et non tantum pro gente, sed ut et filios Dei qui erant dispersi, congregaret in unum. Ab illo ergo die cogitauerunt ut interficerent eum. iehsu ergo iam non palam ambulabat apud Iudeos, sed  in regionem iuxta desertum, in ciuitatem que dicitur Ephrem: et ibi morabatur  cum discipulis suis. Proximum autem erat Pascha Iudeorum: et ascenderunt multi Hierosolymam de regione ante Pascha, ut sanctificarent seipsos. Querebant ergo Iesum, et colloquebantur ad inuicem, in templo stantes: Quid putatis, quia non uenit ad diem festum? Dederunt ergo pontifices et Pharisei mandatum, ut si quis cognouerit ubi sit, indicet, ut apprehendant eum.



CAPUT CXXXuI. Non receptus iehsu in ciuitate Samaritana: Ioannes et Iacobus dicunt ad eum: Si uis, dicimus, ut descendat ignis de celo.

LUC. IX, 51-56. Factum est autem dum complerentur dies assumptionis eius, et ipse faciem suam firmauit, ut iret Hierusalem. Et misit * nuntium  ante conspectum suum. Et euntes intrauerunt in ciuitatem Samaritanorum, ut pararent illi. Et non receperunt eum, quia facies eius erat euntis Hierusalem. Cum uidissent autem discipuli eius, Iacobus et Ioannes, dixerunt: Domine, uis dicimus ut ignis descendat de celo, et consumat illos? Et conuersus increpauit illos, dicens: Nescitis cuius spiritus estis. Filius hominis non uenit animas perdere, sed saluare. Et abierunt in aliud castellum.



CAPUT CXXXuII. iehsu uenit in Bethaniam; et multi Iudeorum euntes, propter Lazarum crediderunt in eum.

IOAN. XII, 1-9-19; MATTH. XXuI, 6. iehsu ergo ante sex dies Pasche uenit Bethaniam, ubi fuerat Lazarus  mortuus quem suscitauit iehsu. Et cum esset in domo Simonis leprosi, cognouit turba multa ex Iudeis, quia illic est: et uenerunt non propter Iesum tantum, sed ut Lazarum uiderent, quem suscitauit a mortuis. Pharisei ergo dixerunt ad semetipsos: uidetis quia nichil proficimus? Ecce mundus totus post eum abiit. Cogitauerunt autem principes sacerdotum, ut et Lazarum interficerent; quia multi propter illum abibant ex Iudeis, et * crediderunt in Iesum. Fecerunt autem ei cenam ibi: et Martha ministrabat: Lazarus uero erat unus ex discumbentibus cum eo.



CAPUT CXXXuIII. Maria fudit alabastrum unguenti in capite Iesu. Et iehsu increpat Phariseum.

 IOAN. XII, 3-8; MARC. XIu, 3-9; MATTH. XXuI, 6-13. Maria ergo habens alabastrum unguenti nardi spicati pretiosi, fracto alabastro, effudit super caput eius recumbentis, et unxit pedes eius, et extersit capillis suis: et domus impleta est ex odore unguenti. Dixit ergo unus ex discipulis eius Iudas * Scariotis, qui erat traditurus eum: Quare unguentum hoc non ueniit trecentis denariis, et datum est egenis? Dixit autem hoc, non quia de egenis pertinebat ad eum, sed quia fur erat, et loculos habens, ea que mittebantur portabat. Erant autem quidam indigne ferentes intra semetipsos, et dicentes: Utquid perditio hec unguenti facta est? Sciens autem iehsu, ait illis: Quid molesti estis huic mulieri? Opus bonum operata est in me. Nam semper pauperes  * habebitis uobiscum; et cum uolueritis, potestis illis benefacere; me autem non semper * habebitis. Mittens enim hec unguentum hoc in corpus meum, ad sepeliendum me fecit. Amen dico uobis: Ubicunque predicatum fuerit Euangelium hoc in toto mundo, dicetur et quod hec fecit in memoriam eius.---LUC. uII, 39-50. uidens autem Phariseus qui uocauerat eum, ait intra se, dicens: Hic si esset propheta, sciret utique que et qualis * esset mulier que tangit eum, quia peccatrix est. Et respondens iehsu, dixit ad illum: Simon, habeo tibi aliquid dicere. At ille ait: Magister, dic. Duo debitores erant cuidam feneratori: unus debebat denarios quingentos, * alius quinquaginta. Non habentibus illis unde redderent, donauit utrisque. Quis ergo eum plus *  diliget? Respondens Simon dixit: Aestimo quia is cui plus donauit. At ille dixit ei: Recte iudicasti. Et conuersus ad mulierem, dixit: * Simon, uides hanc mulierem? Intraui in domum tuam, aquam pedibus meis non dedisti: hec autem lacrymis rigauit pedes meos, et capillis suis tersit. Osculum mihi non dedisti: hec autem ex quo * intraui, non cessauit osculari pedes meos. Oleo caput meum non unxisti: hec autem unguento unxit pedes meos. Propter quod dico tibi: * Remittentur ei peccata multa, quia dilexit multum. Cui autem minus dimittitur, minus diligit. Dixit autem ad illam: Dimittuntur tibi peccata. Et ceperunt qui simul accumbebant, dicere intra se: Quis est hic, qui etiam peccata dimittit?  Dixit autem ad mulierem: Fides tua te saluam fecit: uade in pace.---LUC. XIX, 28. Et his dictis abiit, ascendens Hierusalem.



CAPUT CXXXIX. Hierosolymis Greci uidere uolunt Iesum.

IOAN. XII, 20-36. Erant autem gentiles quidam ex his qui ascenderant, ut adorarent in die festo. Hi ergo accesserunt ad Philippum, qui erat a Bethsaida Galilee, et rogabant eum, dicentes: Domine, uolumus Iesum uidere. uenit Philippus, et dicit Andree. Andreas rursum et Philippus * dicunt Iesu. iehsu autem respondit eis, dicens: uenit hora ut * glorificetur Filius hominis. Amen, amen dico uobis, nisi granum frumenti cadens in terram mortuum fuerit, ipsum solum manet: si autem mortuum fuerit, multum  fructum affert. Qui amat animam suam, perdet eam; et qui odit animam suam in hoc mundo, in uitam eternam custodit eam. Si quis mihi ministrat, me sequatur. Et ubi sum ego, illic et minister meus erit. Si quis mihi ministrauerit, honorificabit eum Pater meus. Nunc anima mea turbata est. Et quid dicam? Pater, saluifica me ex hac hora. Sed propterea ueni in horam hanc. Pater, clarifica nomen tuum. uenit ergo uox de celo: Et clarificaui, et iterum clarificabo. Turba ergo que stabat et audiebat, dicebat, * tonitrum factum esse. Alii dicebant: Angelus ei locutus est. Respondit iehsu, et dixit: Non propter me hec uox uenit, sed propter uos. Nunc iudicium est mundi: nunc princeps huius mundi eiicietur foras. Et ego si exaltatus fuero a terra, omnia  traham ad me ipsum. Hoc autem dicebat, significans qua morte esset moriturus. Respondit ei turba: Nos audiuimus ex lege, quia Christus manet in eternum . Et quomodo tu dicis, Oportet exaltari Filium hominis? Dixit ergo eis iehsu: Adhuc modicum lumen in uobis est. Ambulate dum lucem habetis, ut non tenebre uos comprehendant. Et qui ambulat in tenebris, nescit quo uadat. Dum lucem habetis, credite in lucem, ut filii lucis sitis.



CAPUT CXL. Pharisei interrogant Iesum, quando uenit regnum Dei.

LUC. XuII, 20-21; XXI, 37-38. Interrogatus autem  a Phariseis, quando uenit regnum Dei, respondit eis, et dixit: Non uenit regnum Dei cum obseruatione; neque dicent: Ecce hic, aut ecce illic. Ecce enim regnum Dei intra uos est. Erat autem diebus docens in templo: noctibus uero exibat et morabatur in monte Oliueti. Et omnis populus * uentitabat ad eum in templo, audire eum.



CAPUT CXLI. iehsu loquitur ad turbas et discipulos, de scribis et Phariseis: et eorum ue.

MATTH. XXIII, 1-36. Tunc iehsu locutus est ad turbas et ad discipulos suos, dicens: Super cathedram Moysi sederunt scribe et Pharisei. Omnia ergo quecunque dixerint uobis, seruate et facite; secundum  autem opera eorum nolite facere: dicunt enim et non faciunt.---LUC. XI, 46. Alligant autem onera grauia et importabilia, et imponunt in humeros hominum: digito autem suo * non possunt ea mouere. Omnia uero opera sua faciunt ut uideantur ab hominibus: dilatant enim phylacteria sua, et magnificant fimbrias,---MARC. XII, 37-38, et uolunt ambulare in stolis. Amant enim primos recubitus in cenis, et primas cathedras in synagogis, et salutationes in foro, et uocari ab hominibus rabbi.  uos autem nolite uocari rabbi: unus est enim magister uester, omnes autem uos fratres estis. Et patrem nolite uocare uobis super terram: unus est enim Pater uester, qui in celis est. Nec uocemini magistri, quia  magister uester unus est Christus. Qui maior est uestrum erit minister uester. Qui autem se exaltauerit humiliabitur, et qui se humiliauerit exaltabitur. ---LUC. XI, 43; XX, 46. ue uobis, Pharisei, quia diligitis primas cathedras in synagogis, et salutationes in foro. ue uobis, scribe et Pharisei, hypocrite legisperiti, quia tulistis clauem scientie, et clauditis regnum celorum ante homines: uos autem non intratis, nec intreuntes sinitis intrare.---MARC. XII, 39; LUC. XX, 47. ue uobis, Pharisei hypocrite, qui deuoratis domos uiduarum, sub obtentu prolixe orationis: accipietis maiorem damnationem. ue uobis, scribe et Pharisei hypocrite, qui circuitis mare et aridam, ut faciatis unum proselytum: et cum fuerit factus, facitis eum filium gehenne duplo  quam uos. ue uobis, duces ceci, qui dicitis: Quicunque iurauerit per templum, nichil est; qui autem iurauerit in auro templi, debet. Stulti et ceci, quid enim maius est, aurum, an templum quod sanctificat aurum? Et quicunque iurauerit in altari, nichil est; quicunque autem iurauerit in dono quod est super illud, debet. Ceci, quid enim maius est, donum, an altare quod sanctificat donum? Qui ergo iurat in altari, iurat in eo et in omnibus que super illud sunt. Et qui iurauerit in templo, iurat in illo et in eo qui habitat in ipso. Et qui iurat in celo, iurat in throno Dei, et in eo qui sedet super eum.---LUC. XI, 42. ue uobis, scribe et Pharisei hypocrite, qui decimatis mentham et anethum et cyminum et rutam et omne olus, et reliquistis que grauiora sunt legis,  iudicium et misericordiam, et fidem et caritatem Dei: hec oportuit facere, et illa non omittere. Duces ceci, excolantes culicem, camelum autem deglutientes. ---LUC. XI, 39-51. ue uobis, scribe et Pharisei hypocrite, qui mundatis quod deforis est calicis et paropsidis: intus autem pleni estis rapina et immunditia. Pharisee cece, munda prius quod intus est calicis et paropsidis, ut fiat et id quod deforis est mundum. ue uobis, quia estis ut monumenta que non apparent, et homines ambulantes supra ea nesciunt. ue uobis, scribe et Pharisei hypocrite: quia similes estis sepulcris dealbatis, que a foris apparent hominibus speciosa, intus uero plena sunt ossibus mortuorum, et omni spurcitia. Sic et uos a  foris * apparetis hominibus iusti, intus autem pleni estis hypocrisi et iniquitate. Respondens quidam ex legisperitis, ait illi: Magister, hec dicens, etiam nobis contumeliam facis. At ille ait: Et uobis legisperitis ue: qui oneratis homines oneribus que portari non possunt, et ipsi uno digito uestro non tangitis sarcinas. ue uobis, scribe et Pharisei hypocrite, quia edificatis sepulcra prophetarum, et ornatis monumenta iustorum, et dicitis: Si fuissemus in diebus patrum nostrorum, non essemus socii eorum in sanguine prophetarum. Itaque testimonio estis uobismetipsis, quia filii estis eorum qui prophetas occiderunt. Et uos implete mensuram patrum uestrorum. Serpentes, genimina uiperarum, quomodo fugietis a iudicio gehenne? Propterea et sapientia Dei dixit:  Mittam ad illos prophetas, et apostolos, et sapientes, et scribas, et ex illis occidetis et crucifigetis, et ex eis flagellabitis in synagogis uestris, et persequemini de ciuitate in ciuitatem: ut ueniat super uos omnis sanguis iustus qui effusus est super terram, a sanguine Abel iusti usque ad sanguinem Zacarie, filii Barachie, quem occidistis inter templum et altare. Amen dico uobis, uenient hec omnia super generationem istam.



CAPUT CXLII. iehsu lamentatur super Hierusalem.

MATTH. XXIII, 37-39; LUC. XIII, 34-35. Hierusalem, Hierusalem, que occidis prophetas, et lapidas eos qui * mittuntur ad te, quoties uolui congregare filios tuos, quemadmodum gallina congregat pullos  suos * sub alis suis, et noluisti? Ecce relinquetur uobis domus uestra deserta. Dico enim uobis: non me uidebitis amodo, donec dicatis: Benedictus qui uenit in nomine Domini.



CAPUT CXLIII. Multi ex principibus crediderunt in eum: et non confitebantur, ne de synagoga eiicerentur.

IOAN. XII, 42-50. uerumtamen ex principibus multi crediderunt in eum; sed propter Phariseos non confitebantur, ut de synagoga non eiicerentur. Dilexerunt enim gloriam hominum magis quam gloriam Dei. iehsu autem clamauit, et dixit: Qui credit in me, non credit in me, sed in eum qui misit me. Et qui uidet me, uidet eum qui misit me. Ego lux in mundum ueni, ut omnis qui credit in me in tenebris  non maneat. Et si quis audierit uerba mea, et non custodierit, ego non iudico eum: non enim ueni ut iudicem mundum, sed ut saluificem mundum. Qui spernit me, et non accipit uerba mea, habet qui iudicet eum. Sermo quem locutus sum, ille iudicabit eum in nouissimo die: quia ego ex me ipso non sum locutus, sed qui misit me Pater, ipse mihi mandatum dedit, quid dicam, * aut quid loquar. Et scio quia mandatum eius uita eterna est. Que ergo ego loquor, sicut dixit mihi Pater, sic loquor.---IOAN. XII, 36-41. Hec locutus est eis iehsu, et abiit, et abscondit se ab eis. Cum autem tanta signa fecisset coram eis, non credebant in eum, ut sermo Isaie prophete impleretur, quem dixit: Domine, quis credidit auditui  nostro, et brachium Domini cui reuelatum est ? Hec dixit Isaias, quando uidit gloriam eius, et locutus est de eo.



CAPUT CXLIu. Ostendunt discipuli Iesu structuram templi.

MATTH. XXIu, 1-2; MARC. XIII, 1-2; LUC. XXI, 5-6. Et cum egrederetur iehsu de templo, accesserunt discipuli eius, ut ostenderent ei edificationem templi, dicentes: Magister, aspice quales lapides et quales structure. Et respondens iehsu, ait: uidetis has omnes edificationes? Amen dico uobis: uenient dies in quibus non relinquetur hic lapis supra lapidem, qui non destruatur.



CAPUT CXLu. Sedente Iesu in monte Oliueti interrogant eum discipuli:  Quod signum erit aduentus tui? uel eorum que dixisti? Et predicat de euersione Hierusalem et signis et prodigiis.

MATTH. XXIu, 3-31; MARC. XIII, 3-27; LUC. XXI, 7-28. Et cum sederet in monte Oliuarum contra templum, accesserunt discipuli secreto, et interrogauerunt eum, dicentes: Preceptor, dic nobis quando hec erunt? et quod signum aduentus tui, cum hec omnia incipient consummari? Et ait ad discipulos: uenient dies quando desideretis uidere unum diem Filii hominis, et non uidebitis. uidete ne quis uos seducat. Multi enim uenient in nomine meo, dicentes: Ego sum Christus, et multos seducent. Cum audieritis prelia et opiniones bellorum et seditiones, nolite terreri: oportet enim hec fieri, sed nondum est finis. Consurget  enim gens in gentem, et regnum contra regnum; et erunt pestilentie, et fames, et terremotus per loca, terroresque de celo, et signa magna. Hec autem omnia initia sunt dolorum. Tunc tradent uos in tribulationem, et occident uos: et eritis odio omnibus gentibus propter nomen meum. Et capillus de capite uestro non peribit. In patientia uestra possidebitis animas uestras. Ponite ergo in cordibus uestris non premeditari quomodo respondeatis: ego autem dabo uobis os et sapientiam cui non poterunt resistere et contradicere omnes aduersarii uestri. Tunc scandalizabuntur multi, et inuicem tradent, et odio habebunt inuicem. Et multi pseudoprophete surgent, et seducent multos. Et quoniam * abundabit iniquitas, refrigescet caritas multorum. Qui autem perseuerauerit  usque in finem, hic saluus erit. Et predicabitur hoc Euangelium regni in uniuerso orbe in testimonium omnibus gentibus: et tunc ueniet consummatio. Cum ergo uideritis abominationem desolationis que dicta est a Daniele propheta, stantem in loco sancto: qui legit intelligat.---LUC. XXI, 20-24. Cum autem uideritis circumdari ab exercitu Hierusalem, tunc scitote quia * appropinquabit desolatio eius. Tunc qui in Iudea sunt, fugiant in montes: et qui in medio eius, discedant: et qui in regionibus, non intrent in eam; quia dies ultionis hi sunt, ut impleantur omnia que scripta sunt. ue autem pregnantibus et nutrientibus in illis diebus! erit enim pressura magna supra terram, et ira populo huic. Et cadent in ore gladii, et  captiui ducentur in omnes gentes; et Hierusalem calcabitur a gentibus, donec impleantur tempora nationum. Orate autem, ut non fiat * fuga hieme uel sabbato. Erit enim tunc tribulatio magna, qualis non fuit ab initio mundi usque modo, neque fiet. Et erunt signa in sole, et luna, et stellis, et in terris pressura gentium pre confusione sonitus maris et fluctuum, arescentibus hominibus pre timore et exspectatione, que superuenient uniuerso orbi. Et nisi breuiati fuissent dies illi, non fieret salua omnis caro: sed propter electos breuiabuntur dies illi.---LUC. XuII, 23-24. Tunc si quis uobis dixerit: Ecce hic est Christus, Ecce illic: nolite credere. Surgent enim pseudochristi et pseudoprophete: et dabunt signa magna et prodigia, ita ut in errorem ducantur, si fieri potest, etiam electi. Ecce predixi uobis. Si ergo dixerint uobis,  ecce in deserto est, nolite exire: ecce in penetralibus, nolite credere. Sicut enim fulgur exit ab oriente, et paret usque in occidentem, ita erit et aduentus Filii hominis. Statim autem post tribulationem dierum illorum, sol obscurabitur, et luna non dabit lumen suum, et stelle cadent de celo, et uirtutes celorum mouebuntur. Et tunc parebit signum Filii hominis in celo, et tunc plangent se omnes tribus terre. Et tunc uidebunt Filium hominis uenientem in nubibus celi cum uirtute multa et maiestate. Et tunc mittet angelos suos cum tuba et uoce magna, et congregabunt electos eius a quatuor uentis, a summis celorum usque ad terminos eorum. His autem fieri incipientibus, respicite et leuate capita uestra, quoniam  * appropinquabit redemptio uestra.



CAPUT CXLuI. De parabola ficulnee.

MATTH. XXIu, 32-36; MARC. XIII, 28-32; LUC. XXI, 29-35. Ab arbore autem fici discite parabolam: cum iam ramus eius tener fuerit, et folia nata, et omnes arbores cum iam ex se producunt fructum, scitis quoniam prope est estas: ita et uos cum uideritis hec omnia fieri, scitote quia prope est in ianuis. Amen dico uobis: quia non preteribit hec generatio, donec omnia hec fiant. Celum et terra transibunt, uerba uero mea non transibunt. Attendite autem uobis, ne forte grauentur corda uestra in crapula, et ebrietate, et curis huius uite; et ueniat super uos repentina dies illa. Tanquam laqueus enim superueniet in  omnes qui sedent super faciem omnis terre. uigilate itaque omni tempore, orantes, ut digni habeamini fugere ista omnia que futura sunt, et stare ante Filium hominis. Nescitis enim quando tempus sit. De die autem illo et hora nemo scit: neque Filius, neque angeli in celo, nisi solus Pater.



CAPUT CXLuII. iehsu diem iudicii temporibus Ne et Loth assimilauit. et de fideli et prudenti dispensatore.

MATTH. XXIu, 37-51; LUC. XuII, 26-37. Sicut autem in diebus Ne, ita erit et aduentus Filii hominis. Sicut enim erant in diebus ante diluuium, comedentes et bibentes, nubentes et nuptui tradentes, usque ad eum diem quo intrauit in arcam Ne; et  non cognouerunt donec diluuium uenit, et tulit omnes: ita erit et aduentus Filii hominis. Similiter factum est in diebus Loth: edebant et bibebant, emebant et uendebant, plantabant et edificabant: qua die autem exiit Loth a Sodomis, pluit ignem et sulphur de celo, et omnes perdidit: secundum hec erit qua die Filius hominis reuelabitur.---MATTH. XXIu, 16-18; MARC. XIII, 14-16. Tunc qui in Iudea sunt, fugiant ad montes, et qui in tecto est, non descendat tollere aliquid de domo sua; et qui in agro, non reuertatur tollere uestimentum suum.---LUC. XuII, 32-37. Memores estote uxoris Loth. Tunc duo erunt in agro: unus assumetur, et alter relinquetur. Due molentes in unum: una assumetur, et altera relinquetur. Duo in lecto uno: unus assumetur, et alter  relinquetur. Respondentes dicunt illi: Ubi, Domine? Qui dicit eis:---MATTH. XXIu, 28. Ubicunque fuerit corpus, illic congregabuntur et aquile.---MARC. XIII, 34-37. Sicut homo qui peregre profectus est, reliquit domum suam, et dedit seruis suis potestatem cuiusque operis, et ianitori precepit ut uigilet. uigilate ergo , ne cum uenerit repente, inueniat uos dormientes. Illud autem scitote, quoniam si sciret paterfamilias qua hora fur ueniret, uigilaret utique, et non sineret perfodi domum suam. Ideoque et uos estote parati, quia qua hora nescitis Filius hominis uenturus est.---LUC. XII, 41-46. Ait autem ei Petrus: Domine, ad nos dicis hanc parabolam, an ad omnes?  ---MARC. XIII, 37. Quod autem dico uobis, omnibus dico: uigilate. Dixit autem Dominus: Quis putas est fidelis seruus et prudens dispensator, quem constituit dominus supra familiam suam, ut det illis cibum in tempore? Beatus ille seruus quem, cum uenerit dominus eius, inuenerit sic facientem. uere dico uobis, quoniam super omnia bona sua constituet eum. Si autem dixerit malus ille seruus in corde suo: Moram facit dominus meus uenire; et ceperit percutere conseruos suos, manducet autem et bibat cum ebriis: ueniet dominus serui illius in die qua non sperat, et hora qua ignorat, et diuidet eum, partemque eius ponet cum hypocritis et infidelibus: illic erit fletus et stridor dentium.



CAPUT CXLuIII.  De decem uirginibus.

MATTH. XXu, 1-13. Tunc simile erit regnum celorum decem uirginibus, que * accipiebant lampades suas, et exierunt obuiam sponso * et sponse. Quinque autem ex eis erant fatue, et quinque prudentes. Sed quinque fatue, acceptis lampadibus, non sumpserunt oleum secum. Prudentes uero acceperunt oleum in uasis suis cum lampadibus. Moram autem faciente sponso, dormitauerunt omnes, et dormierunt. Media autem nocte clamor factus est: Ecce sponsus uenit; exite obuiam ei. Tunc surrexerunt omnes uirgines ille, et ornauerunt lampades suas. Fatue autem sapientibus dixerunt: Date nobis de  oleo uestro, quia lampades nostre exstinguuntur. Responderunt prudentes, dicentes: Ne forte non sufficiat nobis et uobis, ite potius ad uendentes, et emite uobis. Dum autem irent emere, uenit sponsus: et que parate erant, intrauerunt cum eo ad nuptias: et clausa est ianua. Nouissime autem ueniunt et relique uirgines, dicentes: Domine, Domine, aperi nobis. At ille respondens ait: Amen dico uobis, nescio uos. uigilate itaque, quia nescitis diem neque horam.



CAPUT CXLIX. De eo qui peregre proficiscens talenta seruis suis distribuit.

MATTH. XXu, 14-30. Sicut enim homo peregre proficiscens, uocauit seruos suos, et tradidit illis bona  sua. Et uni dedit quinque talenta, alii autem duo, alii uero unum: unicuique secundum propriam uirtutem; et profectus est statim. Abiit autem qui quinque talenta acceperat, et operatus est in eis, et lucratus est alia quinque. Similiter * qui duo acceperat, lucratus est alia duo. Qui autem unum acceperat, abiens fodit in terram, et abscondit pecuniam domini sui. Post multum uero temporis uenit dominus seruorum illorum, et posuit rationem cum eis. Et accedens qui quinque talenta acceperat, obtulit alia quinque talenta, dicens: Domine, quinque talenta mihi tradidisti: ecce alia quinque superlucratus sum. Ait illi dominus eius: Euge, serue bone et fidelis: quia super pauca fuisti fidelis, supra multa te constituam: intra in gaudium domini tui. Accessit autem  et qui duo talenta acceperat, et ait: Domine, duo talenta tradidisti mihi, ecce alia duo superlucratus sum. Ait illi dominus eius: Euge, serue bone et fidelis: quia super pauca fuisti fidelis, supra multa te constituam, intra in gaudium domini tui. Accedens autem qui unum talentum acceperat, ait: Domine, scio quia homo durus es: metis ubi non seminasti, et congregas ubi non sparsisti; et timens abii, et abscondi talentum tuum in terra: ecce habes quod tuum est. Respondens autem dominus eius, dixit ei: Serue male et piger, sciebas quia meto ubi non semino, et congrego ubi non sparsi: oportuit * autem te committere pecuniam meam nummulariis; et ueniens ego recepissem utique quod meum est, cum usura. Tollite itaque ab eo talentum, et ei date qui  habet decem talenta.---MARC. Iu, 25; LUC. uIII, 18. Omni enim habenti dabitur, et abundabit; ei autem qui non habet, et quod uidetur habere, auferetur ab eo. Et inutilem seruum eiicite in tenebras exteriores: illic erit fletus et stridor dentium.



CAPUT CL. Ut lumbi semper sint precincti, et lucerne ardentes.

LUC. XII, 35-38. Sint lumbi uestri precincti, et lucerne ardentes *: et uos similes hominibus exspectantibus dominum suum, quando reuertatur a nuptiis: ut cum uenerit, et pulsauerit, confestim aperiant ei. Beati illi serui quos, cum uenerit dominus, inuenerit uigilantes. Amen dico uobis, quod  precinget se, et faciet illos discumbere, et transiens ministrabit illis. Et si uenerit in secunda uigilia, et si in tertia uigilia uenerit, et ita inuenerit, beati * serui illi.



CAPUT CLI. De eo qui peregre abiit accipere sibi regnum: proficiscens decem minas seruis suis dedit.

LUC. XIX, 12-27. Dixit ergo: Homo quidam nobilis abiit in regionem longinquam, accipere sibi regnum, et reuerti. uocatis autem decem seruis suis, dedit illis decem minas. Et ait ad illos: Negotiamini dum uenio. Ciues autem eius oderant illum, et miserunt legationem post illum dicentes: Nolumus hunc regnare super nos. Et factum est * dum rediret accepto regno: et iussit uocari seruos quibus dedit pecuniam,  ut sciret quantum quisque negotiatus esset. uenit autem primus, dicens: Domine, mina tua decem minas acquisiuit. Et ait illi: Euge, serue bone, quia in modico fuisti fidelis, eris potestatem habens supra decem ciuitates. Et alter uenit, dicens: Domine, mina tua fecit quinque minas. Et huic ait: Et tu esto supra quinque ciuitates. Et alter uenit, dicens: Domine, ecce mina tua quam habui repositam in sudario: * timeo enim te, quia homo austerus es: tollis quod non posuisti, et metis quod non seminasti. Dicit ei: De ore tuo te iudico, serue nequam. Sciebas quia ego homo austerus sum, tollens quod non posui, et metens quod non seminaui: et quare non dedisti pecuniam meam ad mensam; * et ego ueniens, cum usuris utique exegissem illam? Et astantibus  dixit: Auferte ab illo minam, et date illi qui decem minas habet. Et dixerunt ei: Domine, habet decem minas. Dico autem uobis: quia omni habenti dabitur *. Ab eo autem qui non habet, et quod habet auferetur ab eo. uerumtamen inimicos meos qui noluerunt me regnare super se, adducite huc, et interficite ante me.



CAPUT CLII. Cum uenerit Filius hominis in sede maiestatis sue.

MATTH. XXu, 31-41. Cum autem uenerit Filius hominis in maiestate sua, et omnes angeli cum eo, tunc sedebit super sedem maiestatis sue; et congregabuntur ante eum omnes gentes: et separabit eos ab inuicem, sicut pastor segregat oues ab hedis. Et statuet  oues quidem a dextris suis, hedos autem a sinistris. Tunc dicet rex his qui a dextris eius erunt: uenite, benedicti Patris mei, possidete paratum uobis regnum a constitutione mundi. Esuriui enim, et dedistis mihi manducare; sitiui, et dedistis mihi bibere; hospes eram, et collegistis me; nudus, et cooperuistis me; infirmus, et uisitastis me; in carcere eram, et uenistis ad me. Tunc respondebunt ei iusti, dicentes: Domine, quando te uidimus esurientem, et pauimus te; sitientem, et dedimus tibi potum? Quando autem te uidimus hospitem, et collegimus te; aut nudum, et cooperuimus te? Aut quando te uidimus infirmum, aut in carcere, et uenimus ad te? Et respondens rex, dicet illis: Amen dico uobis,  quandiu fecistis uni ex his fratribus meis minimis, mihi fecistis. Tunc dicet et his qui a sinistris erunt: Discedite a me, maledicti, in ignem eternum, qui preparatus est diabolo et angelis eius. Esuriui enim, et non dedistis mihi manducare; sitiui, et non dedistis mihi potum; hospes eram, et non collegistis me; nudus, et non operuistis me; infirmus, * et non uisitastis me; et in carcere eram, et non uenistis ad me. Tunc respondebunt et ipsi: Domine, quando te uidimus esurientem et sitientem, aut hospitem, aut nudum, aut infirmum, uel in carcere, et non ministrauimus tibi? Tunc respondebit illis, dicens: Amen dico uobis, quandiu non fecistis uni de minoribus his, nec mihi fecistis. Et ibunt hi in supplicium eternum, iusti autem in uitam eternam.



CAPUT CLIII. Iterum consilium faciunt principes. Et Iudas uadit ad eos.

MATTH. XXuI, 1-5, 14-16; MARC. XIu, 1, 2, 10, 11; LUC. XXII, 1-6. Et factum est, cum consummasset iehsu sermones hos omnes, dixit discipulis suis: Scitis quia post biduum pascha fiet, et Filius hominis tradetur, ut crucifigatur. Tunc congregati sunt principes sacerdotum, et seniores populi, in atrium principis sacerdotum qui dicebatur Caiphas: et consilium fecerunt, ut Iesum dolo tenerent, et occiderent. Dicebant autem: Non in die festo, ne forte tumultus fieret in populo. Tunc abiit unus de duodecim, qui * dicitur Iudas * Scariot: et locutus est ad principes sacerdotum et magistratus, et ait illis: Quid uultis  mihi dare, et ego uobis eum tradam? Qui audientes gauisi sunt, et constituerunt ei triginta argenteos. Et exinde querebat opportunitatem ut eum traderet sine turbis.



CAPUT CLIu. iehsu lauit pedes discipulorum suorum.

IOAN. XIII, 1-20. Ante diem autem festum Pasche, sciens iehsu quia uenit hora eius ut transeat ex hoc mundo ad Patrem, cum dilexisset suos qui erant in mundo, in finem dilexit eos. Et cena facta, cum diabolus iam misisset in cor, ut traderet eum Iudas Simonis * Scariotis: sciens quia omnia dedit ei Pater in manus, et quia a Deo exiuit, et ad Deum uadit: surgit a cena, et ponit uestimenta sua. Et cum accepisset linteum precinxit se; deinde mittit aquam  in peluim, et cepit lauare pedes discipulorum, et extergere linteo quo erat precinctus. uenit ergo ad Simonem Petrum. Et dicit ei Petrus: Domine, tu mihi lauas pedes? Respondit iehsu, et dixit ei: Quod ego facio, tu nescis modo; scies autem postea. Dicit ei Petrus: Non lauabis mihi pedes in eternum. Respondit iehsu, et dixit ei: Si non lauero te, non habebis partem mecum. Dicit ei Simon Petrus: Domine, non tantum pedes meos, sed et manus, et caput. Dicit ei iehsu: Qui lotus est non indiget nisi ut pedes lauet, sed est mundus totus. Et uos mundi estis, sed non omnes: sciebat enim quisnam esset qui traderet eum; propterea dixit: Non estis mundi omnes. Postquam ergo lauit pedes eorum, accepit  uestimenta sua; et cum recubuisset iterum, dixit eis: Scitis quid fecerim uobis? uos uocatis me, Magister et Domine: et bene dicitis: sum etenim. Si ergo ego laui pedes uestros, Dominus et Magister: et uos debetis alter alterius lauare pedes. Exemplum enim dedi uobis, ut quemadmodum ego feci uobis, ita et uos faciatis. Amen, amen dico uobis: Non est seruus maior domino suo, neque apostolus eo maior qui misit illum. Si hec scitis, beati eritis si feceritis ea. Non de omnibus uobis dico: ego scio quos elegerim, sed ut impleatur Scriptura: Qui manducat mecum panem, leuabit contra me calcaneum suum . Amodo dico uobis priusquam fiat: ut credatis cum factum fuerit, quia ego sum. Amen, amen dico uobis: Qui accipit si quem misero, me  accipit: qui autem me accipit, accipit eum qui misit me.



CAPUT CLu. Mittit discipulos preparare sibi Pascha. Et dicit eis: Quia unus ex uobis tradet me.

MATTH. XXuI, 17-24; MARC. XIu, 12-21; LUC. XXII, 7-23. Prima autem die azymorum, accesserunt discipuli ad Iesum, dicentes: Ubi uis paremus tibi comedere Pascha? At iehsu dixit: Ite in ciuitatem ad quemdam: et intreuntibus uobis, occurret homo amphoram aque portans: sequimini eum in domum in quam intrat, et dicetis domino domus: Magister dicit: Tempus meum prope est; apud te facio Pascha cum discipulis meis. Et ipse demonstrabit uobis cenaculum grande stratum, et illic parate nobis. Et  abierunt discipuli eius, et uenerunt in ciuitatem, et inuenerunt sicut dixit eis, et parauerunt Pascha. uespere autem facto, uenit, et discumbebat cum duodecim discipulis suis. Et edentibus illis, dixit: Desiderio desideraui hoc Pascha manducare uobiscum, antequam patiar. Dico enim uobis, quia ex hoc non manducabo illud, donec impleatur in regno Dei. ---IOAN. XIII, 21-32. Cum hec dixisset, turbatus est spiritu, et protestatus est, et dixit: Amen, amen dico uobis, quia unus ex uobis tradet me. At illi ceperunt contristari, et dicere singulatim: Nunquid ego sum, Domine? Quibus ait: Qui intingit mecum manum in catino, hic me tradet. Filius quidem hominis uadit, sicut scriptum est de illo. ue autem homini illi per quem Filius hominis tradetur! Bonum  erat ei si natus non fuisset homo ille. Aspiciebant autem ad inuicem discipuli, hesitantes de quo diceret. Et querentes inter se quis esset ex eis qui hoc facturus esset. Erat autem recumbens unus ex discipulis eius in sinu Iesu, quem diligebat iehsu. Innuit ergo huic Simon Petrus, et dixit ei: Quis est de quo dicit? Itaque cum recubuisset ille supra pectus Iesu, dicit ei: Domine, quis est? Cui respondit iehsu: Ille est cui ego intinctum panem porrexero. Et cum intinxisset panem, dedit Iude Simonis * Scariotis. Et post buccellam introiuit in illum Satanas. Et dicit ei iehsu: Quod facis, fac citius. Hoc autem nemo sciuit discumbentium ad quid dixerit ei. Quidam enim putabant quia loculos habebat Iudas, quia  dicit ei iehsu: Eme ea que opus sunt nobis ad diem festum: aut egenis ut aliquid daret. Respondens autem Iudas qui tradidit eum, dixit: Nunquid ego sum, Rabbi? Ait illi: Tu dixisti. Cum ergo accepisset ille buccellam, exiit continuo. Erat autem nox. Cum ergo exiisset, dicit iehsu: Nunc clarificatus est Filius hominis, et Deus clarificatus est in eo. Si Deus clarificatus est in eo, et Deus * clarificauit eum in semetipso, et continuo clarificabit eum.



CAPUT CLuI. iehsu tradidit discipulis sacramentum corporis et sanguinis sui. Et dicit ad Petrum: Expetiuit Satanas, ut uos uentilet. Et: Omnes hodie in me scandalizabimini.

MATTH. XXuI, 26-35; MARC. XIu, 26-31; LUC. XXII,  14-20. Cenantibus autem eis, accepit iehsu panem, et benedixit, ac fregit, deditque discipulis suis, dicens: Accipite et comedite: hoc est corpus meum quod pro uobis datur. Et accipiens calicem, gratias egit, et benedixit, et fregit, et dedit eis, dicens: Bibite ex hoc omnes: hic est enim sanguis meus Noui Testamenti, qui pro uobis et pro multis effundetur in remissionem peccatorum. Dico autem uobis: Non bibam amodo de hoc genimine uitis, usque in diem illum cum illud bibam uobiscum nouum in regno Patris mei. Hoc facite in meam commemorationem. ---LUC. XXII, 31, 32. Ait autem Dominus Simoni: Simon, * ecce Satanas expetiuit uos, ut cribraret sicut triticum: ego autem rogaui pro te, ut non deficiat fides tua: et tu aliquando conuersus, confirma fratres  tuos.---IOAN. XIII, 33-38. Filioli, adhuc modicum tempus uobiscum sum. Queretis me: et sicut dixi Iudeis: Quo ego uado, uos non potestis uenire: et uobis dico modo. Mandatum nouum do uobis, ut diligatis inuicem sicut dilexi uos, ut et uos diligatis inuicem. In hoc cognoscent omnes quia mei estis discipuli, si dilectionem habueritis ad inuicem. Dicit ei Simon Petrus: Domine, quo uadis? Respondit ei iehsu: Quo ego uado, non potes me modo sequi: sequeris autem postea. Tunc dicit illis iehsu: Omnes uos scandalum patiemini in me in ista nocte. Scriptum est enim: Percutiam pastorem, et dispergentur oues gregis . Postquam autem resurrexero, precedam uos in Galileam. Respondens autem Petrus dixit illi: Etsi omnes scandalizati  fuerint in te, ego nunquam scandalizabor: quia tecum paratus sum, et in carcerem, et in mortem ire. Animam meam pro te ponam. Respondit ei iehsu: Animam tuam pro me pones? Amen, amen dico tibi, quia hac nocte, antequam gallus cantet, ter me negabis. Ait illi Petrus: Etiamsi oportuerit me mori tecum, non te negabo. Similiter et omnes discipuli dixerunt.



CAPUT CLuII. Hortatur discipulos suos, ut non pauefiat cor eorum.

IOAN. XIu, 1-31. Non turbetur cor uestrum. Creditis in Deum, et in me credite. In domo Patris mei mansiones multe sunt. Si quominus, dixissem uobis:  quia uado parare uobis locum. Et si abiero, et preparauero uobis locum, iterum ueniam et accipiam uos ad me ipsum, ut ubi sum ego, et uos sitis. Et quo ego uado scitis, et uiam scitis. Dicit ei Thomas: Domine, nescimus quo uadis, et quomodo possumus uiam scire? Dicit ei iehsu: Ego sum uia, et ueritas, et uita. Nemo uenit ad Patrem, nisi per me. Si cognouissetis me, et Patrem meum utique cognouissetis: * Etiam modo cognoscetis eum, et uidistis eum. Dicit ei Philippus: Domine, ostende nobis Patrem, et sufficit nobis. Dicit ei iehsu: Tanto tempore uobiscum sum, et non cognouistis me? Philippe, * qui uidit me, uidit et Patrem. Quomodo tu dicis: Ostende nobis Patrem? Non * credis quia ego in Patre, et Pater in me est? uerba que ego loquor uobis, a me  ipso non loquor. Pater autem in me manens, ipse facit opera. Non creditis quia ego in Patre, et Pater in me est? Alioquin propter opera ipsa credite. Amen, amen dico uobis: Qui credit in me, opera que ego facio, et ipse faciet, et maiora horum faciet: quia ego ad Patrem uado. Et quodcunque petieritis Patrem in nomine meo, hoc faciam, ut glorificetur Pater in Filio. Si quid petieritis me in nomine meo, hoc faciam. Si diligitis me, mandata mea seruate. Et ego rogabo Patrem, et alium Paracletum dabit uobis, ut maneat uobiscum in eternum, Spiritum ueritatis; quem mundus non potest accipere, quia non uidet eum, nec scit eum. uos autem cognoscetis eum, quia apud uos manebit, et in uobis erit. Non relinquam uos orphanos: ueniam ad uos. Adhuc modicum: et  mundus iam me non uidet. uos autem uidetis me, quia ego uiuo, et uos uiuetis. In die illo cognoscetis quia ego sum in Patre meo, et uos in me, et ego in uobis. Qui habet mandata mea, et seruat ea, ille est qui diligit me. Qui autem diligit me, diligetur a Patre meo: et ego diligam eum, et manifestabo ei me ipsum. Dicit ei Iudas, non ille * Scariotis: Domine, quid * facturus es, quia nobis manifestaturus es te ipsum, et non mundo? Respondit iehsu, et dixit ei: Si quis diligit me, sermonem meum seruabit, et Pater meus diliget eum; et ad eum ueniemus, et mansionem apud eum faciemus. Qui non diligit me, sermones meos non seruat. Et sermonem quem audistis, non est meus, sed eius qui misit me Patris. Hec locutus sum uobis, apud uos manens. Paracletus  autem Spiritus sanctus, quem mittet Pater in nomine meo, ille uos docebit omnia, et suggeret uobis omnia quecunque dixero uobis. Pacem relinquo uobis, pacem meam do uobis: non quomodo mundus dat, ego do uobis. Non turbetur cor uestrum, neque formidet. Audistis quia ego dixi uobis: uado, et uenio ad uos. Si * diligitis me, gaudetis utique, quia uado ad Patrem: quia Pater maior me est. Et nunc dixi uobis priusquam fiat, ut cum factum fuerit, credatis. Iam non multa loquar uobiscum: uenit enim princeps huius mundi, et in me non habet quidquam: sed ut cognoscat mundus quia diligo Patrem, et sicut mandatum dedit mihi Pater, sic facio.



CAPUT CLuIII. Dicit discipulis suis: Qui quid habet, baiulet.

LUC. XXII, 35-38. Et dixit eis: Quando misi uos sine sacculo et pera et calceamentis, nunquid aliquid defuit uobis? At illi dixerunt: Nihil. Dixit ergo eis: Sed nunc qui habet sacculum, tollat; similiter et peram: et qui non habet, uendat tunicam suam, et emat gladium. Dico * autem uobis quoniam adhuc * quod scriptum est, oportet impleri in me: Et * quod cum iniustis deputatus est . Etenim ea que sunt de me, finem habent. At illi dixerunt: Domine, ecce duo gladii hic. At ille dixit eis: Satis est. ---IOAN. XIu, 31. Surgite, eamus hinc.---MATTH. XXuI, 30; LUC. XXII, 39. Et hymno dicto, exierunt secundum consuetudinem in montem Oliueti, et secuti  sunt illum discipuli.



CAPUT CLIX. iehsu dicit: Ego sum uitis, et uos palmites.

IOAN. Xu, 1-27. Dicit eis: Ego sum uitis uera, et Pater meus agricola est. Omnem palmitem in me non ferentem fructum, tollet eum: et omnem qui fert fructum, purgabit *, ut fructum plus afferat. Iam uos mundi estis propter sermonem quem locutus sum uobis. Manete in me, et ego in uobis. Sicut palmes non potest ferre fructum a semetipso, nisi manserit in uite, sic nec uos, nisi in me manseritis. Ego sum uitis, uos palmites. Qui manet in me, et ego in eo, hic fert fructum multum: quia sine me nichil potestis facere. Si quis in me non manserit, mittetur foras sicut palmes, et arescet, et colligent eum, et in  ignem mittent, et * ardebit. Si manseritis in me, et uerba mea in uobis manserint, quodcunque uolueritis, petetis, et fiet uobis. In hoc clarificatus est Pater meus, ut fructum plurimum afferatis, et efficiamini mei discipuli. Sicut dilexit me Pater, et ego dilexi uos. Manete in dilectione mea. Si precepta mea seruaueritis, manebitis in dilectione mea: sicut et ego precepta Patris mei seruaui, et maneo in eius dilectione. Hec locutus sum uobis, ut gaudium meum in uobis sit, et gaudium uestrum impleatur. Hoc est preceptum meum, ut diligatis inuicem, sicut dilexi uos. Maiorem hac dilectionem nemo habet, ut animam suam ponat quis pro amicis suis. uos amici mei estis, si feceritis que ego precipio uobis. Iam non dicam uos seruos, quia seruus nescit quid faciat dominus eius.  uos autem dixi amicos, quia omnia quecunque audiui a Patre meo, nota feci uobis. Non uos me elegistis, sed ego elegi uos; et posui uos, ut eatis, et fructum afferatis, et fructus uester maneat: ut quodcunque petieritis Patrem in nomine meo, det uobis. Hec mando uobis, ut diligatis inuicem. Si mundus uos odit, scitote quia me priorem uobis odio habuit. Si de mundo fuissetis, mundus quod suum erat, diligeret: quia uero de mundo non estis, sed ego elegi uos de mundo, propterea odit uos mundus. Mementote sermonis mei, quem ego dixi uobis: Non est seruus maior domino suo. Si me persecuti sunt, et uos persequentur: si sermonem meum seruauerunt, et uestrum seruabunt. Sed hec omnia facient  uobis propter nomen meum: quia nesciunt eum qui misit me. Si non uenissem, et locutus fuissem eis, peccatum non haberent: nunc autem excusationem non habent de peccato suo. Qui me odit, et Patrem meum odit. Si opera non fecissem in eis que nemo alius fecit, peccatum non haberent: nunc autem et uiderunt, et oderunt et me et Patrem meum. Sed ut impleatur sermo qui in lege eorum scriptus est: Quia odio habuerunt me gratis . Cum autem uenerit Paracletus, quem ego mittam uobis a Patre, Spiritum ueritatis qui a Patre procedit, ille testimonium perhibebit de me: et uos testimonium perhibebitis, quia ab initio mecum estis.---IOAN. XuI, 1-33. Hec locutus sum uobis, ut non scandalizemini. Absque synagogis facient uos. Sed uenit hora, ut omnis  qui interficit uos, arbitretur obsequium se prestare Deo. Et hec facient uobis, quia non nouerunt Patrem, neque me. Sed hec locutus sum uobis, ut cum uenerit hora, eorum reminiscamini, quia ego dixi uobis. Hec autem uobis ab initio non dixi, quia uobiscum eram. * At nunc uado ad eum qui me misit: et nemo ex uobis interrogat me, Quo uadis? Sed quia hec locutus sum uobis, tristitia impleuit cor uestrum. Sed ego ueritatem dico uobis, expedit uobis ut ego uadam. Si enim non abiero, Paracletus non ueniet ad uos: si autem abiero, mittam eum ad uos. Et cum uenerit ille, arguet mundum de peccato, et de iustitia, et de iudicio. De peccato quidem, quia non * credit in me: de iustitia uero, quia ad Patrem uado, et iam non uidebitis me; de iudicio *, quia princeps huius  mundi * iudicatus est. Adhuc multa habeo uobis dicere: sed non potestis portare modo. Cum autem uenerit Spiritus ille ueritatis, docebit uos omnem ueritatem. Non enim loquetur a semetipso; sed quecunque audiet loquetur, et que uentura sunt annuntiabit uobis. Ille me clarificabit, quia de meo accipiet, et annuntiabit uobis. Omnia quecunque habet Pater, mea sunt. Propterea dixi: quia de meo accipiet, et annuntiabit uobis. Modicum, et iam non uidebitis me; et iterum modicum, et uidebitis me: quia uado ad Patrem. Dixerunt ergo discipuli eius ad inuicem: Quid est hoc, quod dicit nobis: Modicum, et non uidebitis me, et iterum modicum, et uidebitis me, * quia uado ad Patrem? Dicebant ergo: Quid est hoc, quod dicit, Modicum? Nescimus quid loquitur. Cognouit  autem iehsu quia uolebant eum interrogare, et dixit eis: De hoc queritis inter uos, quod dixi: Modicum, et non uidebitis me, et iterum modicum, et uidebitis me. Amen, amen dico uobis: quia plorabitis et flebitis uos, mundus autem gaudebit; uos autem contristabimini, sed tristitia uestra uertetur in gaudium. Mulier cum parit, tristitiam habet, quia uenit hora eius: cum autem * peperit puerum, iam non meminit pressure, propter gaudium quia natus est homo in mundum. Et uos igitur nunc quidem tristitiam habetis: iterum autem uidebo uos, et gaudebit cor uestrum: et gaudium uestrum nemo tollet a uobis. Et in illo die me non rogabitis quidquam. Amen, amen dico uobis: si quid petieritis Patrem in nomine meo,  dabit uobis. Usque modo non petiistis quidquam in nomine meo. Petite et accipietis, ut gaudium uestrum plenum sit. Hec in prouerbiis locutus sum uobis. uenit hora cum iam non in prouerbiis loquar uobis, sed palam de Patre annuntiabo uobis. Illo die in nomine meo petetis. Et non dico uobis quia ego rogabo Patrem de uobis: ipse enim Pater amat uos, quia uos me amastis, et credidistis quia ego a Deo exiui. Exiui a Patre, et ueni in mundum: iterum relinquo mundum, et uado ad Patrem. Dicunt ei discipuli: Ecce nunc palam loqueris, et prouerbium nullum dicis. Nunc scimus quia scis omnia, et non est opus tibi, ut quis te interroget: in hoc credimus, quia a Deo exiisti. Respondit eis iehsu: Modo creditis? Ecce uenit hora, et iam uenit, ut dispergamini unusquisque  in propria, et me solum relinquatis: et non sum solus, quia Pater mecum est. Hec locutus sum uobis, ut in me pacem habeatis. In mundo pressuram habebitis: sed confidite: ego uici mundum.---IOAN. XuII, 1-26. Hec locutus est iehsu, et subleuatis in celum oculis, dixit: Pater, uenit hora, clarifica Filium tuum, ut Filius tuus clarificet te: sicut dedisti ei potestatem omnis carnis, ut omne quod dedisti ei, det eis uitam eternam. Hec est autem uita eterna, ut cognoscant te solum Deum uerum, et quem misisti Iesum Christum. Ego te clarificaui super terram: opus consummaui quod dedisti mihi ut faciam. Et nunc clarifica me, tu Pater, apud temetipsum, claritate quam habui priusquam mundus esset, apud te. Manifestaui nomen tuum hominibus, quos dedisti mihi  de mundo. Tui erant, et mihi eos dedisti: et sermonem tuum seruauerunt. Nunc cognouerunt quia omnia que dedisti mihi abs te sunt: quia uerba que dedisti mihi, dedi eis: et ipsi acceperunt, et cognouerunt uere quia a te exiui: et crediderunt quia tu me misisti. Ego pro eis rogo, non pro mundo *; sed pro his quos dedisti mihi, quia tui sunt. Et mea omnia tua sunt, et tua mea sunt: et clarificatus sum in eis. Et iam non sum in mundo, et hi in mundo sunt, et ego ad te uenio. Pater sancte, serua eos in nomine tuo quos dedisti mihi: ut sint unum, sicut et nos * unum sumus. Cum essem cum eis, ego seruabam eos in nomine tuo. Quos dedisti mihi, custodiui, et nemo ex his periit, nisi filius perditionis, ut Scriptura  impleatur. Nunc autem ad  te uenio: et hec loquor in mundo, ut habeant gaudium meum impletum in semetipsis. Ego dedi eis sermonem tuum, et mundus odio eos habuit: quia non sunt de mundo, sicut et ego non sum de mundo. Non rogo ut tollas eos de mundo, sed ut serues eos a malo. De mundo non sunt, sicut et ego non sum de mundo. Sanctifica eos in ueritate. Sermo tuus ueritas est. Sicut tu me misisti in mundum, ita et ego misi eos in mundum, et pro eis sanctifico me ipsum, ut sint et ipsi sanctificati in ueritate. Non pro his rogo tantum, sed  pro eis qui credituri sunt per uerbum eorum in me: ut omnes unum sint, sicut tu, Pater, in me, et ego in te, ut et ipsi in nobis unum sint: ut mundus credat quia tu me misisti.  Et ego claritatem quam dedisti mihi, dedi eis: ut sint unum, sicut et nos unum sumus. Ego in eis, et tu in me, ut sint consummati in unum: et cognoscat mundus quia * me misisti, et dilexisti eos, sicut et me dilexisti. Pater, quos dedisti mihi, uolo ut ubi ego sum, et illi sint mecum; ut uideant claritatem meam quam dedisti mihi: quia dilexisti me ante constitutionem mundi. Pater iuste, mundus te non cognouit; ego autem te cognoui: et hi cognouerunt quia tu me misisti. Et notum feci eis nomen tuum, et notum faciam: ut dilectio qua dilexisti me, in ipsis sit, et ego in ipsis.



CAPUT CLX. uenit iehsu in Gethsemani, et orat Patrem ut transferat calicem hunc ab eo.

 MATTH. XXuI, 36-46. MARC, XIu, 32-42. LUC. XXII, 39-46. Tunc uenit iehsu cum illis in uillam que dicitur Gethsemani,---IOAN. XuIII, 1-2, trans torrentem Cedron, ubi erat hortus in quem introiuit ipse et discipuli eius. Sciebat autem et Iudas qui tradebat eum, locum, quia frequenter iehsu conuenerat illuc cum discipulis suis. Et cum peruenisset ad locum, dixit discipulis suis: Sedete hic, et orate, ut non intretis in tentationem, donec uadam illuc, et orem. Et assumpto Petro et duobus filiis Zebedei, Iacobo et Ioanne, cepit contristari et mestus esse. Tunc ait illis: Tristis est anima mea usque ad mortem: sustinete hic, et uigilate mecum. Et ipse progressus est ab eis quantum iactus est lapidis. Et positis genibus procidit in faciem suam, et orabat, ut, si fieri  posset, transiret ab eo hora, dicens: Pater, si possibile est: Abba Pater, omnia tibi possibilia sunt: Mi Pater, si possibile est, transfer calicem hunc a me: uerumtamen non quod ego uolo, sed quod tu. Et cum surrexisset ab oratione, uenit ad discipulos suos, et inuenit eos dormientes. Et ait illis: Quid dormitis? Sic non potuistis una hora uigilare mecum? uigilate et orate, ut non intretis in tentationem. Spiritus quidem promptus est, caro autem infirma. Iterum secundo abiit, et orauit.---LUC. XXII, 43-45. Apparuit autem illi angelus de celo, confortans eum. Factus est in agonia, et prolixius orabat, dicens: Pater mi, si non potest calix hic transire nisi bibam illam, fiat uoluntas tua. Et factus est sudor eius sicut gutte sanguinis decurrentis in terram. Et cum surrexisset  ab oratione, uenit iterum ad discipulos suos, et inuenit eos dormientes pre tristitia.---MARC. XIu, 40. Erant enim oculi eorum grauati, et ignorabant quid responderent ei. Et relictis illis, iterum abiit, et orauit tertio eumdem sermonem dicens. Tunc uenit ad discipulos suos, et ait illis: Dormite iam, et requiescite. Ecce appropinquauit hora: et Filius hominis tradetur in manus peccatorum. Surgite, eamus: Ecce appropinquauit qui me tradet.



CAPUT CLXI. Iudas uenit cum turbis comprehendere Iesum.

Matth. XXuI, 47-56; MARC. XIu, 43-50; LUC. XXII, 47-54. Et adhuc ipso loquente, ecce Iudas unus de  duodecim, cum accepisset cohortem, uenit, et cum eo turba multa cum laternis et facibus et armis et gladiis et fustibus, missi a principibus sacerdotum et scribis et senioribus populi. Qui autem tradidit  dederat illis signum, dicens: Quemcunque osculatus fuero, ipse est: tenete eum, et ducite caute. Et confestim accedens ad Iesum, dixit: Aue, Rabbi: et appropinquauit Iesu, ut oscularetur eum. iehsu autem dixit ei: Iuda, osculo Filium hominis tradis? Amice, ad quid uenisti? Et osculatus est eum.---IOAN. XuIII, 4-9. iehsu itaque sciens omnia que uentura erant super eum, processit et dixit eis: Quem queritis? Responderunt ei: Iesum Nazarenum. Dicit * iehsu: Ego sum. Stabat autem et Iudas qui tradebat eum, cum ipsis. Ut ergo dixit eis: Ego sum, abierunt retrorsum, et  ceciderunt in terram. Iterum ergo eos interrogauit: Quem queritis? Illi autem dixerunt: Iesum Nazarenum. Respondit iehsu: Dixi uobis, quia ego sum: si ergo me queritis, sinite hos abire. Ut impleretur sermo quem dixit: quia quos dedisti mihi, non perdidi ex ipsis quemquam . Tunc accesserunt, et manus iniecerunt in Iesum, et tenuerunt eum. uidentes autem hi qui circa ipsum erant, quod futurum erat, dixerunt ei: Domine, si percutimus in gladio?---IOAN. XuIII, 10, 11. Simon ergo Petrus habens gladium, eduxit eum, et percussit pontificis seruum, et amputauit auriculam eius dexteram. Erat autem nomen seruo, Malchus. Tunc ait iehsu Petro: Calicem quem dedit mihi Pater, non bibam illum? Mitte gladium in uaginam. Omnes enim qui acceperint  gladium, gladio peribunt. An putas quia non possum rogare Patrem meum, et exhibebit mihi plus quam duodecim legiones angelorum? Quomodo ergo implebuntur Scripture, quia sic oportet fieri? Sinite usque huc. Et cum tetigisset auriculam eius, sanauit eum. In illa hora dixit iehsu turbis: Tanquam ad latronem exiistis cum gladiis et fustibus comprehendere me. Quotidie apud uos eram, docens in templo, et non me tenuistis. Sed hec est hora uestra, et potestas tenebrarum. Hoc autem totum factum est, ut implerentur Scripture prophetarum. Tunc discipuli omnes, relicto eo, fugerunt.---IOAN. XuIII, 12-14. Cohors autem et tribunus, et ministri Iudeorum comprehenderunt Iesum, et ligauerunt eum, et adduxerunt eum ad Annam primum: erat * autem  socer Caiphe, qui erat pontifex anni illius. Erat autem Caiphas qui consilium dederat Iudeis: Quia expedit unum hominem mori pro populo.



CAPUT CLXII. Adolescens quidam indutus sindone sequebatur Iesum.

MARC. XIu, 51, 52. Adolescens autem quidam sequebatur eum, amictus sindone super nudo; et tenuerunt eum. At ille, reiecta sindone, nudus profugit ab eis.---IOAN. XuIII, 15-18; MATTH. XXuI, 58-69, 70; MARC. XIu, 54; LUC. XXII, 54-57. Sequebatur autem Iesum Simon Petrus a longe, et alius discipulus, usque in atrium principis sacerdotum. Discipulus autem ille notus erat pontifici, et introiuit cum Iesu in  atrium pontificis. Petrus autem stabat ad ostium foris. Exiuit ergo discipulus alius qui erat notus pontifici, et dixit ostiarie, et introduxit Petrum. Quem cum uidisset ancilla ostiaria sedentem ad lumen, et eum fuisset intuita, dixit: Nunquid et tu ex discipulis es hominis istius? Dicit ille: Mulier, non noui illum, neque scio quid dicas. Stabant autem serui et ministri ad prunos, quia frigus erat, et calefaciebant se. Erat autem cum eis Petrus stans et calefaciens se, ut uideret finem.



CAPUT CLXIII. Interrogat princeps sacerdotum Iesum de discipulis et doctrina eius.

IOAN. XuIII, 19-27; MATTH. XXuI, 71-75; MARC. XIu, 66-72; LUC. XXII, 55-62. Pontifex ergo interrogauit  Iesum de discipulis suis et de doctrina eius. Respondit ei iehsu; Ego palam locutus sum mundo; ego semper docui in synagoga et in templo, quo omnes Iudei conueniunt, et in occulto locutus sum nichil. Quid me interrogas? interroga eos qui audierunt quid locutus sim ipsis: ecce hi sciunt que dixerim ego. Hec autem cum dixisset, unus assistens ministrorum dedit alapam Iesu, dicens: Sic respondes pontifici? Respondit ei iehsu: Si male locutus sum, testimonium perhibe de malo; si autem bene, quid me cedis? Et misit eum Annas ligatum ad Caipham pontificem. Erat autem Simon Petrus foris in atrio stans, et calefaciens se. Rursum autem uidit eum alia ancilla, et ait circumstantibus: Et hic erat cum Iesu Nazareno. Accesserunt qui stabant, et dixerunt  Petro: uere et tu ex illis es: nam et loquela tua te manifestum facit quod sis Galileus. Et iterum negauit cum iuramento: Quia non noui hominem. Et post pusillum quasi hore unius, dicit unus ex seruis pontificis, cognatus eius cuius abscidit Petrus auriculam: uere et hic cum illo erat: nam Galileus est: Nonne ego te uidi in horto cum illo? Tunc cepit detestari et iurare, et anathematizare: Neque noui eum, neque scio quid dicis: non noui hominem istum quem dicitis. Et statim gallus cantauit. Et conuersus Dominus, respexit Petrum. Et recordatus est Petrus uerbi Domini * quod dixerat ei: Priusquam gallus cantet, ter me negabis. Et egressus foras, fleuit amare.



CAPUT CLXIu.  Querebantur falsi testes aduersus Iesum.

MATTH. XXuII, 1; XXuI, 59-63; MARC. XIu, 55-61. Mane autem facto, conuenerunt omnes principes sacerdotum, cum senioribus plebis et scribis, concilium facientes. Querebant falsum testimonium contra Iesum, ut eum morti traderent: et non inuenerunt, cum multi falsi testes accessissent; nec inueniebant: et conuenientia illorum testimonia non erant. Nouissime autem uenerunt duo falsi testes, et dixerunt: Nos audiuimus eum dicentem: Possum destruere templum Dei hoc manufactum, et post triduum aliud non manufactum edificare. iehsu autem tacebat. Et surgens princeps sacerdotum in medium, interrogauit  Iesum dicens: Nihil respondes ad ea que isti aduersus te testificantur? iehsu autem nichil respondit.



CAPUT CLXu. Princeps sacerdotum adiurat Iesum dicens: Si tu es Christus, dic nobis.

MATTH. XXuI, 63-68; MARC. XIu, 61-65; LUC. XXII, 66-71. Et rursum summus sacerdos ait illi: Adiuro te per Deum uiuum, ut dicas nobis si tu es Christus Filius Dei benedicti. Dicit illi iehsu: Tu dixisti. Et ait illis: Si uobis dixero, non credetis mihi; si autem et interrogauero, non respondebitis mihi, neque dimittetis. uerumtamen dico uobis: Amodo uidebitis Filium hominis sedentem a dextris uirtutis Dei, et uenientem in nubibus celi. Tunc princeps sacerdotum scidit uestimenta sua, dicens: Blasphemauit.  Quid adhuc egemus testibus? Ecce nunc audistis blasphemiam de ore eius. Quid uobis uidetur? At illi respondentes, dixerunt: Reus est mortis. Tunc exspuerunt in faciem eius: et qui tenebant eum illudebant ei, et uelauerunt faciem eius, et colaphis ceciderunt eum. Alii autem palmas in faciem ei dederunt, dicentes: Prophetiza nobis, Christe, quis est qui te percussit? Et alia multa blasphemantes dicebant in eum.



CAPUT CLXuI. Traditur Pilato iehsu: et penitet Iudas.

MATTH. XXuII, 2-10; MARC. Xu, 1; LUC. XXIII, 1. Et adduxerunt eum uinctum in pretorium, et tradiderunt Pontio Pilato presidi.---IOAN. XuIII, 28. Et ipsi non introierunt in pretorium, ut non contaminarentur,  sed ut manducarent Pascha. Tunc uidens Iudas qui eum tradidit quod damnatus esset, ductus penitentia, retulit triginta argenteos principibus sacerdotum et senioribus, dicens: Peccaui, tradens sanguinem iustum. At illi dixerunt: Quid ad nos? tu uideris. Et proiectis argenteis in templo, recessit: et abiens, laqueo se suspendit. Principes autem sacerdotum, acceptis argenteis, dixerunt: Non eos licet mittere in corbonam, quia pretium sanguinis est. Consilio autem inito, emerunt ex illis agrum figuli, in sepulturam peregrinorum. Propter hoc uocatus est ager ille * Acheldemach, hoc est ager sanguinis, usque in hodiernum diem. Tunc impletum est quod dictum est per Ieremiam prophetam, dicentem: Et  acceperunt triginta argenteos pretium appretiati, quem appretiauerunt a filiis Isrel: et dederunt eos in agrum figuli, sicut constituit mihi Dominus .



CAPUT CLXuII. Pilatus audit inter Iudeos et Dominum: et mittit eum ad Herodem.

IOAN. XuIII, 29, 30. Exiuit ergo Pilatus ad eos foras, et dixit: Quam accusationem affertis aduersus hominem hunc? Responderunt et dixerunt ei: Si non esset hic malefactor, non tibi tradidissemus eum.---LUC. XXIII, 12. Hunc inuenimus subuertentem gentem nostram, et prohibentem tributa dare Cesari, et dicentem se Christum regem esse.---IOAN. XuIII, 31-38.  Dixit ergo Pilatus: Accipite eum uos, et secundum legem uestram iudicate eum. Dixerunt ergo ei Iudei: Nobis non licet interficere quemquam. Ut sermo Iesu impleretur, quem dixit : significans qua morte esset moriturus. Introiuit ergo iterum in pretorium Pilatus, et uocauit Iesum, et dixit ei:--- MATTH. XXuII, 11; MARC. Xu, 2; LUC. XXIII, 3. Tu es rex Iudeorum? Et respondit iehsu: A temetipso hoc dicis, an alii dixerunt tibi de me? Respondit Pilatus: Nunquid ego Iudeus sum? Gens tua et pontifices * tui tradiderunt te mihi. Quid fecisti? Respondit iehsu: Regnum meum non est de hoc mundo. Si ex hoc mundo esset regnum meum, ministri mei utique decertarent, ut non traderer Iudeis: nunc autem regnum meum non est hinc. Dixit itaque ei Pilatus: Ergo  rex es tu? Respondit iehsu: Tu dicis, quia rex sum ego. Ego in hoc natus sum, et ad hoc ueni in mundum, ut testimonium perhibeam ueritati. Omnis qui est ex ueritate, audit uocem meam. Dicit ei Pilatus: Quid est ueritas? Et cum hoc dixisset, iterum exiuit ad Iudeos, et ait ad principes sacerdotum et turbas: Nullam inuenio causam * in homine.---LUC. XXIII, 5-18. At illi inualescebant dicentes: Commouet populum, docens per uniuersam Iudeam, et incipiens a Galilea usque huc. Pilatus autem audiens Galileam, interrogauit si homo Galileus esset. Et ut cognouit quod de Herodis potestate esset, remisit eum ad Herodem, qui et ipse Hierosolymis erat illis diebus. Herodes autem, uiso Iesu, gauisus est ualde. Erat enim cupiens ex multo tempore uidere eum, eo quod  audierit multa de illo, et sperabat signum aliquod uidere ab eo. Interrogabat autem illum multis sermonibus. At ipse nichil illi respondebat. Stabant etiam principes sacerdotum et scribe, constanter accusantes eum. Spreuit autem illum Herodes cum exercitu suo, et illusit indutum ueste alba, et remisit ad Pilatum. Et facti sunt amici Herodes et Pilatus in die illa: nam antea inimici erant ad inuicem. Pilatus autem, conuocatis principibus sacerdotum et magistratibus et plebe, exiuit ad eos foras, et dixit eis: Obtulistis mihi hunc hominem, quasi auertentem * hunc populum. Ecce adduco eum foras, ut cognoscatis quia in eo nullam causam inuenio ex his in quibus eum accusatis. Sed neque Herodes; nam remisi uos ad illum: et ecce nichil dignum morte * actum. Emendatum  ergo illum dimittam. Exclamauit autem uniuersa turba, dicens: Tolle hunc, crucifige, crucifige. ---IOAN. XIX, 6-15. Dicit eis Pilatus: Accipite eum uos, et crucifigite. Ego enim non inuenio causam in eo. Responderunt ei Iudei: Nos legem habemus, et secundum legem debet mori, quia Filium Dei se fecit. Cum ergo audisset Pilatus hunc sermonem, magis timuit. Et ingressus est pretorium iterum, et dicit ad Iesum: unde es tu? iehsu autem responsum non dedit ei. Dicit ergo ei Pilatus: Mihi non loqueris? Nescis quia potestatem habeo crucifigere te, et potestatem habeo dimittere te? Respondit iehsu: Non haberes potestatem aduersum me ullam, nisi tibi datum esset desuper. Propterea qui tradidit me tibi, maius peccatum  habet. Et exinde querebat Pilatus dimittere eum. Iudei autem clamabant, dicentes: Si hunc dimittis, non es amicus Cesaris: omnis * qui se regem facit, contradicit Cesari. Pilatus ergo cum audisset hos sermones, adduxit foras Iesum, et sedit pro tribunali, in loco qui dicitur Lithostrotos, Hebraice autem Gabbatha. Erat autem parasceue Pasche, hora quasi sexta. Et dicit Iudeis: Ecce rex uester. Illi autem clamabant: Tolle tolle, crucifige eum. Dicit eis Pilatus: Regem uestrum crucifigam? Responderunt pontifices: Non habemus regem, nisi Cesarem.--- MATTH. XXuII, 12-18; MARC. Xu, 3-10. Et accusabant eum summi sacerdotes in multis. iehsu autem nichil respondit. Tunc dicit illi Pilatus: Non audis quanta aduersum te dicunt testimonia? Et non respondit ei ad  ullum uerbum, ita ut miraretur preses uehementer. Per diem autem festum consueuerat preses dimittere populo unum ex uinctis, quemcunque petissent. Habebat autem tunc uinctum insignem, qui dicebatur Barabbas. Congregatis ergo illis, dixit Pilatus:---IOAN. XuIII, 39. Est consuetudo uobis ut unum dimittam * in Pascha. Quem ergo uultis dimittam uobis? Barabbam, an Iesum, qui dicitur Christus? Sciebat enim quod per inuidiam tradidissent eum.



CAPUT CLXuIII. Uxor Pilati misit ad eum dicens: Nihil tibi et iusto illi.

MATTH. XXuII, 19-25; MARC. Xu, 11-14; LUC. XXIII, 17-23. Sedente autem illo pro tribunali, misit ad illum uxor eius, dicens: Nihil tibi et iusto illi: multa enim passa sum hodie per uisum propter eum. Principes  autem sacerdotum et seniores persuaserunt populis ut peterent Barabbam, Iesum uero perderent. Respondens autem preses, ait illis: Quem uultis uobis de duobus dimitti? At illi dixerunt, Barabbam.--- IOAN. XuIII, 40. Erat autem Barabbas latro. Qui erat, propter seditionem quamdam factam in ciuitate et homicidium, uinctus in carcere. Dicit illis Pilatus: Quid ergo faciam de Iesu, qui dicitur Christus? Dicunt omnes: Crucifigatur. Ait illis preses: Quid enim mali fecit? At illi magis clamabant, dicentes: Crucifigatur. uidens autem Pilatus quia nichil proficeret, sed magis tumultus fieret, accepta aqua, lauit manus coram populo, dicens: Innocens ego sum a sanguine iusti huius: uos uideritis. Et respondens uniuersus populus, dixit: Sanguis  super nos et super filios  nostros.



CAPUT CLXIX. Pilatus dimisit Barabbam, et tradidit Iesum ad crucifigendum.

MATTH. XXuII, 26-32; MARC. Xu, 15-21; LUC. XXIII, 24-31; IOAN. XIX. Tunc dimisit illis Barabbam; Iesum autem flagellis cesum tradidit eis ut crucifigeretur. Et milites presidis suscipientes Iesum in pretorium, congregauerunt ad eum uniuersam cohortem. Et exuentes eum, * induunt eum tunicam purpuream, et chlamydem coccineam circumdederunt ei. Et plectentes coronam de spinis, posuerunt super caput eius, et arundinem in dextera eius. Et genu flexo ante eum, illudebant ei, dicentes: Aue, rex  Iudeorum. Et exspuentes in eum, acceperunt arundinem, et percutiebant caput eius. Et postquam illuserunt ei, exuerunt eum chlamydem et purpuram, et induerunt eum uestimentis eius, et duxerunt eum, ut crucifigerent baiulantem sibi crucem. Exeuntes autem inuenerunt hominem Cyreneum uenientem de uilla, nomine Simonem, patrem Alexandri et Rufi. Hunc angariauerunt crucem portare post Iesum. Sequebatur autem illum turba multa populi, et mulierum que plangebant, et lamentabantur eum. Conuersus autem ad illas iehsu, dixit: Filie Ierusalem, nolite flere super me, sed super uos ipsas flete, et super filios uestros. Quoniam ecce uenient dies in quibus dicent: Beate steriles et uentres qui non genuerunt, et ubera que non lactauerunt. Tunc incipient dicere montibus:  Cadite super nos; et collibus: Operite nos. Quia si in uiridi ligno hec faciunt, in arido quid fiet?



CAPUT CLXX. Duo latrones cum Christo ad crucifigendum ducuntur. Et iehsu in cruce matrem Ioanni et Ioannem matri commendat. Aceto potatus, consummatis omnibus, emittit spiritum.

LUC. XXIII, 32-34. Ducebantur autem et alii duo nequam cum eo, ut interficerentur.---MATTH. XXuII, 33-37; MARC. Xu, 22-26. Et postquam uenerunt in locum qui dicitur Golgotha, quod est interpretatum Caluarie locus, ibi crucifixerunt eum. Et dederunt ei uinum bibere cum felle mixtum: et cum gustasset, noluit bibere. iehsu autem dicebat: Pater, dimitte  illis; non enim sciunt quid faciunt.---IOAN. XIX, 19-24. Postquam autem crucifixerunt eum, acceperunt uestimenta eius, et fecerunt quatuor partes, unicuique militi partem, et tunicam. Erat autem tunica inconsutilis, desuper contexta per totum. Dixerunt ergo ad inuicem: Non scindamus eam, sed sortiamur de illa, cuius sit. Ut Scriptura impleretur, dicens: Partiti sunt uestimenta mea sibi, et super uestem meam miserunt sortem . Et milites quidem hec fecerunt. Et sedentes seruabant eum. Scripsit autem et titulum Pilatus cause eius, et imposuit super caput eius: Hic est iehsu Nazarenus Rex Iudeorum. Hunc ergo titulum multi legerunt Iudeorum: quia prope ciuitatem erat locus ubi crucifixus est iehsu. Et erat scriptum Hebraice, Grece et Latine.  Dicebant ergo Pilato pontifices Iudeorum: Noli scribere, Rex Iudeorum: sed, quia ipse dixit: Rex sum Iudeorum. Respondit Pilatus: Quod scripsi, scripsi. ---MATTH. XXuII, 38-44; MARC. Xu, 27-32; LUC. XXIII, 35-43. Tunc crucifixerunt cum eo duos latrones, unum a dexteris, et alterum a sinistris eius. Pretereuntes autem blasphemabant eum, mouentes capita sua, et dicentes: uah! qui destruis templum Dei, et in triduo illud reedificas: salua temetipsum: si Filius Dei es, descende de cruce. Similiter et principes sacerdotum illudentes cum scribis et senioribus, dicebant: Alios saluos fecit, se ipsum non potest saluum facere. Si Rex Isrel est, descendat nunc de cruce, ut uideamus, et credamus ei. Confidit in Deo:  liberet nunc eum, si uult: dixit enim: Quia Filius Dei sum. Idipsum autem unus de his qui pendebant latronibus, blasphemabat eum, dicens: Si tu es Christus, saluum fac temetipsum et nos. Respondens autem alter, increpabat illum dicens: Neque tu times Deum, quod in eadem damnatione es? Et nos quidem iuste: nam digna factis recipimus: hic uero nichil mali gessit. Et dicebat ad Iesum: Domine, memento mei, dum ueneris in regnum tuum. Et dixit illi iehsu: Amen dico tibi: Hodie mecum eris in paradiso.--- IOAN. XIX, 25-27. Stabant autem iuxta crucem Iesu mater eius, et soror matris eius, Maria Cleophe et Maria Magdalene. Cum uidisset ergo iehsu matrem, et discipulum stantem quem diligebat, dicit matri sue: Mulier, ecce filius tuus. Deinde dicit discipulo:  Ecce mater tua. Et ex illa hora accepit eam discipulus in sua.---MATTH. XXuII, 45-50; MARC. Xu, 33-37; LUC. XXIII, 44-46. A sexta autem hora, tenebre facte sunt super uniuersam terram, usque ad horam nonam. Et circa horam nonam clamauit iehsu uoce magna, dicens: Eli, Eli, lama sabacthani ! Quod est interpretatum: Deus meus, Deus meus, utquid dereliquisti! Quidam autem illic stantes et audientes, dicebant: Eliam uocat iste.---IOAN. XIX, 28-30. Postea sciens iehsu quia iam omnia consummata sunt, ut consummaretur Scriptura , dicit: Sitio. uas ergo positum erat aceto plenum. Et continuo currens unus ex eis, acceptam spongiam impleuit aceto, et imposuit arundini, et dabat ei bibere. Cum ergo accepisset * acetum, dixit:  Consummatum est. Ceteri uero dicebant: Sine, uideamus an ueniat Elias liberans eum. iehsu autem iterum clamans uoce magna, ait: Pater, in manus tuas commendo spiritum meum. Et inclinato capite, emisit spiritum.---MATTH. XXuII, 51-54; MARC. Xu, 38, 39; LUC. XXIII, 47, 48. Et ecce uelum templi scissum est in duas partes, a summo usque deorsum. Et terra mota est, et petre scisse sunt, et monumenta aperta sunt, et multa corpora sanctorum qui dormierant, surrexere. Et exeuntes de monumentis post resurrectionem eius, uenerunt in sanctam ciuitatem, et apparuerunt multis. Centurio autem, et qui cum illo erant, custodientes Iesum, uiso terremotu et his qui fiebant, timuere ualde, glorificantes Deum et dicentes: Hic homo iustus uere Filius Dei erat. Et  omnis turba eorum qui simul aderant ad spectaculum istud, et uidebant que fiebant, percutientes pectora sua reuertebantur.---MATTH. XXuII, 55, 56; MARC. Xu, 40, 41; LUC. XXIII, 49. Stabant autem omnes noti eius a longe, et mulieres multe que simul cum eo ascenderant a Galilea Hierosolymam. Inter quas erant Maria Magdalene, et Maria Iacobi minoris, et Ioseph mater, et Salome mater filiorum Zebedei , hec uidentes. ---IOAN. XIX, 31-36. Iudei ergo, quoniam Parasceue erat, ut non remanerent in cruce corpora sabbato , rogauerunt Pilatum ut frangerentur crura eorum, et tollerentur. uenerunt ergo milites: et primi quidem  fregerunt crura, et alterius qui cum eo crucifixus est. Ad Iesum autem cum uenissent, ut uiderunt eum iam mortuum, non fregerunt eius crura, sed unus militum lancea latus eius aperuit: et continuo exiuit sanguis et aqua. Et qui uidit, testimonium perhibuit: et uerum est testimonium eius. Et ille scit quia uera dicit, et ut uos credatis. Facta sunt enim hec, ut Scriptura impleretur: Os non comminuetis ex eo . Et iterum alia Scriptura dicit: uidebunt in quem transfixerunt .



CAPUT CLXXI. Ioseph petit corpus Iesu a Pilato, et sepelit una cum Nicodemo.

MATTH. XXuII, 57-61; MARC. Xu, 42-47; LUC. XXIII,  50-56; IOAN. XIX, 38-42. Cum sero factum esset, uenit quidam homo diues, nobilis decurio, ab Arimathea ciuitate Iudee, nomine Ioseph, uir bonus et iustus, qui et ipse occultus erat discipulus Iesu propter metum Iudeorum, qui exspectabat et ipse regnum Dei. Hic non consenserat consilio et actibus eorum. Hic accessit ad Pilatum, et petiit corpus Iesu. Pilatus autem mirabatur, si iam obiisset: et accersito centurione interrogauit eum, si iam mortuus esset. Et cum cognouisset *, iussit reddi corpus. uenit autem et Nicodemus qui uenerat ad Iesum nocte primum, ferens mixturam myrrhe et ales, quasi libras centum. Acceperunt autem corpus Iesu, et ligauerunt eum linteis cum aromatibus, sicut mos est Iudeis sepelire. Erat autem in loco ubi crucifixus est, hortus:  et in horto monumentum nouum, in quo nondum quisquam positus fuerat. Et posuit illud Ioseph, et aduoluit saxum ad ostium monumenti, et abiit. Erant autem ibi Maria Magdalene, et altera Maria, sedentes contra sepulcrum. uiderunt quemadmodum positum erat corpus eius. Et reuertentes parauerunt aromata et unguenta, ut uenientes ungerent eum. Et sabbato quidem siluerunt secundum mandatum.



CAPUT CLXXII. Iudei signant monumentum.

MATTH. XXuII, 62-66. Altera autem die que est post Parasceuen, conuenerunt principes sacerdotum et Pharisei ad Pilatum, dicentes: Domine, recordati sumus quia seductor ille dixit adhuc uiuens: Post tres dies resurgam. Iube ergo custodiri sepulcrum  usque in diem tertium, ne forte ueniant discipuli eius, et furentur eum, et dicant plebi: Surrexit a mortuis: et erit nouissimus error peior priore. Ait illis: Habetis custodiam: ite, custodite sicut scitis. Illi autem abeuntes muniere sepulcrum, signantes lapidem cum custodibus.



CAPUT CLXXIII. Prima die sabbati iehsu resurgit a mortuis.

MATTH. XXuIII, 1-8; MARC. XuI, 1-8; LUC. XXIu, 1-9; IOAN. XX, 1. uespere autem sabbati que lucescit in prima sabbati, cum adhuc tenebre essent, uenit Maria Magdalene, et altera Maria, et Salome ad monumentum, portantes que parauerant aromata; et  orto iam sole, dicebant ad inuicem: Quis reuoluet nobis lapidem ab ostio monumenti? Erat quippe magnus ualde. Et ecce terremotus factus est magnus. Angelus autem Domini descendit de celo, et accedens reuoluit lapidem. Et respicientes uiderunt reuolutum lapidem a monumento, et angelum sedentem super eum. Erat autem aspectus eius sicut fulgur, et uestimentum eius sicut nix. Pre timore autem eius exterriti sunt custodes, et facti sunt ueluti mortui. Respondens autem angelus dixit mulieribus: Nolite timere uos: scio enim quod Iesum qui crucifixus est, queritis: non est hic: surrexit enim, sicut dixit: uenite et uidete locum ubi positus erat Dominus. Et factum est, dum mente consternate essent de isto, ecce duo uiri steterunt secus illas in ueste fulgenti.  Cum timerent autem, et declinarent uultum in terram, dixerunt ad illas: Quid queritis uiuentem cum mortuis? Non est hic, sed resurrexit: recordamini qualiter locutus est uobis, cum adhuc in Galilea esset, dicens: Quia oportet Filium hominis tradi in manus peccatorum, et crucifigi, et die tertia resurgere. Et cito euntes, dicite discipulis eius quia surrexit a mortuis. Et ecce precedet uos in Galileam: ibi eum uidebitis. Ecce predixi uobis. Et recordate sunt uerborum eius. Et exierunt cito de monumento cum timore et magno gaudio, currentes nuntiare discipulis eius.---IOAN. XX, 2-17; LUC. XXIu, 12. Cucurrit ergo  et uenit ad Simonem Petrum et ad alium discipulum quem amabat iehsu, et dicit eis: Tulerunt Dominum * meum de monumento: et  nescimus ubi posuerunt eum. Exiit ergo Petrus, et ille alius discipulus, et uenerunt ad monumentum. Currebant autem duo simul, et ille alius discipulus precucurrit citius Petro: et uenit primus ad monumentum. Et cum se inclinasset, uidit posita linteamina, non tamen introiuit. uenit ergo Simon Petrus sequens eum, et introiuit in monumentum, et uidit linteamina posita, et sudarium quod fuerat super caput eius, non cum linteaminibus positum, sed separatim inuolutum in unum locum. Tunc ergo introiuit et ille discipulus qui uenerat prius ad monumentum, et uidit, et credidit: nondum enim sciebant Scripturas, quia * oportet eum a mortuis resurgere. Abierunt ergo iterum ad semetipsos discipuli.--- MARC. XuI, 9. Maria autem Magdalene de qua eiecerat  septem demonia, stabat ad monumentum foris plorans. Dum ergo fleret, inclinauit se, et prospexit in monumentum, et uidit duos angelos in albis sedentes: unum ad caput, et unum ad pedes, ubi positum erat corpus Iesu. Dicunt ei illi: Mulier, quid ploras? Dicit eis: Quia tulerunt Dominum meum, et nescio ubi posuerunt eum. Hec cum dixisset, conuersa est retrorsum, et uidit Iesum stantem; et non sciebat quia iehsu * esset. Dicit ei iehsu: Mulier, quid ploras? Quem queris? Illa existimans quia hortulanus esset, dicit ei: Domine, si tu sustulisti eum, dicito mihi ubi posuisti eum: et ego eum tollam. Dicit ei iehsu: Maria. Conuersa illa, dicit ei: Rabboni, quod dicitur Magister. Dicit ei iehsu: Noli me tangere:  nondum enim ascendi ad Patrem meum. uade autem ad fratres meos, et dic eis: Ascendo ad Patrem meum et Patrem uestrum: ad Deum meum et Deum uetrum.



CAPUT CLXXIu. Custodes monumenti annuntiauerunt sacerdotibus de resurrectione Christi.

MATTH. XXuIII, 11-15. Ecce quidam de custodibus uenerunt in ciuitatem, et nuntiauerunt principibus sacerdotum omnia que facta fuerunt. Et congregati cum senioribus, consilio accepto, pecuniam copiosam dederunt militibus, dicentes: Dicite, Quia discipuli eius nocte uenerunt, et furati sunt eum nobis dormientibus. Et si hoc auditum fuerit a preside, nos suadebimus ei, et securos uos faciemus. At illi, accepta  pecunia, fecerunt sicut erant edocti. Et diuulgatum est uerbum istud apud Iudeos usque in hodiernum diem.



CAPUT CLXXu. iehsu apparuit mulieribus post resurrectionem.

MATTH. XXuIII, 9, 10; MARC. XuI, 10, 11; LUC. XXIu, 10-11. Et ecce iehsu occurrit illis, dicens: Auete. Ille autem accesserunt, et tenuerunt pedes eius, et adorauerunt eum. Tunc ait illis iehsu: Nolite timere: ite, nuntiate fratribus meis, ut eant in Galileam: ibi me uidebunt. Que cum abiissent, nuntiauerunt hec omnia illis undecim lugentibus et flentibus, et ceteris omnibus qui cum eo fuerant. Et illi audientes quia uiueret et uisus esset ab eis, non crediderunt eis. Et  uisa sunt ante illos sicut deliramentum uerba ista, et non credebant illis.



CAPUT CLXXuI. Duobus euntibus in castellum apparuit iehsu.

MARC. XuI, 12. Post hec autem duobus ex eis ambulantibus ostensus est in alia effigie,---LUC. XXIu, 13-35, euntibus hac ipsa die in castellum quod erat in spatio stadiorum sexaginta ab Hierosolymis, nomine Emmaus. Et ipsi loquebantur ad inuicem de his omnibus que acciderant. Et factum est dum fabularentur et secum quererent, et ipse iehsu appropinquans, ibat cum illis: oculi autem illorum tenebantur, ne eum agnoscerent. Et ait ad illos: Qui sunt hi sermones quos confertis ad inuicem ambulantes,  et estis tristes? Et respondens unus cui nomen Cleophas, dixit ei: Tu solus peregrinus es in Ierusalem, et non cognouisti que facta sunt in illa his diebus? Quibus ille dixit: Que? Et dixerunt: De Iesu Nazareno, qui fuit uir propheta, potens in opere et sermone coram Deo et omni populo: et quomodo eum tradiderunt summi sacerdotes et principes nostri in damnationem mortis, et crucifixerunt eum. Nos autem sperabamus quia ipse esset redempturus Isrel. Et nunc super hec omnia, tertia dies est hodie quod hec facta sunt. Sed et mulieres quedam ex nostris terruerunt nos, que ante lucem fuerunt ad monumentum: et non inuento corpore eius, uenerunt dicentes se etiam angelorum uisionem uidisse,  qui dicunt eum uiuere. Et abierunt quidam ex nostris ad monumentum, et ita inuenerunt sicut mulieres dixerunt: ipsum uero non inuenerunt. Et ipse dixit ad eos: O stulti et tardi corde ad credendum in omnibus que locuti sunt prophete! Nonne ergo hec oportuit Christum pati, et ita intrare in gloriam suam? Et incipiens a Moyse et omnibus prophetis, interpretabatur illis in omnibus Scripturis que de ipso erant. Et appropinquauerunt castello quo ibant: et ipse * finxit longius ire. Et cegerunt illum, dicentes: Mane nobiscum, quoniam aduesperascit et inclinata est iam dies. Et intrauit cum illis. Et factum est, dum recumberet cum illis, accepit panem, et benedixit, ac fregit, et porrigebat illis. Et aperti sunt oculi eorum, et cognouerunt illum: et ipse euanuit  ex oculis eorum. Et dixerunt ad inuicem: Nonne cor nostrum ardens erat in nobis, dum loqueretur in uia et aperiret nobis Scripturas? Et surgentes eadem hora, regressi sunt in Ierusalem: et inuenerunt congregatos undecim et eos qui cum ipsis erant, dicentes: Quod surrexit Dominus uere et apparuit Simoni. Et ipsi narrabant que gesta erant in uia, et quomodo cognouerunt eum in fractione panis.



CAPUT CLXXuII. iehsu apparuit discipulis suis.

MARC. XuI, 13. Nec illis crediderunt.---LUC. XXIu, 36-48. Dum autem hec loquuntur,---IOAN. XX, 19-23 cum esset sero die illa, una sabbatorum, et fores essent clause, ubi erant discipuli congregati  propter metum Iudeorum, uenit iehsu, et stetit in medio eorum, et dixit eis: Pax uobis: ego sum, nolite timere. Conturbati uero et perterriti, existimabant se spiritum uidere. Et dixit eis: Quid turbati estis, et cogitationes ascendunt in corda uestra? uidite manus meas et pedes, quia ipse ego sum: palpate et uidete, quia spiritus carnem et ossa non habet, sicut me uidetis habere. Et cum hec dixisset, ostendit eis manus, et pedes, et latus. Adhuc autem illis non credentibus et mirantibus pre gaudio, dixit: Habetis hic aliquid quod manducetur? At illi obtulerunt ei partem piscis assi et fauum mellis. Et cum manducasset coram eis, sumens reliquias, dedit illis. Et dixit ad eos: Hec sunt uerba que locutus sum ad uos cum adhuc essem uobiscum: quoniam necesse  est impleri omnia que scripta sunt in lege Moysi, et Prophetis, et Psalmis de me. Tunc aperuit illis sensum ut intelligerent Scripturas, et dixit eis: Quoniam sic scriptum est, et sic oportebat Christum pati, et resurgere die tertia a mortuis, et predicare in nomine eius penitentiam et remissionem peccatorum in omnes gentes, incipientibus ab Hierosolyma. uos autem estis testes horum. Et ego mitto promissum Patris mei in uos. Gauisi sunt ergo discipuli uiso Domino. Dixit ergo eis iterum: Pax uobis. Sicut misit me Pater, et ego mitto uos. Hoc cum dixisset, insufflauit et dixit eis: Accipite Spiritum sanctum: quorum remiseritis peccata, remittuntur eis; et quorum retinueritis, retenta sunt.



CAPUT CLXXuIII. iehsu apparuit Thome.


IOAN. XX, 24-31. Thomas autem unus ex duodecim qui dicitur Didymus, non erat cum eis quando iehsu uenit. Dixerunt ergo ei alii discipuli: uidimus Dominum. Ille autem dixit eis: Nisi uidero in manibus eius fixuram clauorum, et mittam digitum meum in locum clauorum, et mittam manum meam in latus eius, non credam. Et post dies octo, iterum erant discipuli eius intus, et Thomas cum eis. uenit iehsu, ianuis clausis, et stetit in medio, et dixit: Pax uobis. Deinde dicit Thome: Infer digitum tuum huc, et uide manus meas: et affer manum tuam, et mitte in latus meum: et noli esse incredulus, sed fidelis. Respondit Thomas, et dixit ei: * Domine meus, et Deus  meus. Dicit ei iehsu: Quia uidisti me *, credidisti: beati qui non uiderunt, et crediderunt. Multa quidem et alia signa fecit iehsu in conspectu discipulorum suorum, que non sunt scripta in libro hoc. Hec autem scripta sunt, ut credatis quia iehsu * Christus est Filius Dei, et ut credentes, uitam * habeant in nomine eius.



CAPUT CLXXIX. Iterum apparuit discipulis suis ad mare Tiberiadis.

IOAN. XXI, 1-14. Postea manifestauit se iterum * ad mare Tiberiadis. Manifestauit autem sic. Erant simul Simon Petrus, et Thomas qui dicitur Didymus, et Nathanel qui erat a Cana Galilee, et filii Zebedei, et alii ex discipulis eius duo. Dicit eis Simon Petrus: uado piscari. Dicunt ei: uenimus et nos tecum. Et  exierunt et ascenderunt in nauim, et illa nocte nichil * prehenderunt. Mane autem iam facto, stetit iehsu in littore: non tamen cognouerunt discipuli quia iehsu est. Dicit ergo eis iehsu: Pueri, nunquid pulmentarium habetis? Responderunt ei: Non. Dixit ergo eis iehsu: Mittite in dexteram nauigii rete, et inuenietis. Miserunt ergo, et iam non * ualuerunt illud trahere a multitudine piscium. Dicit ergo discipulus ille quem diligebat iehsu Petro: Dominus est. Simon Petrus cum audisset quia Dominus est, tunicam succinxit se  et misit se in mare. Alii autem discipuli nauigio uenerunt , trahentes rete piscium. Ut ergo descenderunt in terram, uiderunt prunas positas, et piscem superpositum, et panem.  Dicit eis iehsu: Afferte de piscibus quos * prehendistis nunc. Ascendit Simon Petrus, et traxit rete in terram, plenum magnis piscibus centum quinquaginta tribus. Et cum tanti essent, non scissum est rete. Dicit eis iehsu: uenite, prandete. Et nemo audebat discumbentium interrogare eum: Tu quis es? scientes quia Dominus est. Et uenit iehsu, et * accepit panem, et dabat eis, et piscem similiter. Hoc iam tertio manifestatus est iehsu discipulis suis, cum resurrexisset a mortuis.



CAPUT CLXXX. iehsu ter dicit Petro: Diligis me?

IOAN. XXI, 15-25. Cum ergo prandissent, dicit Simoni Petro iehsu: Simon Ioannis, diligis me plus  his? Dicit ei: Etiam, Domine, tu scis quia amo te. Dicit ei: Pasce agnos meos. Dicit ei iterum: Simon Ioannis, diligis me? Ait illi: Etiam, Domine, tu scis quia amo te. Dicit ei: Pasce agnos meos. Dicit ei tertio: Simon Ioannis, amas me? Contristatus est Petrus, quia dixit ei tertio, Amas me? Et dicit ei: Domine, tu omnia scis, tu scis quia amo te. Dicit ei Pasce oues meas. Amen, amen, dico tibi, cum esses iunior, cingebas te, et ambulabas ubi uolebas: cum autem senueris, extendes manus tuas, et alius te cinget, et ducet quo tu non uis. Hoc autem dixit, significans qua morte clarificaturus esset Deum. Et cum hoc dixisset, dixit ei: Sequere me. Conuersus Petrus, uidit illum discipulum quem diligebat iehsu, sequentem, qui et recubuit in cena super pectus  eius, et dixit: Domine, quis est qui tradet te? Hunc ergo cum uidisset Petrus, dicit Iesu: Domine, hic autem quid? Dicit ei iehsu: * Si eum uolo manere donec ueniam, quid ad te? Tu me sequere. Exiit ergo sermo iste inter fratres, quia discipulus ille non moritur. Et non dixit ei iehsu, Non moritur: sed, Si eum uolo manere donec ueniam, quid ad te? Hic est discipulus * qui testimonium * perhibuit de his, et scripsit hec: et scimus quia uerum est testimonium eius. Sunt autem et alia multa que fecit iehsu: que si scribantur per singula, nec ipsum arbitror mundum capere eos qui scribendi sunt libros.



CAPUT CLXXXI. Discipuli euntes in Galileam uiderunt et adorauerunt Dominum. Et assumptus est in celum coram eis.

 MATTH. XXuIII, 16-20. Undecim autem discipuli abierunt in Galileam, in montem ubi constituerat illis iehsu. Et uidentes eum adorauerunt: quidam autem dubitauerunt.---MARC. XuI, 14-20. Et exprobrauit incredulitatem illorum et duritiam cordis: quia his qui uiderant eum resurrexisse non crediderunt. Et locutus est eis dicens: Data est mihi omnis potestas in celo et in terra. Euntes in mundum uniuersum, predicate Euangelium omni creature. Docete omnes gentes, baptizantes eos in nomine Patris, et Filii, et Spiritus sancti: docentes eos seruare omnia quecunque mandaui uobis. Et ecce ego uobiscum sum omnibus diebus, usque ad consummationem seculi. Qui crediderit et baptizatus fuerit saluus erit: qui uero non crediderit condemnabitur. Signa autem  eos qui crediderint hec sequentur: in nomine meo demonia eiicient, linguis loquentur nouis, serpentes tollent; et si mortiferum quid biberint, non eis nocebit; super egros manus imponent, et bene habebunt. ---LUC. XXIu, 49-53. uos autem sedete in ciuitate, quoadusque induamini uirtute ex alto. Eduxit autem eos foras in Bethaniam: et eleuatis manibus suis benedixit eis. Et factum est dum benediceret illis, recessit ab eis, et ferebatur in celum: et sedet a dextris Dei. Et ipsi adorantes regressi sunt in Ierusalem cum gaudio magno: et erant semper in templo laudantes et benedicentes Deum. Et profecti predicauerunt ubique, Domino cooperante et sermonem confirmante, sequentibus signis.





EX CATENA IN QUATUOR EuANGELIA A uICTORE CAPUANO LATINE REDDITA. uICTOR EPISCOPUS CAPUAE EX RESPONSIONE CAPITULORUM SANCTI POLYCARPI SMYRNENSIS EPISCOPI, DISCIPULI IOANNIS EuANGELISTAE. DIuI POLYCARPI SMYRNENSIS EPISCOPI, ET MARTYRIS, BEATI IOANNIS EuANGELISTAE QUONDAM DISCIPULI, RESPONSIONUM FRAGMENTA.

 Mattheus Dominum dixisse testatur , quod Moyses scribit , Adam locutum fuisse hoc modo: Hoc nunc os ex ossibus meis, et caro ex carne mea: propter hoc relinquet homo patrem et matrem, etc. Sed concordant Domini uerba cum Moysi sermonibus, qui Adam prebens officium inspiratione diuina prophetauit, ipse a Moyse hoc dixisse refertur. Deus uero, qui per inspirationem diuinam in corde Adam ista uerba formauit, ipse Pater a Domino recte locutus fuisse refertur. Nam et Adam hanc prophetiam protulit: et Pater, qui eum inspirauit, recte dicitur protulisse.



IDEM AD HAEC uERBA CHRISTI, Calicem meum bibetis, etc. Matth. XX.

Per huiusmodi potum, significat passionem. Et Iacobum  quidem nouissimum martyrio consummandum , fratrem uero eius Ioannem transiturum absque martyrio; quamuis et afflictiones plurimas, et exsilia tolerarit: sed preparatam martyrio mentem Christus martyrem iudicauit. Nam Apostolus Paulus: Quotidie, inquit, morior ; dum impossibile sit quotidie mori hominem ea morte qua semel uita hec finitur. Sed quoniam pro Euangelio ad mortem iugiter erat preparatus, se mori quotidie sub ea significatione testatus est. Legitur  et in dolio feruentis olei pro nomine Christi beatus Ioannes fuisse demersus.



IDEM DE INITIO EuANGELII SECUNDUM MARCUM.

Rationabiliter euangeliste principiis diuersis utuntur, quamuis una eademque euangelizandi eorum  probetur intentio. Mattheus ut Hebreis scribens, genealogie Christi ordinem texuit, ut ostenderet ab ea Christum descendisse progenie de qua eum nasciturum uniuersi prophete cecinerant. Ioannes autem ad Ephesum constitutis, qui legem tanquam ex Gentibus  ignorabant, a causa nostre redemptionis Euangelii sumpsit exordium: que causa ex eo apparet, quod Filium suum Deus pro nostra salute uoluit incarnari. Lucas uero a Zacarie sacerdotio incipit, ut eius filii miraculo natiuitatis, et tanti predicatoris officio, diuinitatem Christi Gentibus declararet. Unde et Marcus antiqua prophetici mysterii competentia aduentui Christi declarat: ut non noua, sed antiquitus prolata eius predicatio probaretur. Aut per hoc euangelistis cure fuit, eo uti proemio, quod unusquisque iudicabat auditoribus expetere. Nihil ergo contrarium reperitur, ubi licet diuersis scriptis, ad eamdem tamen patriam peruenitur.



IDEM IN ILLUD: Noli uocare amicos tuos, sed pauperes et debiles, etc. LUC. XIu, 12.

 Precepit non amicos, sed infirmos quosque uocandos ad prandium. Quod si claudus, aut quilibet eorum sit amicus, sine dubio talis pro amicitia minime est rogandus: unde ipsa quasi uidentur se impugnare mandata. Nam si non amici, sed claudi et ceci sunt inuitandi, ipsosque quoque amicos esse contingat, nequaquam rogare debemus. Sed amicos, arbitror, intelligi hoc loco debemus illos, quos pro mundi huius terrena consideratione diligimus, non pro diuine contemplationis intuitu. Hi sunt igitur amici relinquendi. Denique, ideo debilium exempla proposuit, quos pro nullius possumus appetere necessitate negotii, nisi tantum pro fructu retributionis eterne.



IDEM IN ILLUD: Opus consummaui, quod dedisti mihi ut faciam. Ioan. XuII, 4.

 Quomodo opus salutis humane adimplesse commemorat, cum necdum crucis uexillum conscenderat? Sed definitione uoluntatis, de qua cuncta uenerande passionis insignia adire decreuerat, iure se opus perfecisse significat, etc. [a 1Kb] .




ANNO DOMINI DLI
SANCTUS NICETIUS EPISCOPUS TREuIRENSIS.





NOTITIA

.

 I. Nicetium Treuirensem antistitem uirtutum prestantia et miraculorum gloria ubique spectatum ex ueterum scriptorum monumentis intelligimus. Res ab eo preclare gestas, ex eius discipulo beato Aredio acceptas, Gregorius Turonensis litteris commendauit  . Monasticam uitam professus ad regendam Ecclesiam Treuiricam euectus fuisse perhibetur a Theodorico Francorum rege, propterea quod ipsum peccantem libere admonere atque arguere consueuerat, cum adhuc abbas suo cenobio preesset. Eius ordinationem ex tabulis Ecclesie Treuirensis apud Democharem  illigat Baronius  anno Christi 529. Cointius in suis Annalibus ecclesiasticis Francorum Aprunculo Nicetium successisse anno 527 scribit  : quem postea secuti sunt Mabillonius  , Ruinartius   atque Historie litterarie Gallice auctores  . In episcopatu administrando eius animi fortitudo imprimis enituit, pro custodia diuine legis potentium uultus non ueritus. Theodebertum enim regem Theodorici filium, qui sepe ab equitate discesserat et improborum scelera impunitate ac dissimulatione aluerat, palam increpuit, ac tandem ad meliorem frugem redegit. Clotarium quoque Theodeberti patruum ob incestas nuptias acriter satis redarguit sacrisque interdixit, cuius propterea iussu in exsilium ductus, postmodum a Sigiberto Clotarii filio post eius obitum sue sedi restitutus anno 562 comperitur  . Interfuit concilio Aruernensi I, anno 535 coacto  , ut post Cointium  tradit Pagius  . Concilio item Aurelianensi u subscripsit anno 549  exeunte celebrato  ; et mox eodem anno Aruernensi II  , cui subscripsere decem episcopi, qui paulo ante synodo Aurelianensi u interfuerant. Denique nomen eius subscriptum reperitur concilio Parisiensi II  , quod in causa Saffaraci episcopi Parisiensis Childeberto rege inuitante habitum fuit  sub annum 555. Cointius tamen illud assignat anno 551  . Innumera sunt preterea que de hoc beatissimo presule feruntur egregia facinora: qui tandem uitam clausit circa annum 566 ut preeunte Cointio  existimant Mabillonius  et scriptores modo laudati  . Eius memoria in Martyrologio Romano recolitur nonis Decembribus. De eo hec inter cetera panxit uenantius Fortunatus  :

Splendor, apex fidei, ueneranda mente Niceti,
   Totius orbis amor, pontificumque caput:
. . . Summus apostolico precellens pastor ouili,
   Auxisti meritis quidquid honoris habes.
Diuino insistens operi terrena relinquis;
   Cui moritur mundus, non moriture manes.

II. Optimus noster antistes a studiosissimis enutritus parentibus ac litteris institutus traditur a Gregorio Turonensi  ; qui alibi testatur  , ipsum in  predicatione admirabilis facundie, celeberrimum habitum fuisse in plebe. Que hactenus prodierunt tanti uiri litterarum monumenta, pauca quidem prostant, eius tamen fidei ardorem quo potissimum succensus erat, satis arguunt. Duo nimirum ipsius opuscula seculo superiore a Dacherio euulgata nouimus  ; duasque preterea epistolas magni momenti, antea editas primum a Frehero  , deinde a Duchesnio  , mox a Sirmondo  , postremo a Cointio  , que deinceps in Conciliorum collectione transierunt. Et primum quidem opusculum inscriptum De uigiliis seruorum Dei, quod ex optime note codice Sangermanensi desumptum Dacherius exhibuit, iam dudum uulgatum exstabat inter opera sancto Hieronymo falso tributa: quod non solum solertem editorem  latuit, sed etiam uirum eruditum de la Barre, qui nouam Spicilegii Dacheriani editionem adornauit, quin et diligentes Historie litterarie Gallice auctores  . Primus, quod quidem sciam, id aduertit doctissimus ualesius  ; qui et illud addit, male in ms. codice laudato inscribi De uigiliis seruorum Dei. »Non  enim, inquit, de monachorum, sed de laicorum uigiliis agitur, nec abbatis hic sermo est ad monachos, sed episcopi populum alloquentis, ut patet uel ex his uerbis  : Nec sane onerosum uel difficile uideri debet etiam delicatis uel infirmis corporibus, in septimana duarum noctium, id est sabbati atque dominice, portionem aliquam Dei ministerio deputare: ista enim quasi purificatio est dierum quinque uel noctium, quibus stupore carnali ingrauescimus, aut mundanis actibus obsessi letamur.« Hec u. C.

III. Hinc inter opera sancto Hieronymo perperam ascripta  rectius fortasse inscribitur huiusmodi opusculum De Obseruatione uigiliarum. Cl. uallarsius, qui haud ita pridem accuratam doctoris maximi editionem adornauit, animaduertit  codicem Sangermanensem  antiquarii oscitantia aliquot locis mutilum haberi, cetera non inemendatum; ut propterea ueterem editionem cum Dacheriana contulerit, uariantesque lectiones adnotarit: ex quibus proinde nos, ut par erat, eas selegimus que nostrum exemplar emendatius reddere ualeant. Neque illud omittendum, quod uir eruditus sub finem admonitionis habet, sic inquiens: Sanctus Isidorus Hispalensis minime erubuit integram cap. 21 Ecclesiasticorum Officiorum ex eo  totidem fere uerbis describere. Nimirum ex cap. 3 opusculi sancti presulis Treuirensis nonnulla excripsit uerbo tenus sanctus ille Pater non solum cap. 21 lib. I Eccl. Offic., que in notis subiectis indicauimus. Sed minime admittendum, quod idem uallarsius uerba faciens de opusculi auctore  ait, Nicetium de quo loquimur, summis laudibus celebratum Sidonio Apollinari, cui etiam fuerit affinitate coniunctum. Laudat quidem Sidonius  Flauium Nicetium Lugdunensem, ex aduocato sedis pretoriane et assessore uirum spectabilem: sed Nicetium nostrum Treuirensem episcopum nuspiam agnoscit. Quin et uallarsiane sententie obstare omnino uidentur que de anno Sidonii emortuali alibi disseruimus  . Hic namque Aruernensis presul supremum diem obiisse perhibetur anno 484; Treuirensis autem, ut superius innuimus, e uiuis excessisse circa annum 566. Que quidem temporum notationes, si rite spectentur, magis magisque confirmant Nicetium nostrum Sidonio prorsus ignotum.

Iu. De posteriore beati antistitis opusculo, inscripto  De Psalmodie Bono, nichil interest uerba facere: uidetur enim ab auctore ueluti appendicem fuisse priori subnexum: ut proinde reliquum fuerit de duabus ipsius epistolis nonnulla disserere, quas eum sub uite sue finem scripsisse compertum habemus. Et priorem quidem inscripsit Chlotsinde seu Chlodosuinde Clotarii Francorum regis filie, que Alboino regi Longobardorum nupserat, ut tradit Gregorius  Turonensis  . Harum litterarum initium eiusmodi est: Cum legatos uestros per Francorum reges germanos tuos ire conspicimus, etc. Ex quibus uerbis liquet eas scripsisse sanctum presulem regnantibus in Francia Clotarii filiis; cuius obitus, teste Mario Auenticensi  , contigit anno post consulatum Basilii 20, id est Christi 561. Hoc itaque anno, siue ut maxime insequente 562, has litteras scripserit Nicetius arrepta occasione legationis quam ad fratres suos miserit Chlotsinda cum de patris obitu condolens, tum de regno ab iisdem suscepto fausta omnia adprecata. Sic sane post eruditos uiros subinde laudatos censemus  . Alii uero circa Christi annum 563 scriptas existimant  . Sirmondus autem annum assignare uidetur 565, quod ne uix quidem admittendum. In  his porro litteris Chlotsindam excitat sanctus Pater, ut regii coniugis sui Alboini heresi Ariane addicti saluti prospicere studeat, eumque ad rectam fidem profitendam nitatur Deo propitio reducere: simulque ut ea facilius rem gerat, Ariani dogmatis falsitatem ex uariis sacrarum Scripturarum locis ipsi demonstrat, atque ut eadem regi proponat hortatur. Et quoniam ad persuadendum potentissima sunt miracula, Longobardos urget, ut iter in Franciam suscipiant inquirende ueritatis causa, nobilissimas Galliarum urbes, Turonos, Altissiodorum, Pictauium, Trecas, Remos et Suessionem adeant, ibique curationes morborum contemplentur a Deo factas ad tumulos beatissimorum pontificum, Martini, Germani, Hilarii, Lupi, Remigii et Medardi, qui Filium Patri consubstantialem crediderunt, et aduersus  hereticos suorum temporum egregie decertarunt. uerba sunt Cointii  : qui et illud obseruat, populos quibus Alboinus preerat, Gothos ac Longobardos in predictis litteris uocasse Nicetium, quia gens Longobardorum Gothica erat origine, et a ceteris Gothis peculiari distinguebatur nomine, quod a longis barbis fuit sortita.

u. Ad posteriorem epistolam quod attinet, eam scripsit Nicetius ad Iustinianum imperatorem, qua illum reuocare studuit ab heresi Aphthartodocitarum in quam lapsus fuerat, edicto suo de incorruptibilitate corporis Christi promulgato ineunte anno 565, quo ipso anno uitam cum morte commutauit. De hac temporis notatione pluribus disputat Pagius aduersus Cointium  ; qui cum Baronio existimans  edictum illud Iustiniani emissum fuisse anno 563, eiusque obitum in annum 566 differens, ex deprauata huiusmodi chronologia coniecit  , beatissimum antistitem suis litteris non parum profecisse apud imperatorem, ut eius animum ab edicto quod orthodoxe fidei contrarium scripserat, promulgando reuocare: cum contra, ualde uerisimile sit Iustinianum Nicetii litteras non recepisse morte prereptum. Utut est,  eumdem Francorum Annalistam de hisce litteris Nicetii sic loquentem inducimus  : Egregiam, inquit, laudem meretur Nicetius Treuirensis episcopus; qui, licet positus esset in ultimis partibus Occidentis, ubi nullus ueneno Nestorii uel Eutychetis inficiebatur, statim ac audiuit Orientis imperatorem prauis adherere dogmatibus que diuulgabantur a talium hereticorum asseclis, mox, ut resipisceret, per litteras monuit. Usus est acri stylo, que sibi narrata fuerunt non dissimulauit, imo plura grauioraque, quam ceteri scriptores, congessit exprobrauitque crimina; nam Patres quos  imperator uenerari debuisset, ad cedes, ad diuersas cruces missos asseruit. Deinde subiecit quam odiosum esset illius nomen apud omnes Italos, apud Afros, apud Hispanos, apud Gallos, a quibus ob heresim anathematizabatur. Hec u. C.

Quod reliquum est, lectorem admonitum uolumus; extra ordinem temporum atque ad huius uoluminis calcem excusa fuisse Nicetii opuscula; quod scilicet nobis exciderint, dum aliis intenti reliqua sequentium scriptorum monumenta typis consignanda parabamus.





SANCTI NICETII OPUSCULA. *



OPUSCULUM PRIMUM. De uigiliis seruorum Dei.



CAPUT PRIMUM.


Bona [a 1Kb] et digna et sancta res, et apta prorsus satisque conueniens de sanctis uigiliis nunc dicere, et conferre sermonem, quando ipsa lucubratio geritur a sollicitis et religiosis: nox ceca est, et necessaria caligo corporibus, que non solum homines, sed etiam in somno detinet animantes, ut, reparatis [b 1Kb] uiribus per soporem, possint diurnos labores sustinere uigilantes. Bonus Deus, qui ita prospexit, ita constituit, ut homo exiturus ad opus suum et ad operationem suam usque ad uesperam, haberet uicarium tempus, in quo a laboribus duris et multa fatigatione requiesceret . Ergo diem ad opus, noctem fecit ad requiem; et pro hoc, sicut pro omnibus, gratias debemus agere illi qui prestitit [c 1Kb] . Nouimus autem multos hominum, ut aut maioribus suis  placeant, aut sibi aliquid peculiariter prosint, noctis particulam ad aliquod opusculum segregare, et id pro lucro ducere, quod furati de sopore suo, operari potuerunt [d 1Kb] . Quod si in carnalibus instrumentis, id est, uictui ac uestitui necessariis, qui uigilant non reprehenduntur, imo laudantur; quanto magis nos sacras uigilias, tam spirituali opere fructuosas, orationibus scilicet, hymnis, lectionibus fecundas, obseruare et amare debemus, ut a Domino Deo mercedem recipiamus [e 1Kb] ?



CAPUT II.

Equidem sunt homines qui ista reprehendunt, sed  a fide catholica et religione alieni sunt. Sed non est mirum. Quomodo enim impiis et profanis religiosa placere possunt? Quibus si placerent, nostri essent, quod sumus [f 1Kb] utique Christiani. Si uero nostri sunt quos uigiliarum sanctarum salutifer actus offendit, ut nichil de his deterius suspicet, aut pigri sunt, aut somniculosi, aut senes sunt, aut infirmi. Si pigri sunt, erubescant; quia illis insonant Prouerbia Salomonis: uade ad formicam, o piger; et emulare uias eius . Si somniculosi sunt, expergiscantur, Scriptura proclamante: O piger, quousque dormis? Quando autem de somno surgis? Modicum quidem dormis, modicum sedes, modicum autem dormitas, pusillum autem manibus amplecteris pectus. Deinde, superueniet tibi tanquam uiator paupertas, inopia autem  sicut bonus cursor . Si autem senes sunt, quis eos compellit ut uigilent? quanquam et non compulsi uigilare debent pro ipsa etate sua, et Dominum Deum instantius orare. uigilare itaque debent sedentes, si stare non preualent. Si uero infirmi sunt membris, quod ipsi facere non possunt, non reprehendant: imo secundum prophetam rigent lacrymis stratum suum, et dicant: Sic memor fui tui super stratum meum . Commendent etiam uigilantibus, ut eos suis precibus adiuuent, quod adiuti a Domino super lectum doloris sui canere quandoque mereantur, dicentes: In matutinis meditabor in te, Domine, quia factus es adiutor meus . Alioquin  stultum, et satis extraneum est [a 1Kb] a religione, ut quia ipsi currere non ualemus, bene currentibus derogemus; quia etsi non possumus, debemus non inuidere, sed congratulari potentibus. Sicut enim qui consentit malitie, particeps est pene, sic participatio glorie speranda est de consensione bonitatis. Alios enim coronat affectus [b 1Kb] , alios uoluntas pia letificat.

Nec sane onerosum uel difficile uideri debet etiam delicatis uel infirmis corporibus in septimana duarum noctium, id est, sabbati atque dominice, portionem aliquam Dei ministerio deputare: ista enim quasi purificatio est dierum quinque uel noctium, quibus stupore carnali [c 1Kb] ingrauescimus, aut mundanis actibus obsessi letamur [d 1Kb] . Nec erubescat aliquis in bono  studio sanctitatis, quia non erubescunt improbi in perpetrando opere feditatis. Merito ergo Scriptura in Prouerbiis dicit: Est confusio que adducit peccatum . In bono enim opere confundi, peccatum est, sicut in malefaciendo non confundi pernicies est. Si sancti estis, amate uigilias; ut thesaurum uestrum uigilando custodientes, ipsi in sanctitate seruemini. Si peccatores estis, magis currite, ut uigilantes, et Deum orantes, purgemini; ut tundentes pectora frequentius clametis ad Dominum ex toto corde dicentes: Ab occultis meis munda me, Domine, et ab alienis parce seruo tuo . Qui enim ab occultis desiderant iam purgari, nescio an eos delectet iisdem miseriis inquinari.



CAPUT III.

 Tempus exigit [e 1Kb] , karissimi, ut de auctoritate uigiliarum, de antiquitate, deque ipsa utilitate pauca dicamus: magis enim quilibet labor libenter suscipitur, si ante oculos proponatur ipsius laboris utilitas. Antiqua est uigiliarum deuotio, familiare bonum omnibus sanctis. Isaias denique propheta clamat ad Dominum dicens: De nocte uigilat spiritus meus ad te, Deus, quia lux precepta tua sunt super terram . Dauid et regio et prophetico spiritu sanctificatus unguento, ita canit [f 1Kb] : Domine Deus salutis mee in die clamaui, et nocte coram te . Item dicit: Memoratus sum in nocte nominis tui, Domine, et custodiui legem tuam  [g 1Kb] . Accipe eiusdem prophete aliam uocem, que et tempus et habitum deprecantis ostendat: In noctibus,  inquit, extollite manus uestras in sancta, et benedicite Dominum . Et ne uespertinas tantum horas noctes estimes appellatas, occurrit et dicit: Media nocte surgebam ad confitendum tibi super iudicia iustitie tue . Ecce habetis  et tempus expressum, et exsurgendi sollicitudinem, quomodo confiteamini Deo, ostensam.

Adhuc consideranti mihi intentionem sanctorum, maius aliquid ac laboriosius occurrit, et ultra nature humane conditionem suggeritur, cum eumdem prophetam audis ita psallentem: Si ascendero in lectum strati mei: si dedero somnum oculis meis, et palpebris meis dormitationem, aut requiem temporibus meis, donec inueniam locum Domino, tabernaculum Deo Iacob . Quis non stupeat tantam in Dei amore animi deuotionem; ut somnum sibi, sine quo utique corpora humana deficiunt, penitus interdixerit, donec locum ac templum Domino fabricandum rex et propheta reperiret? Que res nos debet fortiter admonere, ut si ipsi locus Dei esse uolumus; et tabernaculum  eius ac templum cupimus haberi perpetuo, sicut Paulus apostolus asserit dicens: uos estis templum Dei : in quantum possumus exemplo sanctorum uigilias diligamus, ne et de nobis dicatur [h 1Kb] : Dormierunt somnum, et nichil inuenerunt : quin potius et gratulabundus unusquisque uestrum iam dicat: In die tribulationis mee Deum exquisiui manibus meis nocte coram eo, et non sum deceptus , Quia bonum est confiteri Domino, et psallere nomini tuo, Altissime; ad annuntiandum mane misericordiam tuam, et ueritatem per noctem . Hec et eiusmodi tanta ac talia ideo sancti illi cecinerunt, et scripta reliquerunt, ut nos eorum posteri paribus eorum excitaremur exemplis, ad celebrandas etiam noctibus nostre  salutis excubias.

Sed a ueteribus ueniamus ad noua; a ministris legis ad ministros Euangelii, ut de Nouo etiam Testamento uigiliarum gratia consignetur. Anna filia Phanuel uidua continuis orationibus ac ieiuniis seruiens, non discessit de templo die ac nocte. In Euangelio legitur, quod pastores illi sanctissimi dum super gregem suum nocturnas exercent uigilias, et angelos in splendore uidere, et Christum natum in terris primi audire meruerunt. Iam uero institutio Saluatoris nonne omnes ad uigilandum auditores exsuscitat, siue in parabola boni seminatoris docendo: Dum dormirent homines, uenit malus, et superseminauit zizania inter triticum, et abiit . Qui si uigilassent, nec malus forsitan zizania seminare potuisset. Siue  cum dicit: Sint lumbi uestri precincti, et lucerne ardentes; et uos similes exspectantibus Dominum suum quando reuertatur a nuptiis. Beati serui illi quos cum uenerit Dominus, inuenerit uigilantes : Et si uespertina, inquit, hora uenerit, et si media nocte,  et si galli cantu, et inueniat eos uigilantes, beati sunt . Itaque et uos estote parati, quia qua hora nescitis, Filius hominis uenturus est . Nec uerbis solummodo docuit uigilare, sed etiam exemplo confirmauit. Namque testatur Euangelium, quia erat iehsu pernoctans in oratione Dei . Pernoctabat non sibi, sed ut sciremus quid omnes facere debeamus. Et ipse increpat Petrum tempore passionis dicens: Non potuistis una hora uigilare mecum? Et ad omnes iam dicit: uigilate, et orate, ne intretis in tentationem . [a 1Kb] Hec uerba eiusmodi exemplo, oro uos, quem non de profundo etiam mortis simili modo ualeant suscitare?

His instructi sermonibus, his confirmati documentis beati quoque Apostoli et ipsi uigilauerunt, et  uigilias imperauerunt. Petrus apostolus in carcere noctu ab angelo suscitatur, et ipso reserante portam ferream in domum Marie peruenit, ubi erant multi congregati, non dormientes utique, sed orantes. Idem in Epistola sua ponit, et dicit: Sobrii estote, et uigilate, quia aduersarius uester diabolus tanquam leo rugiens circuit querens quem transuoret . Paulus et Silas in custodia publica circa medium noctis orantes, hymnum audientibus uinctis dixisse memorantur ; ubi repente terremotu facto, et concussis fundamentis carceris, et ianue aperte [b 1Kb] , et omnium uincula sunt subito soluta. Item beatus apostolus Paulus [c 2Kb] super exercendis uigiliis adhortatur Thessalonicenses, dicens: uigilate, et state in fide, confortamini et uiriliter agite .



CAPUT Iu.

Hec sufficiant de auctoritate et antiquitate sanctarum uigiliarum. Superest ut secundum promissum de earum utilitate aliqua proferamus; quanquam sentiri magis potest per exercitium ipsa utilitas, quam loquentis sermone narrari. [d 1Kb] Gustando enim uidetur, quia suauis est Dominus . Qui ergo gustauit, intelligit et sentit, quantum pedoris uigilando deponitur, quantus mentis stupor excutitur, quanta lux animam uigilantis et orantis illustrat, que gratia, que sancta uisitatio membra  uniuersa uigilantis letificat. uigilando timor omnis excluditur, fiducia nascitur, caro maceratur, uitia tabescunt, castitas roboratur, cedit stultitia, accedit prudentia, mens acuitur, error obtunditur, criminum caput diabolus gladio spiritus uulneratur. Quid hac utilitate magis necessarium, quid istis lucris sanctis commodius, quid hac delectatione suauius, quid ista felicitate beatius? Teste etiam propheta, qui in principio Psalmorum suorum beatum uirum describens, summam beatitudinis eius in hoc uersiculo collocauit, dicens: Si in Domini lege meditetur die ac nocte . Bona est quidem diurna meditatio, bona oratio, sed multo gratior et efficacior est nocturna meditatio; quia per diem necessitates uarie obstrepunt, occupationes destruunt mentem, sensum multiplex cura dispergit: nox autem secreta est, nox  quieta est et opportuna orantibus, aptissima uigilantibus, dum carnalibus occupationibus expeditum, collecto sensu totum hominem diuinis conspectibus sistit [e 1Kb] . Itaque Deo placitas cognoscite esse uigilias ad celebrandam benedictionem.

Tantum, karissimi, qui uigilat oculis, uigilet et corde; qui orat spiritu, oret et mente; quia nec satis utile est oculis uigilare, et animo dormitare, cum econtrario ex persona Ecclesie Scriptura dicat: Ego dormio, et cor meum uigilat . Curandum est etiam ante omnia ne nimietate cibi uel potus nostrorum uigilatorum pectora onerentur, ne cruditatem ructantes et crapulam, non solum ipsi nobis insuaues simus, sed etiam gratia Spiritus sancti indigni iudicemur. Dixit namque uir quidam inter pastores eximius:  Sicut fumus, inquit, fugat apes, sic indigesta ructatio auertit et abiicit Spiritus sancti carismata. Ergo tanquam diuinum celebraturi mysterium, ante nos per abstinentiam parare debemus, ut integrati et expediti uigilare possimus: cogitatio quoque mala pellatur, ne male uigilantium oratio fiat, sicut legitur, in peccatum . Sunt enim et ex malignis maledicte uigilie, ut in Prouerbiis legitur: Quia ablatus est somnus ab oculis eorum. Non enim dormiunt, inquit, nisi male fecerint . Sed absint, et longe absint ab hoc conuentu tales uigilie; sed potius uigilantium pectus clausum diabolo, sit  apertum Christo, ut que labiis sonamus, corde teneamus. Tunc erunt acceptabiles apud Deum nostre uigilie, tunc pernoctatio salutaris, si competente diligentia et deuotione sincera, ministerium nostrum diuinis obtutibus offeratur.

Hec de uigiliarum auctoritate et antiquitate, nec  non etiam de earum sancta utilitate dicta sufficiunt. De hymnorum autem psalmorumque deuotione quam grata sint et acceptabilia Deo, nunc quantulumcunque dixissem, nisi ratio prolixior uolumen aliud postularet: quod Domino largiente sequenti exhibebitur lectione.



OPUSCULUM II. De Psalmodie Bono.



CAPUT PRIMUM.

 De psalmodie bono dicamus que nobis Deus donare dignatur. Nos itaque, karissimi, qui tam propheticis quam euangelicis et apostolicis sumus omnes eruditi magisteriis, quorum nobis dicta et facta ante oculos proponamus, per quos sumus omne quod sumus: et quam sint grata et accepta Deo spiritalia  cantica, a primordio repetentes, iisdem auctoribus asseramus. Si autem queramus quis omnium primus hoc genus inuexerit, non inuenimus alium nisi Moysem, qui canticum Deo insigne gestauit, quando percussa Aegypto decem plagis, et Pharaone demerso, populus per insueta maris itinera ad desertum gratulabundus egressus est, dicens: Cantemus Domino; gloriose enim honorificatus est . Primus igitur Moyses dux tribuum Isrelis choros instituit, et utrumque sexum distinctis classibus, se ac sorore preeunte, cantare Domino canticum triumphale perdocuit. Postmodum Debbora nobilis femina in libro Iudicum hoc ministerio functa reperitur. Ipse tamen Moyses e corpore recessurus terrificum carmen in Deuteronomio iterauit; quod scriptum  testamenti uice populo dereliquit, unde scirent que pena et quales eos contribulationes sequerentur, si a Domino recessissent. Omnes miseri atque miserandi, qui tali tamque euidenti denuntiatione pretermissa noluerunt a peccatis et ab illicitis superstitionibus precauere.

Iam uero postea multos inuenies non solum uiros, sed etiam feminas Spiritu diuino completas, Dei cecinisse mysteria, etiam ante Dauid, qui a pueritia in hoc munus a Domino specialiter electus, et cantorum princeps, carminum thesaurus esse promeruit. Qui adhuc puer in cithara suauiter fortiterque canens, malignum spiritum qui operabatur in Saule, compescuit: non quo cithare illius tanta uirtus erat, sed quia figura crucis Christi, que in ligno et  extensione neruorum mystice gerebatur, iam tunc spiritum demoni opprimebat.

Quid in his Psalmis non inuenies quod faciat ad utilitatem et edificationem, ad consolationem humani generis, conditionis, sexus, etatis? Habet in Psalmis infans quid lacteat, puer quid laudet, adolescens quid corrigat uiam, iuuenis quid sequatur, senior quid precetur. Discit femina pudicitiam, pupilli inueniunt patrem, uidue iudicem, pauperes perspectorem, aduene custodem, audiunt reges iudicesque quid timeant. Psalmus tristes consolatur, letos temperat, iratos mitigat, pauperes recreat, diuites ut se agnoscant admonet, et ne superbiant increpat; omnibus omnino suscipientibus se aptam medicinam  contribuit Psalmus; nec peccatores despicit, sed remedium eis per penitentiam lacrymosam salubriter ingerit. Dominus itaque Deus noster per Dauid seruum suum confecit potionem, que dulcis esset gustu per cantationem, et efficax ad curanda uulnera peccatorum per suam uirtutem. Suauiter enim Psalmus auditur dum canitur, penetrat animum cum  delectat; facile Psalmi memoria retinentur, si frequenter psallantur; et quod legis austeritas ab humanis mentibus extorquere non poterat, hi per dulcedinem cantionis excludunt. Nam quidquid Prophete, quidquid Euangelia ipsa precipiunt, in his carminibus suaui meditantium dulcedine continetur.

Deus ostenditur ut timeatur, simulacra ridentur, iustitia ingeritur, iniquitas prohibetur, misericordia laudatur, incredulitas abdicatur, ueritas requiritur, mendacia damnantur, dolus accusatur, innocentia collaudatur, superbia deiicitur, humilitas sublimatur, penitentia predicatur, pax sequenda depromitur. Contra inimicos protectio postulatur, uindicta promittitur, spes certa nutritur; et quod his est omnibus excellentius, in Psalmis Christi sacramenta  cantantur. Nam et generatio eius exprimitur, et reiectio plebis impie, et gentium hereditas nominatur, uirtutes Domini cantantur, passio ueneranda depingitur, resurrectio gloriosa monstratur, sedes quoque ad dexteram mirabiliter depingitur. Deinde igneus Domini manifestatur aduentus, terribile de uiuis et mortuis iudicium panditur. Quid plura? Etiam Spiritus creantis emissio, et terre renouatio reuelatur: post que erit in gloria Domini sempiternum iustorum regnum, peccatorumque perenne supplicium.



CAPUT II.

Hec sunt cantica Dei que canit catholica Ecclesia Dei. Hec sunt que hic noster conuentus sono etiam uocis exercet: hec non solum cantorem non resoluunt, sed potius stringunt. Hec cantica placent Deo,  ubi totum quod agitur spectat ad gloriam Creatoris. Merito idem propheta omnes et omnia ad laudem Dei cuncta gubernantis hortatur dicens: Omnis spiritus laudet Dominum . Se ipsum quoque pollicens laudatorem dicebat: Laudabo nomen Domini cum cantico, et magnificabo eum in laude . Laudate Dominum in uita uestra, immolate Deo sacrificium laudis pro anima et uita uestra, et per ipsum ostenditur uobis in anima uestra, qua ad eius perueniatis salutare.

Delectat Dominum nostrum de pura conscientia laus emissa, sicut idem hortatur hymnigraphus, dicens: Laudate Dominum, quia bonus est psalmus; Deo nostro sit iucunda decoraque laudatio .  Hanc scientiam gerens, hoc officium Deo placitum sciens idem Psalmista testatur: Septies in die laudem dixi tibi . Et adhuc amplius aliquid pollicetur: Et lingua, inquit, mea meditabitur iustitiam tuam, tota die laudem tuam . Sentiebat enim sine dubio de tali opere beneficium, sicut ipse commemorans dicit: Laudans inuocabo Dominum, et ab inimicis mei saluus ero . Tali tutamine et tali clypeo armatus, et fortissimum illum Goliam gigantem strauerat, et sepe de alienigenis uictoriam reportarat.



CAPUT III.

Longum erit, karissimi, singula que sanctorum historia continet dicere, presertim cum res exigat de Nouo Testamento aliqua ad ueterum confirmationem  et ad uestram instructionem debere proferri. Ergo inuenies primum Zacariam patrem magni Ioannis post longum illud silentium in hymni uice prophetasse. Nec Elisabeth, diu sterilis, edito de promissione filio Deum de ipsa anima magnificare cessauit. Nato in terris Christo laudem sonuit exercitus angelorum: Gloria in excelsis Deo, et in terra pax hominibus bone uoluntatis . Annuntiantes pueri in templo, Hosanna filio Dauid  clamauerunt; nec Phariseis liuore strepentibus Dominus ora innocentium clausit, sed potius aperuit, dicens eis: Non legistis scriptum: Ex ore infantium et lactentium perfecisti laudem? Et si isti tacuerint, lapides clamabunt . Ipse Dominus in uerbis doctor, in factis consummator, ut hymnorum ministerium  gratissimum comprobaret, cum discipulis hymno dicto exiuit in montem Oliueti. Quis iam tali documento de psalmorum et hymnorum religione dubitabit; quando ille qui a celestibus cunctis adoratur et psallitur, ipse cum discipulis hymnum cantasse perhibetur?

Et Ioannes in Apocalypsi refert se Spiritu reuelante uidisse, et audisse uocem aquarum multarum, et tonitruorum ualidorum dicentium Alleluia: ex quo nullus debet ambigere hoc uigiliarum sanctarum ministerium, si digna fide et deuotione uera celebretur, angelis esse coniunctum, quos constat sine somno, sine occupatione indesinenter laudare Deum in celis, et benedicere Saluatorem. Que cum ita sint, fratres, iam pleniore fiducia hymnorum mysterium fideliter impleamus, magnam nos credentes a Deo  gratiam consecutos, quibus concessum est cum tantis ac talibus sanctis, prophetis dico atque martyribus, Dei eterni miracul . . . . . Hic cum Dauid Domino confitemur quoniam bonus est; cum Moyse potentiam Domini magnis illis canticis personamus; cum Anna que Ecclesie speciem gerit, olim sterilis, nunc fecunda, in Dei laude corde confirmamur; cum Isaia de nocte uigilantes psallimus; cum Habacuc, cum Ieremia, cum Iona sanctissimis uatibus orando cantamus: cum tribus eque pueris, quasi in fornace positi, conuocata omni creatura, Creatori omnium benedicentes psallimus.

 Quid hac utilitate commodius, quid hac delectatione iucundius, quia et Psalmis delectamur, et orationibus irrigamur, et interpositis lectionibus pascimur? Et uere sicut boni conuiue ferculorum uarietate delectantur, ita nostre anime multiplici lectione et hymnorum exhibitione saginantur.

Tantum, karissimi, intermittentes fabulas superfluas, intento sensu et uigilanti mente psallamus, ut Deo non displiceamus. Sic enim nos hortatur psalmus dicens: Quoniam rex omnis terre Deus, psallite sapienter , id est intelligenter, ut non solum spiritu, hoc est sono uocis, sed et mente psallamus, et ipsum quod psallimus cogitemus ne captiuata mens fabulis et extraneis cogitationibus, laborem habeat infructuosum. Sonus etiam uel melodia  consentiens sancte religioni psallatur, non que tragicas difficultates exclamet, sed que in uobis [a 1Kb] ueram Christianitatem demonstret; non que aliquid theatrale redoleat, sed compunctionem peccatorum faciat. Sed et uox omnium uestrum non dissona debet esse, sed consona. Non unus insipienter protrahat, aut unus humiliet, alter uocem extollat; sed innitatur humiliter unusquisque uocem suam intra sonum chori concinentis includere, non extrinsecus extollentes, aut protrahentes quasi ad stultam ostentationem indecenter efferre, neque hominibus placere uelle. Totum enim tanquam in conspectu Dei, non hominibus placendi studio celebrare debemus. Habemus enim et de hac uocis consonantia formam positam, uel exemplum, tres illos utique beatissimos  pueros, de quibus refert propheta Daniel: Tunc, inquit, hi tres quasi ex uno ore hymnum dicebant, et glorificabant Deum in fornace, dicentes: Benedictus es, Domine Deus patrum nostrorum . uidetis quia pro magisterio ponitur quod tres pueri pariter Deum ex uno ore humiliter sancteque laudauerint. Et nos utique omnes quasi ex uno ore eumdemque psalmorum sonum, eamdemque uocis modulationem equaliter proferamus: qui autem equare se non potest ceteris, melius est ei tacere, aut lenta uoce psallere, quam clamosa uoce omnibus perstrepere; sic enim et ministerii implebit officium, et humiliter psallenti fraternitati non faciet offendiculum. Si ergo et nostra omnium uox fuerit inoffensa, uel consona labiorum cymbalis bene sonantibus, et  nos delectabit, et audientes edificabit, et Deo nostro suauis erit tota laudatio, qui in domo sua, sicut legitur, unanimes habitare facit. Quando enim psallitur, psallatur ab omnibus; cum lectio legitur, facto silentio eque audiatur ab omnibus, ut legente lectore omnino clamosis uocibus nemo perstrepat. Et antequam legatur, omnes conuenite: si quis autem superuenerit cum lectio celebratur, adoret tantum Deum, et presignata fronte, aurem legi Dei sollicite commodet.

Patet tempus orandi cum omnes oramus, patet tempus cum uolueritis, et quoties uolueritis priuatim orare; ne obtentu lectionis doleas te perdidisse lectioonem,  quia non semper eam quilibet paratam potest habere: nam grande tempus semper in promptu est: nec putetis paruam uobis nasci utilitatem ex sacre lectionis auditu; quia oratio ipsa fit pinguior, dum mens recenti lectione saginatur, et currit per imagines diuinarum rerum quas nuper audiuit. Nam et Maria soror Marthe, que sedens ad pedes Iesu sorore neglecta uerbum Domini intentius audiebat, bonam partem sibi elegisse Domini uoce firmatur.  Ideo enim et diaconus clara uoce in domo Dei sancti preconii admonet cunctos, ut siue orando, siue in flectendis genibus, siue in psallendo, siue in lectionibus sollicite audiendis, unitas seruetur ab omnibus; quia unanimes homines diligit Deus, et in sua domo eos efficit habitare; in qua domo qui habitant, beati pronuntiantur in psalmo, quia ipsi laudabunt Dominum in secula seculorum . Amen.





S. NICETII EPISTOLAE DUAE. *



EPISTOLA PRIMA. AD CHLODOSuINDAM REGINAM LONGOBARDORUM.


Domine clementissime in Christo filie Chlodosuinde regine Nicetius peccator.

I. Cum legatos uestros per Francorum reges, germanos tuos, ire conspicimus, de prosperitate uestra solliciti sumus. Sed illa inde audimus, quod quam semper sonare etiam et sonare confitemur, quam magna, quam alta, quam laudabilis, quam utilis, quam humana uel munifica; quomodo de pauperibus sollicita, quomodo de regione [a 1Kb] astuta, quomodo in cuncto populo pia conuersatione splendida. Ille hoc concedat qui tibi spiritum sapientie et intellectus iam dedit. Gaudemus ex hoc: gaudere nos Christus faciat de Alboino rege quem habes, et de  felicitate sua triumphare. Stupentes sumus, cum gentes illum tremunt, cum reges uenerationem impendunt, cum potestates sine cessatione laudant, cum etiam ipse imperator suis ipsum preponit, quod anime remedium non festinus requirit. Scriptum legimus: Querite primum regnum Dei, et omnia apponentur . Qui sic, quemadmodum ille, fulget fama, miror quod de regno Dei et anime sue salute nichil inuestigare studet; sed illos recipit, illis acquiescit, qui potius animam in gehennam perdunt, quam ad uiam salutis adducant. Duos Deos esse predicant, alium in deitate Patrem, alterum in deitate, sed pro creatura, Filium; cum Scriptura dicat: Ego sum saluator, et non est alius preter me .

 II. Te domina Chlodosuinda, per tremendum Dei iudicium coniuro, ut hanc epistolam et bene legas, et bene illi et frequenter exponere studeas, et ut ipsum interroges: Quis est Saluator? Patrem dicunt esse Saluatorem, an Filium? Quomodo duos esse, cum unus est, et alius non est, denuntiant? Si dicent Filium, ergo Pater Saluator non est; et si dixerint Patrem, ergo Filius Saluator non est: quia saluare qui Saluator non est nullum potest. Si dixerint:  Duo sunt Saluatores, istud scriptum nusquam inuenient, nisi, Ego et Pater unum sumus ; hoc est, Pater in Filio et cum Filio, et Filius in Patre et cum Patre. Deus pre magnitudine uideri ab oculo humano non potest, qui tantum grandis, tantum fulgens, tantum etiam igneus est. Legimus: In circuitu celi et terre tabernaculum eius ; quod etiam pre ista magnitudine et splendore ab homine uideri non potest. Expressit de se, quem semper habuit apud se; qui latibulum sibi de carne fecit; et ideo Scriptura dicit: Posuit tenebras latibulum suum . Ideoque in Euangelio ait uerbum Dei, quod Ioannes dicit, quia In principio erat , uerbum caro factum est ; et quod de Maria erat, sic illud ad se iunxit, ut esset unum.  Et per Scripturam dicit: Ex Sion species decoris eius : hoc est, homo in Deo transibit.

III. In Euangeliis ipse dixit: Ego ex Patre exiui, et ueni in hunc mundum . In quadragesimo septimo psalmo dixit: Distribuite gradus eius . Eius dixit, non eorum: quoniam unus esse, sed nec solus, apertissime scitur: Ut enarretis in progenie altera: nam in die resurrectionis nec enarrare, nec apparere poterit, qui Trinitatem in unitate non crediderit. Et pro eo omnis militia angelorum per singulos dies clamat: Sanctus, sanctus, sanctus, Dominus Deus sabaoth . Non tres Sancti, sed ter Sanctum dixit Dominum Deum sabaoth. Sanctus Pater, Sanctus Filius, Sanctus Spiritus. Unus Sanctus, sicut unus Dominus. Unde  et Ioannes euangelista dixit: Ipse est qui est, et qui erat, et qui uenturus est Saluator . Si per nomina iuero, gradus esse uidentur. Cum Patrem audis, nomine maior esse uidetur; et ideo dixit: Pater maior me est ; sed nomine tantum. In deitate autem, euidentissime per Christum et per apostolos eius unus esse agnoscitur. Quia ipse cum a discipulo interrogaretur: Domine, ostende nobis Patrem; et ille: Me uides, et de Patre interrogas  ? uides, quia in Trinitate inuocatur, et in una deitate esse inuenitur. Cum Patrem audis, sine Filio esse non credas: cum audis Filium, cum Patre esse non dubites: nec dubites tres in personis; nam unus in deitate esse agnoscitur. Et ideo ad discipulos suos dixit: Ite, baptizate in nomine Patris, et Filii, et Spiritus sancti . In nomine dixit, non in nominibus; quia unam deitatem dixit, non tres. Spiritus autem sanctus separari non potest; quia unde esse scitur gratia Dei, inde donum esse cognoscitur. Ab ipso spirant bona omnia, sicut Apostolus dixit: Quoniam ex ipso, et per ipsum, et in ipso sunt omnia . Sed solus Altissimus in omni terra  Saluator. Iesu Naue ipsum conspexit, et ideo dixit: Noster es, an aduersariorum  ? Ille autem respondens ait: Ego sum qui sum, et alius preter me non est . Abraham, qui dicitur amicus Dei , et probatur, tres uidit, et unum credidit . Cum tres adorat, Trinitatem, sicut dixi, commemorat: cum unum in domum intrare deprecatur, unam potestatem esse denuntiat. Nam Moysi quotiens atque quotiens dixit, Ego sum qui sum, et alius preter me non est?

Iu. Quid nos ire per singula necesse est? Ad duodecim discipulos quos habuit, ueniamus; quia ipsi Gothi hodie ipsis uenerationem impendunt, et reliquias eorum furtim tollunt: sed nichil ibi habent, quia fidem eorum annulare presumunt. Quid est quod in basilicis eorum corpora ipsorum hodie uenerantur,  non ingrediuntur? Quid est quod nichil ibidem presumere audent, nisi furtiue [a 1Kb] , ut canes a foris animas decipiunt? Cum illos suos fideles rex Alboinus sibi demittat, et ad domini Petri, et Pauli, Ioannis uel reliquorum sanctorum limina perducat, ut ibidem missas facere, si audent, deliberent; sed non audent, quia domini Petri discipuli non apparent, et contrarii Christi esse probantur: quin quod per crucem ipse redemit [b 1Kb] , destruere infelices inueniuntur. [c 1Kb] Qua causa uenena eorum talis rex et talis etas percipit? Hic [d 1Kb] si iubet ad dominum Martinum per festiuitatem suam quam undecima die facit Nouember, ipsos mittat; et ibi, si audent, aliquid presumant, ubi cecos hodie illuminari conspicimus, ubi surdos auditum et mutos sanitatem recipere.  Nam quid dicam de leprosis aut de aliis quamplurimis, qui quantacunque debilitate percussi sunt, ibidem per singulos annos alii et alii sanantur? Fortasse dicunt, confingunt uel cecos, qui ceci a natiuitate esse uidentur. [e 1Kb] Quid dicam, cum inde illuminatos conspicimus et ad propria, Deo miserante, reuerti uidemus? Nam quid dicam adhuc de domino Germano, Hilario, uel Lupo episcopis: ubi tanta mirabilia  hodie apparent, quantum nec dicere uerbis ualeo: ubi tribulantes, id est, demonia habentes, in era suspensi torquentur, et dominos quos dixi, esse confitentur? Nunquid in ecclesiis eorum sic faciunt? Non faciunt, quia Deum et dominos sanctos ibi habitare non sentiunt. Demon demonem non exorcizat. Nam ubi sancti habitant, demon uagari non dimittitur: ideo fit, ut locus ubi Deus est, ostendatur. Quid de domino Remigio et domino Medardo episcopis, quos tu, credo, uidisti? Non possumus tanta exponere, quanta mirabilia per illos Deum uidemus facere.

Iu. Audisti ab auia tua bone memorie Rodhilde [f 1Kb] , qualiter in Franciam uenerit, quomodo dominum Chlodoueum ad legem catholicam adduxerit; et cum  esset homo astutissimus, noluit acquiescere antequam uera agnosceret. Cum ista que supra dixi, probata cognouit, humilis ad domini Martini limina cecidit, et baptizari se sine mora permisit. Qui baptizatus quanta in hereticos Alaricum uel Gundobaldum reges fecerit, audisti; qualia bona ipse uel filii eius in seculo possederunt, non ignoratis. Talis ornatus, talis uir, qualis Alboinus rex esse dicitur, talis fama, quem mundus sic preponit, quare non conuertitur, aut quare tardus ad requirendam uiam salutis apparet? Deus bone, qui es sanctorum gloria et omnium salus, tu te in illum mitte. Et tu domina Chlodosuinda, cum uerbum facis, solatium tribue, ut omnes de tali stella, de tali gemma sic gaudeamus, qualiter Deo placere possimus. Saluto tantum, quantum ualeo:  deprecor ut otiosa non sis: incessanter clama, incessanter canta. Audisti dictum: Saluabitur [g 1Kb] uir infidelis per mulierem fidelem. . Nam scias, prima salus, prima remissio est, qui conuerti fecerit peccatorem ab errore suo. uigila, uigila, quia Deum propitium habes. Rogo ut sic agas, ut et gentem Longobardorum fortem super inimicos facias, et nos de salute tua uel uiri tui gaudere concedas



EPISTOLA II. AD IUSTINIANUM IMPERATOREM

In heresim lapsum reuocat ab errore.

Domino semper suo Iustiniano imperatori, Nicetius cum suis humilis, sed misericordia Domini episcopus.

I. In nouissimis temporibus iam, ut sermo euangelicus  predixit, prospicimus; et cum tempus nostrum semper sit paratum, tamen finem, ut Scriptura denuntiauit, uenire sentimus. Sed beatus ille homo quem, cum uenerit Christus, inuenerit ipsum uigilantem. Sol conuertitur in tenebras ab oriente, id est ab alto, hoc est a uita sancta. In integro mundo splendebas ut sol; et cum omnes inde gratia Domini [h 1Kb] rectores Ecclesie cuncti consilii [i 1Kb] ipsius gauderemus,  diuulgante fama ex lapsu uestro quem nunquam peruenire debuimus, contristati et humiliati usque in terra sumus [a 1Kb] . Dulcis noster Iustiniane, quis te sic decepit? quis, ut talia prosequereris, suasit? quis, ut Christum purum hominem fatereris, docuit? quis, ut in Iude consortium te transcriberes, circumuenit? quis, ut illum qui dixit: Ego a Patre exiui, et ueni in hunc mundum , per circumcisionem, per baptismum, per passionem, ut cresceret, te docuit? quis, ut qui cor miserum non habebas ante, repente oppressit? quis, ut patres quos uenerari debuisti, ad cedes, ad diuersas cruces mitteres, prouocauit? quis, ut illa propter que Christus crucifixus est, et apostoli omnes pertulerunt, destrueres, prouocauit? quis, ut quod iam semel, bis et  tertio ab omnibus rectoribus Ecclesie condemnatum fuerat, uel adorares, commonuit? Nestorii et Eutychis, ut diximus, iam anathematizata quotiens atque quotiens secta, ut te de ipsa [b 1Kb] interimeres, quis imperauit? Ille, ille qui Adam ut contingeret arborem uite suasit, qui studio suo mortem adinuenit, circumuenit; qui Iudam cum Christum purum hominem fecit et pro homine tradidit, in ignem quem preparauit Deus diabolo et angelis eius, misit.

II. Dulcis et dulcis noster Iustiniane, rememorare que promisisti cum baptizatus es, quid per singula te credere dixisti. Unum Filium manentem in duabus substantiis, cum Patre et Spiritu sancto, non duos Christos testatus es. Cum excessisti, quid fecisti? quid tibi preparasti? Discute, et bene te prospice,  et uide si non in loco perditionis te obligasti. Adhuc si uis, uiuis: si uis, reuertendo. Conuertimini, inquit, ad me, et conuertar ad uos . Patres a quibus benedictionem exspectare debuisti, in exsilium transmisisti. Tum cum in ultima senectute tua componere et coniungere te ad Redemptorem tuum debuisti, ipse te, non alter, sed tu et te et tuos decepisti.  Cum Lactantius, ut dicit, presbyter loca sancta per Gallias propter Domini misericordiam uisitaret, ante nos apparuit; que legis, deprecauimus, et per Iesum Christum Redemptorem nostrum coniurauimus. Ergo litteris presentibus Deum nostrum coniurauimus, insuper contestamur, ut et tu reuertaris, et quantos perire suasisti in horrenda persecutione, reuertere prouoces. Quod si non feceris, sit iudex ille inter nos et te; sed quanto citius, cui tu honores tulisti, et purum hominem fecisti? Cum legisti, Ego et Pater unum sumus : sed talis Pater qualis et Filius, quia ita Pater ut Filius; quoniam uerum est, quomodo ad circumcisionem ueniendo, ad baptismum, ad martyrium, meliorare probatur, qui et creator omnium esse conuincitur?

 III. Festina, festina, sed protinus. Nam si te sic ultimus dies inuenerit, qualis nunc hodie appares, descendens ad inferiora terre, et ad partes uulpium eris. Letetur sancta Ecclesia de regressu tuo, quia uehementer luget de excessu tuo. Gaudere nos in ultimo seculo facias, quos lugere post letitiam tuam de perditione tua fecisti. Ne dicas uel in corde tuo, Feci, feci, uici, uici. uictus es et uinctus; sed inde unde filius diaboli et inimicus iustitie. Nam notum tibi sit, quod tota Italia, integra Africa, Hispania, uel Gallia cuncta, nomen tuum, cum de perditione tua plorant, anathematizant. Et si non que docuisti destruxeris, et publica uoce clamaueris: Erraui, erraui; anathema Nestorius, anathema Eutyches; cum ipsis te ad supplicia sempiterna tradidisti.  Salutamus plurimum, coniurantes per Patrem et Filium et Spiritum sanctum; per illum qui in uno trinus apparet, et in tribus unus agnoscitur, ut te de horrenda secta et abominabili persecutione semoueas, et illos qui te suadente in ipsam crediderunt, ad meliorem uiam uenire studeas.




ANNO DOMINI DLII
AGNELLUS EPISCOPUS RAuENNAS,





NOTITIA

.

 I. Que de gestis Agnelli presulis Rauennatis certiora prostant documenta, unus Agnellus abbas Sancti Bartholomei litteris consignauit in Libro Pontificali anno 839 conscripto: quod quidem opus ex Estensis bibliothece codice ms. anno 1708 Mutine primus euulgauit u. C. Benedictus Bacchinius dissertationibus  et obseruationibus illustratum; eiusque editio deinceps anno 1723 inter Rerum Italicarum scriptores prodiit Mediolani emendatior et auctior  . Tradit itaque Pontificalis auctor  , Agnellum ex nobili ortum prosapia opibusque abundantem, uxorem primum duxisse ac militiam secutum: sed postmodum  mortua coniuge ac cingulo militari deposito, totum se Deo mancipasse atque ecclesiasticam uitam excoluisse. Itaque circa annum 527, etatis sue 44, ab Ecclesio antistite Rauennate inter clericos ascriptus et diaconatus ordine insignitus, ecclesie postea Beate Agathe prefecturam obtinuit. Exinde uero annum agens 70 communi consensu Maximiano episcopo suffectus est die 22 Iunii ann. 553. Qui postquam Ecclesiam Rauennatem rexisset annos 13 mensem 1 et dies 8, e uiuis excessit anno 566, calendis Augustis, etatis 83. De his plura uideas imprimis apud Bacchinium  : nec pretermittas uelim Hieronymum Rubeum  atque Ughellum  ; qui tamen Agnelli ordinationem anno 558 consignans errauit, et in eumdem errorem induxit Oudinum  .

 II. Scripsit Agnellus Rauennatensis antistes epistolam ad Armenium Arianis oppositam, que primum prodiit Basilee anno 1528, in Ioannis Sichardi Antidoto aduersus hereses: exinde uero alibi pluries excusa. Nos eam descripsimus ex Bibliotheca Patrum Parisiensi  , quippe ceteris emendatior; eiusque lectionem, si qua dubia, restituere studuimus. Neque hic omittendum existimamus fragmentum epistole Pelagii I ad eumdem Agnellum, quod in lucem emisit Baluzius  . Est autem huiusmodi; »Pelagius Agnello Rauennati. Fraternitati tue iniungimus, ut eligas talem uirum in presbyterum, qui fixus in religione  et bonus in moribus et in resistendo aduersariis efficax possit existere; et dirigas ad sanctum uirum gloriosum Ioannem patricium: hoc ei ante omnia precipiens, ut nullum aliud preter meum et tuum nominet nomen, inter sacra mysteria.« Idem fragmentum cum aliis epistolarum eiusdem Pelagii, que ex mss. codicibus 4047 et 4048, bibliothece Colbertine nec non ex alio exemplari Riuipullensi uulgauit laudatus Baluzius, Supplemento suo ad Concilia ueneto-Labbeana intexuit, sed minus emendate, cl. Mansius  .

III. Ceterum minime audiendus, qui notas ad nouam Historie litterarie Guilielmi Cauei editionem notas attexuit; ubi ait  , Agnellum quo de agimus, preter laudatam epistolam ad Armenium, scripsisse  quoque Pontificale seu uitas episcoporum Rauennatum. Nimirum uera falsis confundens, Agnellum nostrum eumdem censuit ac Agnellum iuniorem Pontificalis auctorem, qui tribus ferme seculis altero posterior fuit, neque unquam episcopali dignitate honestatus, ut superius monuimus. Deceptus fortasse fuerit adnotator ille a uossio, qui graui sane duplici lapsu eumdem Agnellum historicum Rauennatis Ecclesie fuisse archiepiscopum, et quidem in ea sede ordine decimum, scribit  1Kb] : iure propterea notatus a Sandio primum  , deinde a cl. auctore Diarii eruditorum Italie  .





AGNELLI AD ARMENIUM EPISTOLA, DE RATIONE FIDEI. 


 Frater Martinus exegit litteras ad tuam caritatem mittendas, asserens sollicitudinem tuam querere solatium defensionis catholice fidei, quam quidam uaria assertione conturbauit. Sed ipsa conturbatio cum collata fuerit, omnis feculentia proiicitur; et hoc quod liquatum fuerit, custoditur. Ante omnia itaque credere oportet Deum, quia est ; secundo quid sit Deus. Quare hoc? quia dixit insipiens in corde suo: Non est Deus . Ergo qui insipiens non est, hoc non dicit, sed dicit: Credo in Deum. Si dixerit tibi quicunque: Quid est Deus quem credis? respondendum est: Hic est Deus qui clamat in Deuteronomio: uidete, uidete quia ego sum Deus [a 1Kb] , et non est alius preter me . Item cum Moses interrogaret quem illum diceret, respondit: Ego sum qui sum; et dices eis ad quos  te mitto: Qui est, misit me : id est immutabilis, et semper idem: non heri Deus tantum, hodie uero Deus et Pater; sed semper fuit Deus et Pater, et semper fuit cuius esset Pater. Si enim accessisset ei ut esset Pater, uim passus esset, ut inciperet esse quod non erat. At est blasphemum ita sentire.

Sed dicit aliquis: Non est uim passus, sed sua uoluntate genuit Filium; quia si noluisset, non eum genuisset. Ad hec exigendum est ut dicat: Quando uoluit generare Filium, habueritne uirtutem generandi, et sapientiam hoc ipsum uolendi? Si dixerit: Non habebat, confutas blasphemum: Si dixerit: Habebat, obtines uictoriam: Filius enim, ut dicit Apostolus, Dei Patris uirtus est et sapientia . Nam qui dicit: uirtutem non habuit, blasphemat:  qui dicit: Sapientiam non habuit, blasphemat. Hoc quare? quia in capite libri sui Arius dicit: Fuit Deus, quando Pater non fuit: ut uideatur introducere minorem Filium ad honorem Patris. Blasphemat igitur Patrem multis modis: primo iam, quia non potest stare ut dicatur: Qui est misit me, quia iam non potest dici: Qui est, qui heri alius fuit, et hodie alius est. Ergo si non est alius hodie, cras non alius, et semper immutabilis perseuerat. Semper ergo fuit Pater, semper fuit cuius esset Pater. Deinde, etiamsi hoc ipsum illi consentiat, quia uoluntate genuit: cogere illum potest catholicus, aut ut dicat, antequam uellet generare Filium, noluit; et ideo non genuit: aut uoluit, et non potuit. Si noluit, bonum est [a 1Kb] quod noluit. Si autem uoluit, et blasphemum est ut dicatur: Fuit Deus quando bonum uoluit et non  potuit: est blasphemum, ut dicatur aliquando uoluisse et non potuisse Deum.

Hoc loco superatus Arius, adhuc tenet catholicum: uere genuit, aut putatiue? Respondet catholicus: uere genuit. Hereticus ad hec: Si uere genuit, antequam generaret, non fuit iste quem genuit. Ad hec respondendum est: multa esse in fragilitate humana, que sic oriantur ex ipsa fragilitate, ut simul incipiant genitor et genitus. Nam uox hominis sermonem parit, et non est sermo nisi uocis filius. Modo quia sermo uocis est filius, ex eo minor dicendus est sermo, quia uocis est filius? Hoc penitus dici non potest: Quare? Quia ex quo uox, ex eo et sermo. Adde in ipso sermone efficaciam, et complesti tertiam  personam, que penitus indiuidua perseuerat. uox ergo egressa, sermonem promit [b 1Kb] , et sermo egressus, efficaciam gignit. Ut puta, iussum est per uocem; Ille fiat consul, uel certe denudetur, uel certe interficiatur, uel certe de periculo liberetur. Ecce uox peperit uerbum, uerbum autem non peperit efficaciam: sed ex ipsa uoce et uerbo uirtus egressa, alterum fecit consulem, alterum interfecit. Et ideo ex Patre, Filius; ex Patre et Filio procedit Spiritus sanctus Nec, ut quidam dicunt, duos habet Deus Filios, Christum et Spiritum sanctum: sed habet Filium inuisibilem, sicut ipse inuisibilis est; qui ut esset uisibilis, corpus nostre fragilitatis assumpsit: non ut inuisibilis esse cessaret, sed ut in ipso Christo inuisibilis incredulis permaneret. Nam cum dicit:  Beati oculi qui uident que uidetis : ergo beati erant Iudei omnes, et hi qui eum crucifixerunt, de quibus per Dauid dicit: Ipsi uero considerauerunt et conspexerunt me . uides ergo quia inuisibilis perseuerat, et mente cernitur pura et credula. Ergo si inuisibilis Pater, inuisibilis Filius, inuisibilis Spiritus sanctus.

Et ut ad hoc reuocem unde factum est, ut hoc de fragili homine doceamus: Tria hec inuisibilia et  indiuisa, et in unum conglobata et uirtutis efficacia redundantia, id est, uocem genitricem uerbi: ex uerbo uero simul cum uoce procedentem efficaciam que faciat alterum consulem fieri, alterum trucidari: dic mihi, Ariane, ista tria unum sunt, an non? Si unum non sunt, diuide uocem a uerbo, et efficaciam a uoce et uerbo. Quod si hoc in fragili homine ita unum sunt tria [c 1Kb] , uox, et uerbum, et efficacia; ut tres quidem persone sint, sed una subsistendi potentia: in homine fragilissimo, ut diximus, si hec sit tanta potentia; quanto magis in omnipotentia Dei ita est, ut sit Pater omnipotens genitor Filii, et ex Patre et Filio procedens uirtus, qui est Spiritus sanctus? Forte homo fragilis hoc habere potest, Deus omnipotens hoc habere non potest?

 Hucusque ratio operata sit; nunc auctoritas operetur. Apostolus Paulus duas formas equales in Patre et Filio posuit, ut equalitatem exprimeret. Dicit enim sic de Filio: Qui cum in forma Dei esset, non rapinam arbitratus est esse se equalem Deo, sed semet ipsum exinaniuit formam serui suscipiens . uides formam et equalitatem apostolica auctoritate declaratam? Sed occurrit Arianus et dicit: uelis nolis, negare non poteris hoc quod dicit ipse Dominus: Pater maior me est . Ad hec respondendum hoc quod dixit Apostolus: Cum in forma Dei esset, non rapinam arbitratus est esse se equalem Deo, sed semet ipsum exinaniuit formam serui suscipiens. In hac utique forma seruili, minor; salua illa forma, in qua non rapinam arbitratus est se equalem  Deo. Ac per hoc sic fiet, ut et tecum minorem dicam factum in assumptione hominis Deum; et tu mecum non neges, salua illa forma, in qua equalis Deo Patri cessare non potuit.

Restat ut hoc queratur ab heretico, cum formam serui suscepisset Filius, et uenisset in mundum, si deseruit Patrem. Ad hoc respondendum est: Si uerbum quod exierit de ore meo et introierit in aurem tuam, et per aurem tuam in corde tuo ceperit manere; dic mihi, nunquid quia in tuo pectore manet, iam in meo pectore non est? Si ergo inter sensus [d 1Kb] , per meum os egressus, in tuam mentem ingressus, meam non deserit animam; quanto magis ex Patre Deo egressus Sermo, Patris pectus deserere non potuit; nam ipse Filius dicit: Ego ex corde Patris prodii  : Et Pater dicit: Eructauit cor meum uerbum bonum : Item obiiciunt aliunde: Alibi iuit, id est, de celo ad terram uere uenit: quomodo potuit fieri, ut de sinu Patris non recederet? Ad hoc dicitur : Considera quatuor flumina de uno sinu paradisi egredi. Fons ergo, Pater, est quatuor fluminum: et cum circumeant omnem terram, tamen de sinu Patris sui, id est fontis illius qui est in paradiso, non recedunt. Aut si pote,  diuide inter fontem et fluuium. Quod si hoc facere non potes, cessa diuidere Filium a Patre, quomodo quod non potes de aque elemento ulla prorsus facere ratione. Item de passibilitate aget tecum hereticus, Utrum Deus ibi fuit quando passus est Dominus. Si dixeris, simul passus est Deus indiuisus, Patripassionem incurris. Si negas simul ibi fuisse diuinitatem, heresim facis. Cum ergo non negas ibi in cruce fuisse Deum simul in Christo mundum conciliantem , compelleris docere, utrum simul [a 1Kb]  crucifixus sit Deus. Ad hec afferes ipsum priorem uerbera suscepisse, sed impassibilem permansisse. Nam splendor solis in arbore manens, eo tempore quo arbor inciditur, priorem securis ictum accipit: sed impassibilis permanens, integer perseuerat; arbor uero inciditur. Si ergo creatura luminis hanc obtinet uirtutem, ut cum sit in ligno uerberata simul cum ligno, lignum passioni derelinquat; ipsa uero euadat iniuriam: quanto magis ipse creator omnipotens, uera lux, impassibilis perseuerabit in Christo?



SANCTUS AURELIANUS ARELATENSIS EPISCOPUS.



[S. AURELIANI ARELATENSIS REGULA AD MONACHOS.]





DE S. AURELIANO EIUSQUE REGULA uETERUM TESTIMONIA.

 S. Gregorius M. lib. uII, epist. 117. Ind. 2, ad uigilium Arelat. episcopum: Gloriose memorie Childebertus Francorum rex catholice religionis amore succensus intra muros Arelatensis ciuitatis monasterium uirorum, ut scripto reperimus, pro sua mercede constituens, quedam ibidem pro habitantium sustentatione concessit. Cuius ne uoluntas unquam duceretur in irritum, et ea que pro quiete monachorum disposita fuerunt, turbarentur; queque contulit in iure eiusdem monasterii, epistolis suis apostolica petiit auctoritate firmari. Unde quia effectum et regia uoluntas et res ualde desiderata poscebat, a predecessore nostro uigilio Romane  sedis antistite ad predecessorem uestrum Aurelium  scripta transmissa sunt.

Egbertus archiepiscopus Eboracensis in excerpt de Iure Sacerd., cap. 69, in concil. Britan.: Aurelianus episcopus dicit: Carnes in cibo monachi nunquam sumant: pulli uero, etc., ut cap. 51.

S. Benedictus Aniane abbas in Concordia Regularum cap. 6, 7, 22, 31, 42, ex Regula sancti Aureliani episcopi ad Monachos testimonia adducit.

Smaragdus quoque in Expositione Regule S. Benedicti eiusdem auctoritate et testimoniis utitur: quamuis fere semper Aurelium non Aurelianum uocet.





OBSERuATIO CRITICA IN REGULAM SEQUENTEM.


 Quemadmodum S. Cesarius duas Regulas composuit, sic etiam et S. Aurelianus, itidem Arelatensis episcopus, non proximus S. Cesarii successor, inter utrumque enim hanc sedem archiepisco palem per paucos annos gubernauit Auxanius. Duo monasteria ordinauit, unum pro uiris, alterum pro sacris uirginibus, pro quibus et binas Regulas condidit. Hoc autem uirorum cenobium. Childebertus Francorum rex condidit, donisque regiis locupletauit; quemadmodum et uigilius papa in suam specialem protectionem suscepit. Sic enim testatur S. Gregorius M. supra citatus, ubi uiuidum  exemplum exemptionis a iure episcopali habemus, ab ipso episcopo ordinario impetrate. Hanc igitur monachorum Regulam scripsit S. Aurelianus immediate post adeptum episcopatum, circa nimirum annum 545; sub initio enim huius anni creatus est archiepiscopus Arelatensis obiitque anno 545. Habet quidem ipsa Regula magnam connexionem cum S. Cesarii Regula: nam ordo diuini Officii fere idem est in utraque; fusior tamen est altera, complectens 55 capita, preter prescriptum psallendi modum, atque particularem ciborum et potus ordinem in refectorio obseruandum.





S. AURELIANI REGULA AD MONACHOS. 



PROeMIUM.

 Sanctis et Christo uenerandis fratribus in monasterio, quod Deo miserante ac iubente rege Childeberto fecimus, constitutis, Aurelianus episcopus.

Quia Deo inspirante, qui nos preuenit ineffabili misericordia sua, uisum nobis est, ut repudiatis seculi uoluptatibus ac temporalibus gaudiis contemptis  simul uel spretis, eligeretis sanctissime uite nitorem, et uirginitatis ac castitatis gratiam complectentes, amorem Dei tota uiscerum et cordis auiditate sectantes, configere timore Dominico carnes uestras; et dicere illud: Iuraui et statui custodire iudicia iutitie tue . Et, mihi mundus crucifixus  est, et ego mundo , disposuimus iubente Domino, atque operante in nobis uelle et perficere, ut monasterium [a 2Kb] uobis profectu animarum uestrarum construeremus, sicut et fecimus. Et ideo regulam  uobis ac disciplinam instituimus que uos ad uiam perfectionis recte faceret gradiri, et ad regna celorum feliciter peruenire.



CAPITULA REGULAE S. AURELIANI.


     1. Si quis ad conuersionem uenerit, regula ei in salutatorio legatur.
    2. Ut usque ad mortem suam de monasterio non egrediatur.
    3. uestimenta religiosa non accipiat, nisi chartas de facultate sua cui uoluerit faciat.
    4. Ut qui in monasterio tonsuratur. de capillis illius in confessione mittatur: et nichil sibi reseruet, quod non potestatem abbatis tradat.
    5. Nihil occulte accipiendum, sed si quid transmissum fuerit, et si illi curi transmittitur non necesse fuerit, in commune redactum cui est necessarium tribuatur.
    6. Epistolas nec dandas nec accipiendas sine scientia aut permisso abbatis.
    7. Nullus circa lectum suum quod manducari aut bibi possit reponat.
    8. Nullus cellam aut armariolum peculiare habeat.
    9. Non iurandum omnino.
    10. Non maledicendum.
    11. Non mentiendum.
     12. Iracundiam penitus non tenendam.
    13. Frater in fratrem manum non mittat.
    14. Laici in monasterium uel basilicam non ingrediantur, nisi tantum in salutatorium.
    15. Mulieres penitus nunquam nec in salutatorio uidende.
    16. Nulli monachorum liceat ad salutandum exire, nisi cum preposito aut quolibet seniore.
    17. In monasterio non minore etate excipiantur nisi ab annis decem aut duodecim.
    18. Seruus non excipiatur; libertus tamen si est, et abbati uisum fuerit, excipiatur.
    19. Ut nec ipsis prouisoribus liceat in monasterium introire, nisi pro his utilitatibus, quas in hac Regula statuimus.
    20. Infantes de baptismo non excipiendos.
    21. Qui in actu ponuntur, desuper in Euangelio claues accipiant.
    22. In omni ministerio uicibus sibi succedant, absque  abbate, et satis senibus, et paruulis infantibus.
    23. Nulla opera pro suo libito eligant facienda; sed quod ab abbate uel preposito imperatum fuerit.
    24. Cum operantur manibus meditatio sancta de corde non cesset.
    25. Sint uobis omnia communia, et nullus suum proprium dicere aut uindicare presumat.
    26. uestimenta alio colore non induantur nisi laia et lactina, et nigra natiua.
    27. Lectuaria secularia non utenda, et de ornatu monasterii.
     28. Post matutinas ad somnum reuerti non liceat.
    29. In uigiliis studendum ut nemo dormiat; sed manibus aliquid operentur.
    30. Signo tacto nullus tardius ueniat.
    31. Dum psallitur nemo loquatur, nec operetur manibus.
    32. Litteras omnes monachi discant.
    33. Omnes diuisis maneant lectulis.
    34. Sanctus abbas in congregatione maneat.
    35. Nulli liceat soli cum solo loqui: quod si inuenti fuerint, grauissima districtione feriantur.
    36. Cum eo qui excommunicatus fuerit nemo loqui presumat.
    37. Ut obediendum sit prepositis.
    38. Si quis pro qualibet culpa corrigitur aut castigatur, arguenti respondere non presumat.
    39. Lites non habeatis ullas.
    40. Superbis, inobedientibus, et iracundiam protrahentibus nunquam parcendum.
    41. Pro qualibet culpa legitimus numerus non excedatur.
     42. Quomodo paternum affectum qui presunt circa omnes habeant.
    43. Sancto abbati non liceat de facultatibus monasterii uendere, aut donare; nec aliquid contra Regule instituta agere.
    44. Quod super fuerit usibus monasterii, per prouisorem pauperibus dispensetur.
    45. uestimenta uetera abbati refundantur pauperibus eroganda.
    46. Honorem nullus accipiat, nisi qui Deo propilio sacerdotio dignus fuerit eligi, ipse solus egrediatur.
    47. Ut minoris etatis chartas facere compellantur, quando etate probati fuerint.
    48. Conuiuium nulli alii preparandum nisi aduenientibus peregrinis et seruis Dei.
    49. Sedentes ad mensam taceant.
    50. Sanctus abbas extra congregationem non reficiat.
     51. Carnes in cibo nunquam sumantur. Pulli uero et reliqua altilia infirmis tantum ministrentur, pisces uero certis festiuitatibus.
    52. Extra mensam communem nichil cibi potusue gustare liceat, nisi infirmis et infantibus.
    53. Qualiter infirmis obtemperandum sit.
    54. Ut sanctus abbas quidquid necesse cum sufficientia prebeat.
    55. Ut sancta congregatio omnia que instituta habet, implere contendat.





REGULA.


CAPUT PRIMUM. I. Hoc iubente Deo imprimis statuimus tenendum, ut si quis ad conuersionem uenerit, regula ei in salutatorio legatur; et si professus fuerit se omnia impleturum, tunc excipiatur.

 II. Exceptus uero usque ad mortem suam nec presumat, nec permittatur de monasterio egredi, propter illud propheticum: Unam petii a Domino, hanc requiram, ut inhabitem in domo Domini omnibus diebus uite mee .

III. uestimenta uero religiosa non accipiet, nisi de omni facultate sua siue grandi siue parua, chartas donationis aut uenditionis cui uoluerit faciat: propter Domini mandatum, ubi dicit: Si uis perfectus esse, uende omnia que habes : Et, si quis non reliquerit omnia que possidet, non potest esse meus discipulus .

Iu. Si quis laicus tonsurandus est, de capillis illius in confessione mittatur, ut ei in testimonio sit. Quod si tonsuratus, aut in habitu religioso uenerit, non excipiatur,  nisi ut superius diximus, chartas de eo quod proprium in seculo habuerat, faciat; ut nichil sibi reseruet quod non a se alienet: et id quod secum exhibuerit, omnia in potestatem tradat abbatis, timens exemplum Ananie et Saphire , qui partem obtulerunt, partem sibi infideliter reseruauerunt.

u. Nihil occulte accipiatis: sed si quis propinquus aut amicus aliquid in uestimento, aut in auro, uel aliud quodcunque dederit aut transmiserit, in potestate sit abbatis: et si illi cui transmittitur necesse fuerit, tribuatur: sin uero ille nichil indiget, in commune redactum cui necessarium est tribuatur.

uI. Epistolas precipue nec dandas nec accipiendas sine scientia aut permisso abbatis.

uII. Nullus circa lectum suum, quod manducare  aut bibere possit, reponere presumat; sed omnes in communi cellario recondant: et si inequalitas exegerit, iubente seniore quod necesse fuerit non ei negetur.

uIII. Nulli liceat cellam aut armariolum, aut aliquid huiusmodi quod peculiarius claudi possit, habere.

IX. Non iuretis: quia Dominus dixit: Nolite iurare . Et alia Scriptura: uir multum iurans implebitur iniquitate; et non discedet de domo illius plaga .

X. Non maledicatis: quia scriptum est: Neque maledici regnum Dei possidebunt .

XI. Mentiri omnino non liceat; quia os quod mentitur occidit animani ; et illud: Perdes eos qui  loquuntur mendacium .

XII. Iracundiam nullus usque in aliam diem protrahere presumat, quod si, ut habet humana fragilitas, sermo durior inter fratres ortus fuerit, inuicem sibi ueniam petere, et debita relaxare debebunt, propter Domini mandatum, ubi dicit: Si recordatus fueris quia frater tuus habet aliquid aduersus te, uelinque munus tuum ante aliare, et uade prius reconciliari fratri tuo; et tunc ueniens offerre munus tuum . Et: Si non dimiseritis hominibus peccata eorum, nec Pater uester celestis dimittet uobis peccata uestra . Item: Si septies in die peccauerit in te, et conuersus dixerit: Penitet me; dimitte illi . Et, non dico tibi usque septies, sed usque septuagies septies  . Et alia Scriptura: Ira enim uiri iustitiam Dei non operatur . Et Apostolus: Sol non occidat super iracundiam uestram . Quod si, quod Deus auertat, diabolo instigante ita fuerit quis furore repletus, ut ista mandata pertinaci corde contemnat, et unus de illis qui discordantes sunt preuenerit alium, ueniam ei petent; si ille cui petit non dimiserit, legitimam disciplinam accipiat, ut ad caritatem se corrigat. Quod si ambo despexerint, ambo pariter a communione, uel a cibo suspendantur, donec inuicem sibi reconcilientur.

XIII. Frater in fratrem si ausus fuerit manum mittere, legitimam disciplinam accipiat.

XIu. Nullus laicus, siue nobilis siue ignobilis, in basilicam siue monasterium introire permittatur: si  quis pro deuotione aut parentela occurrere uoluerit, in salutatorium monasterii occurrat.

Xu. Mulieres uero, nec religiose nec seculares, nulle omnino, nec abbatis, nec cuiuscunque monachi mater, aut quelibet propinqua aut nota ad salutandum, aut ad orationem ingredi permittatur. Domini et Magistri sequentes exemplum, cum dicit: Et que est mater mea, et fratres mei? Et illud: Si quis non reliquerit patrem aut matrem, non potest meus esse discipulus. Et alia Scriptura: Qui dixerunt patri et matri, non nouimus uos, hi custodierunt precepta tua Domine.

XuI. Ipsis uero laicis uiris quibus permissum dedimus occurrendi, nullum unquam monachorum sine abbate aut preposito, uel certe alio quocunque seniore,  cui abbas preceperit, uideant aut loquantur; nec unquam altiore uoce loquantur.

XuII. Minori etate in monasterio non excipiantur nisi ab annis decem aut duodecim, qui et nutriri non egeant, et cauere nouerint culpas.

XuIII. Seruus non excipiatur: libertus tamen, si fuerit adhuc adolescenti etate, et cum epistolis patroni sui uenerit, in abbatis sit arbitrio si excipi debeat.

XIX. Prouisores uero monasterii, si in habitu laico fuerint, nec ipsi permittantur intrare; pro his utilitatibus quas in hac regula statuimus, cum marcionibus aut carpentariis, si aliquid necesse est fieri reparari, aut certa aliqua ratione abbati facienda, intreant. De cetero nullam licentiam aut libertatem  habeant intreundi.

XX. Nullus infantem de baptismo excipiat.

XXI. Quibus claues de cellario, cannaua, horreo, posticio, et oratorio tradende sunt, probate sint persone; et desuper altari uel Euangelio eas accipient: scientes se Deo reddituros rationem de ministerio sibi credito.

XXII. In omni ministerio, siue in ordine psallendi, aut legendi, uel operandi, uicibus sibi succedant, absque sancto abbate; et nimis senibus, et perparuulis infantibus, aut certe ita infirmis, ut surgere omnino non possint, non compellantur facere, pro eo quod non preualent.

XXIII. Artificium uero discendum, aut quelibet  opera facienda non pro suo libito eligant; sed in arbitrio abbatis erit, quod utile prospexerit imperandum.

XXIu. Per totum diem cum manibus operantur, meditatio sancta de corde non cesset, propter illud Apostoli: Psalmis, hymnis, canticis spiritualibus cantantes et psallentes in cordibus uestris Domino .

XXu. Nullus presumat quidquam suum dicere, aut suum proprium uindicare; sed secundum Actus apostolorum , sint uobis omnia communia; sit uobis anima una et cor unum in Domino.

XXuI. uestimenta alio colore non induatis nisi laia, lactina, et nigra natiua.

XXuII. Lectuaria secularia de coloribus facta in  usu non habeatis. Palle holoserice ad altaria de auro aut de gemmis ornate a uobis nunquam comparentur. Si aliquis de fidelibus pro uoto suo obtulerit, et abbati uisum fuerit, aut necessitas exegerit, uendendi faciant usum.

XXuIII. Post matutinas orationes ad somnum reuerti non liceat: sed completis matutinis statim dicatur prima, deinde usque ad horam tertiam omnes lectioni uacent.

XXIX. Ad uigilias dum lectio legitur, aut de sparta aut de canape aut aliud huiusmodi manibus operamini, ut non somnus obrepat. Si uero dominicus aut festi sunt dies, cui somnus uenerit, aliis sedentibus iubeatur stare, ut possit a se somni marcorem repellere; ne in opere Dei aut tepidus inueniatur, aut negligens.

 XXX. Signo tacto omne opus pretermittatur, sicut apes prudentissime ad aluearium, ita ueloci festinatione properare contendite. Si quis tardius uenerit, districtioni subiaceat.

XXXI. Dum psallitur, studeant sancte anime uestre non uagari animo; uerum etiam nec operari aut loqui presumant. Sed psallite sapienter : sicut dixit propheta: Psallam et intelligam . Et illud: Psallam spiritu, psallam et mente . Metuentes illud: Maledictus homo qui facit opus Domini negligenter .

XXXII. Litteras omnes discant.

XXXIII. Omnes diuisis maneant lectulis.

XXXIu. Sanctus abbas extra congregationem non  maneat.

XXXu. Hoc specialius coram Deo monemus custodiri, ut nulli liceat cum alio secretius loqui, aut sedere; precipue uespertinis et nocturnis horis. Si secrete inuenti fuerint, tanquam si crimen admiserint, seuerissime distringantur; absque illis qui probati sunt etate et sanctitate.

XXXuI. Nulli liceat loqui cum illo qui fuerit excommunicatus, preter illum quem ei sanctus abbas custodem dederit.

XXXuII. Obedite prepositis uestris, et subiacete illis: ipsi enim peruigilant pro animabus uestris rationem reddentes Deo .

XXXuIII. Si quis pro qualibet culpa, aut transgressione  regule increpatur, aut disciplinam accipit, arguenti respondere non presumat: quia peccatum quod hic distringitur, in eterna examinatione non punitur. Et sic debetis anime curam excipere, quomodo eger curam medici: tenentes illud sancte Scripture: Qui abiicit disciplinam infelix est  Et illud: Ego in flagella paratus sum .

XXXIX. Lites nullas habeatis, obedientes precepto Apostoli, ubi dicit: Seruum Domini non oportet litigare, sed mansuetum esse .

XL. Superbis uero, inobedientibus, et iracundiam protrahentibus nunquam parcendum, donec corrigantur.

XLI. Pro qualibet culpa si necesse fuerit flagelli accipere disciplinam, nunquam legitimus excedatur  numerus, id est, triginta et nouem.

XLII. Et quamlibet iusta disciplina teneatur, tamen secundum illud: Bonitatem et disciplinam , paternum affectum sanctus abbas circa omnes teneat, secundum Apostolum: tanquam si nutrix foueat paruulos suos . Et, omnibus omnia factus sum, ut omnes lucrifacerem .

XLIII. Sancto abbati non liceat aliquid de facultatibus monasterii donare aut uendere; nec aliquid contra Regule instituta agere. Quod si facere tentauerit, sancto consilio et uno consensu fratrum ex nostro permisso non ei acquiescatis; et hoc fieri nulla ratione permittite; quia causam se ante Deum nouerit esse dicturum.

XLIu. Si quid uero superfuerit expensis aut usibus  fratrum, in auro, aut in uestibus, uel cellario, sanctus abbas per manus prouisoris, aut per quamlibet fidelem personam pauperibus, peregrinis, aut captiuis faciat dispensari.

XLu. uestimenta etiam eum noua accipiunt, uetera abbati refundant, incipientibus aut pauperibus eroganda.

XLuI. Nullus honorem presbyterii aut diaconatus accipiat, preter abbatem si uoluerit ordinari presbyterum, et unum diaconem, et subdiaconem, quo ipse uoluerit, et quando uoluerit, ordinandi habeat potestatem. Si uero Deo propitio ita proficeretis, ut aliquis ex uobis ad episcopatum expetatur, ipse solus egrediatur.

XLuII. Qui uero minoris etatis sunt, aut uiuis  parentibus in monasterium ingrediuntur, chartas tunc facere compellantur, quando etate probati fuerint, aut res parentum in potestate habuerint.

XLuIII. Conuiuium nulli, nec episcopis, nec abbatibus, nec prouisoribus, nec ulli religioso aut laico parenti aut propinquo de hac ciuitate in monasterio fiat. Sed si quis, ut assolet, abbas, aut peregrini monachi pretereuntes aduenerint, et monasterio occurrere uoluerint, sit in potestate sancti abbatis, si eos uoluerit ad refectionem inuitare. Quia indesinenter sanctam caritatem uestram orationi et lectioni insistere, et soli Deo uacare uolumus: ideo uos ab hac preparatione aut inquietudine liberos esse precipimus.

 XLIX. Sedentes ad mensam taceant, et lectio quotidie omni tempore, dum cibus sumitur, legatur: ut uterque homo, et exterior cibo, et interior uerbo Dei reficiatur. Quia scriptum est: Non in pane solo uiuit homo, sed in omni uerbo Dei .

L. Sanctus abbas, nisi inequalitate faciente, extra congregationem non reficiet.

LI. Carnes in cibo nusquam sumantur. Pulli uero uel cuncta altilia in congregatione non ministrentur: infirmis tantum prouideantur, et accipere liceat. Pisces uero certis festiuitatibus, aut quando sanctus abbas indulgentiam facere uoluerit, tunc procurentur.

LII. Extra mensam communem nec quidquam cibi potusue gustare liceat, absque infirmis et illis etatibus, que adhuc perenutriri indigent.

 LIII. Infirmis uero ita obtemperandum est, ut si sancto abbati iustum uisum fuerit, etiam cellariolum suum in commune, et coquinam sequestratam habeant: et cura illis uel studium impendatur, donec conualescant.

 LIu. Et quia Deo propitio digna et sufficiens uobis facultas collata est, que sufficere monasterio uestro possit, coram Deo et angelis eius te, sancte frater abba, et te, uenerabilis quicunque fueris prepositus, admoneo et contestor, ut sancte congregationi, que Deo inspirante et iubente secundum instituta que fecimus regulariter uiuit, omnia que eis sunt necessaria in uestitu et uictu cum sufficientia tribuatis. Quam rem si neglexeritis, et illi ceperint aliquid, necessitate compellente, murmurare aut indigere, causam uos ante tribunal Christi noueritis mecum esse dicturos.

Lu. Et uos, sancta congregatio, per profectum uestrum et per Deum omnipotentem coniuro, ut omnia que in hac regula pro remedio anime nostre  et pro animarum uestrarum salute constituimus, integra et illibata custodiatis. Et ne per obliuionem aliquid negligatis, semel ea in triginta diebus relegite; id est in calendis.



Ordinem etiam quo psallere debeatis, in hoc libello iudicauimus inserendum.


In primo die Pasche ad tertiam ter Kyrie eleison, psalmi duodecim: id est, quatuor fratres binos psalmos et alleluiaticum tertium dicant: perdictis psalmis, Kyrie eleison et antiphonas sex, lectiones tres: una de Actibus apostolorum, alia de Apocalypsi, tertia de Euangelio; hymnus Iam surgit hora tertia, et capitellum; deinde Kyrie eleison. Sic in omni opere Dei tertia uice Kyrie eleison dicite, antequam incipiatis: et psalmis perdictis et capitello perdicto. Ad sextam idem numerus psalmorum, antiphona una,  hymnus: Iam sexta sensim uoluitur, lectio Euangelii et capitellum. Ad nonam ipse ordo teneatur: hymnus, Ter hora trina uoluitur. Ad lucernarium directaneus paruulus; id est, Regna terre, cantate Deo, psallite Domino . Alia die: Laudate, pueri, Dominum; antiphona tria; hymnus: Hic est dies uerus Dei, et capitellum; quem hymnum toto Pascha ad matutinos et ad lucernarium dicite. Ad duodecimam imprimis directaneus paruulus: Sol cognouit occasum suum . Sex fratres binos psalmos cum suis alletuiaticis dicant, antiplona tria, lectiones duas, unam de Apostolo, aliam de Euangelio. Ad nocturnos paschales ipso numero omnia dicite, sicut in duodecima designauimus. Ad matutinos imprimis directaneum: Exaltabote,  Deus meus et Rex meus. Inde, Iudica me, Deus; et, Deus Deus meus, ad te de luce uigilo, cum alleluia. Deinde, Confitemini Domino, cum alleluia; inde Cantemus Domino, et ipsum sic; postea, Lauda, anima mea, Dominum. Laudate Dominum, quoniam bonus est psalmus. Lauda, Ierusalem, Dominum: totos tres alleluia; deinde benedictio dicenda est. Post benedictionem: Laudate Dominum de celis. Cantate Domino canticum nouum. Laudate Dominum in sanctis eius; cum alleluia. Magnificat anima mea Dominum, aut cum antiphona, aut cum alleluia; hymnum, Gloria in excelsis Deo, et capitellum. Et complete matutinos ipso ordine toto Pascha. Sic omni die dominico,  et omnibus maioribus festiuitatibus, in quibus ab opere uacabitis. Quotidianis uero diebus ad nocturnos imprimis directaneus dicatur: Miserere mei, Deus, secundum magnam misericordiam tuam: deinde psalmi decem et octo. Antiphona tria paruula, lectiones Apostoli aut Prophetarum due, et capitellum. Completis nocturnis dicite matutinos. In estate, id est, post Pascha usque calendas Octobris, ipse ordo erit. Sexta feria uero post nocturnos due misse  fiant in estate, in hieme tres. Nam dominica omni tempore et in estate et in hieme post nocturnos sex misse fiant. Si uero euenerit ut tardius ad uigilias surgatur, quantum abbati uisum fuerit, tantum legatur. Quando signum fecerit, qui legit sine mora consurgat, ut canonicus missarum numerus possit impleri. A calendis uero Octobris alii nocturni addendi sunt: ad primos dicendum est: Miserere mei, Deus, secundum magnam misericordiam tuam; ad secundos: Miserere mei, Deus, miserere mei, directaneus dicendus est, psalmi decem et octo; lectiones due de Prophetis, aut de Salomone. Hymnus ad primos nocturnos: Rex eterne Domine. Ad secundos: Magna et mirabilia. Post dictos, quia noctes crescunt, quotidie ad librum facite missas tres. Unus frater legat paginas tres aut quatuor, quomodo mensura  fuerit libri: si minute scriptus, aut maiori forma, ternas paginas; si minor, quatuor: et fiat oratio; iterum legat tantum, fiat alia oratio; tertio legat idem tantum, et surgite, dicite antiphonam de psalmis in ordine, postea responsum, deinde antiphonam. Iterum legat alius frater; et sic impletis tribus missis dicite matutinarios canonicos; id est, primo canticum in antiphona, deinde directaneum: Iudica me, Deus. Deus Deus meus, ad te de luce uigilo. Laudate Dominum, quoniam bonus est psalmus. Lauda, Ierusalem, Dominum. Inde, Laudate Dominum de celis. Cantate Domino canticum nouum. Laudate Dominum in sanctis eius: in antiphona dicite  hymnum, Splendor paterne glorie; alia die, Aeterne lucis conditor, et capitellum, et Kyrie eleison duodecim uicibus. Omnibus diebus quotidianis ita impleatur. Post matutinos ad primam duodecim psalmi dicantur; hymnus, Fulgentis auctor etheris; lectiones due, una de ueteri, alia de Nouo Testamento et capitellum. Posthec omnes lectioni uacent usque ad horam tertiam: de reliquo uero diei spatio faciant opera sua secundum illud quod Dominus dixit: Pater meus usquemodo operatur, et ego operor . Et illud Apostoli: Operantes manibus nostris . Et, Qui non operatur non manducet . Quia scriptum est: uie otiosorum strate sunt spinis . Et, seruum inutilem proiicite in tenebras exteriores . Quotidianis igitur diebus ad  tertiam duodecim psalmos dicite, antiphonam, hymnum, Iam surgit hora tertia; lectionem et capitellum, Fiat, Domine. Ad sextam sit ipse numerus psalmorum, antiphona, hymnus, Iam sexta sensim uoluitur; lectio et capitellum. Ad nonam ipso ordine dicendum: hymnus uero, Ter hora trina uoluitur. Ad lucernarium omni tempore et festis et quotidianis diebus, imprimis directaneus, postea antiphone due; tertia semper cum alleluia dicatur: hymnus una die, Deus qui certis legibus; alia die, Deus creator omnium, et capitellum. Ad duodecimam psalmos decem et octo, antiphonam et hymnum, lectionem et capitellum. Quando repausaturi estis, in schola in qua manetis completa dicatur: imprimis directaneus, psalmus nonagesimus dicatur, deinde capitella  consuetudinaria.

 In Natale Domini et in Epiphania tertia hora surgite: dicite unum nocturnum, et facite sex missas de Isaia propheta; iterum dicite secundum nocturnum, et legantur alie sex de Euangelio. In Epiphania ita: in primo unum nocturnum, deinde de Daniele propheta facite illas sex missas, et nocturnos: et ita de Euangelio sex matutinos eo ordine, sicut in Pascha scripsimus, aut dominicis diebus. In martyrum festiuitatibus tres aut quatuor misse fiant. Primam missam de Euangelio legite, reliquas de passionibus martyrum. Omni sexta feria post duodecimam sex misse ad librum legantur; et post nocturnos tres. Omni sabbato ad matutinos, Cantemus Domino; et, Te Deum laudamus. Ad tertiam tres lectiones: una de Prophetis, alia de Apostolo, tertia de Euangelio  dicantur. Omni dominica post nocturnos cum prima missa legitur, id est resurrectio, nullus sedere presumat, sed omnes stent. Alia dominica alia resurrectio, et sic in ordine tote quatuor resurrectiones per singulas dominicas legantur. Post tertiam uero, Pater noster, dicite et psallendo omnes communicent. Sic et in festiuitatibus facite. Misse uero quando sancto abbati uisum fuerit tunc fiant.

Quando aliquis defunctus fuerit, usque media nocte eum pauci fratres in oratorio peruigilent, et missas faciant. Post mediam noctem qui uigilauerunt quiescant, et iterum alii uigilent. Et ponite hoc in notitiam sancto episcopo, ut eum iubeat ad locum ubi ponendus est deportari. Sin uero prestare despexerit, de quacunque ecclesia clericos rogate, qui  eum deducant; et date illis eulogias.



Ordinem etiam conuiuii huic regule inseruimus.


 Cibaria quotidie ad refectionem tria, ad prandium duo, ad cenam duo. Biberes ad refectionem, id est in estate merum et tres caldellos; ad prandium tres tantum: ad cenam in estate, mensibus Iunio, Iulio et Augusto, ternas; reliquis diebus ad cenam binas bibant. In festiuitatibus uero, et quando abbas indulgentias uoluerit facere, et cibaria, quantum ipse uoluerit, et recentes addantur. Quotidie uero  olera caseo et oleo semper condiantur. Biberes binas ad prandium, binas ad cenam accipiant; si ieiunauerint, ternas. Ieiunium uero a calendis Septembris usque calendas Octobris secunda, quarta, et sexta  feria ieiunandum est. A calendis Nouembris usque Domini Natale quotidie ieiunandum est, absque sabbato et dominica; ab Epiphania uero usque Pascha quotidie ieiunandum est, absque maioribus festiuitatibus, sabbato et dominica. Post Pascha uero usque Pentecosten, sexta feria tantum ieiunandum est. Post Pentecosten, mense Iunio, Iulio et Augusto, in potestate abbatis sit de ieiunio aut prandio; sicut  uiderit possibilitatem fratrum, ita studeat temperare.

Aurelianus peccator regulam hanc in Christi nomine instituit.

 In Christi nomine fundatum est monasterium uirorum Dei in ciuitate Arelatensi a sancto Aureliano episcopo, iubente sancte memorie Childeberto rege Francorum, quinto decimo calendas Decembris, indictione undecima: anno * quinto post consulatum Basilii iunioris u. c., et basilica ibidem in honore sanctorum apostolorum et martyrum: habetque ibidem reliquias positas; id est, de cruce Domini  nostri Iesu Christi, beate Marie genitricis Domini nostri Iesu Christi, Ioannis Baptiste et precursoris Domini nostri Iesu Christi, Stephani, Petri, Pauli, Ioannis, Iacobi, Andree, Philippi, Thome, Bartholomei, Matthei, Iacobi, Simonis, Iude, Mathie, Genesii, Symphoriani, Baudilii, uictoris, Hilarii episcopi et confessoris, Martini episcopi et confessoris, Cesarii episcopi.







 Simulque precantes oramus etiam, Domine, pro  animabus famulorum tuorum, patrum atque institutorum  quondam nostrorum, Aureliani, Petri, Florentini, Redempti, Constantini, Himiteri, Hilarini, Ianuarini, Reparati, Childeberti, uultrogote uel omnium fratrum nostrorum, quos de hoc loco ad te uocare dignatus es. Cunctorumque etiam huius loci memores fidelium, pariterque parentum nostrorum atque seruientium huius loci: et pro animabus omnium fidelium famulorum tuorum uel famularum ac peregrinorum in pace Ecclesie defunctorum: ut eis, tu Domine Deus noster, peccatorum tribuas ueniam, et requiem largiaris eternam: meritis et intercessionibus  sanctorum tuorum, Marie Genitricis Domini nostri Iesu Christi, Ioannis Baptiste et precursoris Domini nostri Iesu Christi, Stephani, Petri, Pauli, Ioannis, Iacobi, Andree, Philippi, Thome, Bartholomei, Matthei, Iacobi, Simonis, Iude, Mathie, Genesii, Symphoriani, Baudilii, uictoris, Hilarii episcopi et confessoris, Martini episcopi et confessoris, Cesarii episcopi, hec propitius prestare et exaudire digneris: qui uiuis et regnas in unitate Spiritus sancti Deus, in secula seculorum. Amen.



[S. AURELIANO ARELATENSIS REGULA AD uIRGINES.]





DE S. AURELIANO EIUSQUE REGULA AD uIRGINES uETERUM TESTIMONIA.


 Martyrologium Rom. die XuI Iunii: Lugduni depositio beati Aureliani episcopi Arelatensis.

uigilius PP. epistola ad Aurelianum Arelat.: Administrationem uicum nostrarum fraternitati uestre animo libenti committimus, et credimus caritatis uestre officio actibus Deo placitis diligenter uniuersa compleri: quando et summi sacerdotii consortio uos dignos diuina esse gratia iudicarit, et gloriosissimi Childeberti Francorum regis Christiana et Deo placita in perhibendo uobis testimonio uoluntas accessit, etc.

Idem ad episcopos Gallie: Quia dudum Auxanio quondam Arelatensis ciuitatis antistiti uicum nostrarum sollicitudinem dederamus; sed cursum uite presentis implendo de hac luce migrauit, in cuius loco Aurelianus frater noster noscitur successisse, necessarium ualde  credidimus, sollicitudinem hanc a nobis antefato debere committi, confidentes illum et pro loci sui qualitate bonis actibus uniuersa, que Deo placeant, posse complere; et maxime cum gloriosus filius noster Childebertus rex testimonium bone conscientie pro Christiana sue uoluntatis deuotione perhibuit.

Item epistola ab Italie clericis Francorum legatis directa, tomo I Concil. Gallie I Sirmondi: Unde rogamus et contestamur gloriam uestram, ut ad prouincias uestras hec omnia uelociter indicetis, ne aut isti subripiant  qui missi sunt, aut Anastasius quidam, quem sanctus episcopus Aurelianus Arelatensis ciuitatis ad beatissimum papam ante hoc biennium direxerat, ibidem in Galliis aliqua mentiatur.

S. Gregorius M. epistola 117, 50, 7, ind. 2 ad uigilium Arelatensem episcopum: Gloriose memorie Childebertus Francorum rex catholice religionis amore succensus intra muros Arelatensis ciuitatis monasterium uirorum, ut scripto reperimus, pro sua mercede constituens, quedam ibidem pro habitantium sustentatione concessit. Cuius ne uoluntas unquam duceretur in irritum, et ea que pro quiete monachorum disposita fuerunt, turbarentur; queque contulit in iure eiusdem monasterii, epistolis suis apostolica petiit auctoritate firmari. Unde quia effectum et regia uoluntas et res  ualde desiderata poscebat, a predecessore nostro uigilio Romane sedis antistite ad predecessorem uestrum Aurelium  scripta transmissa sunt.

Ioannes Trithemius lib. de Proprietate monachorum, cap. 5: Aurelianus episcopus in Regula ad moniales, cap. 3, sic dicit: Nihil occulte accipiatis, etc.

Ex hac quoque Regula sancti Aureliani ad uirgines aliquot capita affert sanctus Benedictus Aniane abbas in Concordia Regularum.





OBSERuATIO CRITICA IN REGULAM SEQUENTEM.


 Iam supra de S. Aureliani Regula ad Monachos diximus: nunc ad illam peruenimus quam ad sacras uirgines dedit. Quemadmodum enim S. Cesarius duo monasteria in urbe Arelatensi enim S. Cesarius duo monasteria in urbe Arelatensi condidit; sic etiam et eius successor in episcopatum S. Aurelianus in eadem ciuitate duo cenobia ex liberalitate Childeberti Francorum regis exstruxit: unum pro uiris, alterum pro feminis, quibus et duas distinctas Regulas conscripsit. Quemadmodum igitur prima Regula magnam habet cum S. Cesarii Regula connexionem; sic etiam et hec  presens pro sanctis uirginibus eamdem doctrinum monasticam continet, presertim circa diuini officii ordinem, uictum et uestitum; solummodo ab altera differens quoad quasdam circumstantias et ceremonias. Sed preter hanc Regulam 40 capitulus comprehensam, quibus etiam adiicitur singularis Exhortatio de diuino officio, Holstenius addidit Epistolam Ioannis episcopi Arelatensis exhortatoriam ad sacras S. Aureliani uirgines lectu dignissimam, que et ipsam Regulam confirmat et corroborat.





S. AURELIANI REGULA AD uIRGINES. 



PROLOGUS.

 Sanctis et in Christo uenerandis sororibus in monasterio beate Marie quod, Deo iubente, intra muros Arelatensis urbis fecimus, constitutis, Aurelianus episcopus.

Quia Deo inspirante qui nos preuenit ineffabili misericordia sua, uisum uobis est ut, repudiatis seculi uoluptatibus, ac temporalibus gaudiis contemptis siue spretis, eligeretis sanctissime uite nitorem, et uirginitatis ac castitatis gratiam complectentes, amore Dei tota uiscerum et cordis auiditate sectantes, configeretis  timore diuino carnes uestras, tenentes illud: Iuraui et statui custodire iudicia iustitie tue ; et, Mihi mundus crucifixus est, et ego mundo : disposuimus, iubente Domino atque operante in nobis uelle et perficere, ut monasterium uobis pro profectu animarum uestrarum construeremus, sicut et fecimus. Et ideo Regulam uobis ad disciplinam instituimus, que per uos uiam mandatorum Dei doceret currere, et ad regna celorum faceret feliciter peruenire.



INCIPIUNT CAPITULA REGULAE.


    1. Quecunque ad conuersionem uenerit, et recipi se in monasterium rogauerit, Regula ei primum in salutatorio legatur: et cum suscepta fuerit, usque ad mortem suam de monasterio non egrediatur.
    2. uestimenta religiosa non accipiat, nisi chartas de facultate  sua cui uoluerit faciat.
    3. Nihil occulte accipiendum; sed si quid transmissum fuerit, et illi cui transmittitur necesse non fuerit, in commune redactum, cui est necessarium, tribuatur.
    4. Epistolas nec dandas nec accipiendas sine scientia aut permissu abbatisse.
    5. Nulla circa lectum suum, quod manducari aut bibi possit, reponat.
    6. Nulla cella aut armariolum peculiare habeat.
    7. Non iurandum.
    8. Non maledicendum.
    9. Non mentiendum.
    10. Iracundiam penitus non tenendam.
    11. Soror in sororem manum non mittat.
    12. Nulli liceat ad salutandum exire nisi cum preposita aut aliqua seniore.
    13. Ancilla non excipiatur; liberta tamen si est, et abbatisse uisum fuerit, excipiatur.
    14. Nec uiri nec mulieres seculares in monasterium ingrediantur  preter in basilicam Domine Marie, et in salutatorium.
    15. Ut nec ipsis prouisoribus liceat in monasterium introire, nisi pro his utilitatibus quas in hac regula statuimus.
    16. Infantes de baptismo non excipiendos.
    17. Que in actu ponuntur desuper euangelica [* 1Kb] claues accipiant.
    18. In ministerium uicibus sibi succedant, absque abbatissa et paruulis infantibus.
     19. Nulla opera pro suo libito eligant facienda, sed quod ab abbatissa uel preposita imperatum fuerit.
    20. Cum operantur manibus, meditatio sancta de corde non cesset.
    21. Sint uobis omnia communia, et nulla suum proprium  dicere aut uindicare presumat.
    22. uestimenta alio colore non induantur, nisi laia et lactina.
    23. In uigiliis studendum est ut nulla dormiat.
    24. Signo tacto nulla tardius ueniat.
    25. Dum psallitur nulla loquatur, nec operetur manibus.
    26. Litteras omnes discant.
    27. Sancta abbatissa in congregatione maneat.
    28. Si qua pro qualibet culpa corrigatur aut castigetur, arguenti respondere non presumat.
    29. Lites nullas habentis.
    30. Superbis, inobedientibus et iracundiam protrahentibus nunquam parcendum.
    31. Sancte abbatisse non liceat de facultatibus monasterii uendere aut donare; nec aliquid contra Regule instituta agere.
    32. Sedentes ad mensam taceant.
    33. Sancta abbatissa extra congregationem non reficiat.
     34. Carnes in cibis nunquam sumant.
    35. Pulli et reliqua altilia infirmis tantum ministrentur et delicatis: pisces uero certis festiuitatibus.
    36. Extra mensam communem nichil cibi potusue gustare liceat, nisi infirmis et infantibus.
    37. Qualiter infirmis obtemperandum est.
    38. Ubi cursum diurnum uel nocturnum dicant.
    39. Ut sancta abbatissa quidquid necesse fuerit cum sufficientia prebeat.
    40. Ut sancta congregatio omnia que statuta habet, implere contendat.





REGULA.


 CAPITULUM PRIMUM. Hoc iubente Deo imprimis staduimus inuiolabiliter tenendum, ut si qua ad conuersionem uenerit, Regula ei in salutatorio legatur, et si professa fuerit se omnia impleturam, tunc excipiatur: excepta uero usque ad mortem suam nec presumat, nec permittatur de monasterio egredi: propter illud propheticum: Unam petii a Domino, hanc requiuam, ut inhabitem in domo Domini omnibus diebus uite mee .

II. uestimenta uero religiosa non accipiat, nisi de omni facultate sua, siue grandi, siue parua; chartas  donationis aut uenditionis cui uoluerit faciat, propter Domini mandata, ubi dicit: Si uis perfectus esse, uende omnia que habes ; et, Si quis non reliquerit omnia que possidet, non potest meus esse discipulus .

III. Nihil occulte accipiatis: sed si quis propinquus aut amicus aliquid in uestimento aut in auro, uel aliud quodcunque dederit aut transmiserit, in potestate sit abbatisse, et si illi cui transmittitur necesse fuerit, tribuatur; sin uero illa nichil indiget, in commune redactum cui est necessarium tribuatur.

 Iu. Epistolas precepimus nec dandas nec accipiendas sine scientia aut permisso abbatisse.

u. Nulla circa lectum suum quod manducare aut bibere possit, reponere presumat; sed omnes in communi cellario recondat; et si inequalitas exegerit, iubente seniore quod necesse fuerit, non ei negetur.

uI. Nulli liceat cellam aut armariolum, aut aliquid huiusmodi quod peculiarius claudi possit, habere.

uII. Non iuretis, quia Dominus dixit: Nolite iurare . Et alia scriptura: uir multum iurans implebitur iniquitate, et non discedet de domo illius plaga .

uIII. Non maledicatis, quia scriptum est: Neque maledici regnum Dei possidebunt .

IX. Mentiri omnino non liceat: quia os quod mentitur  occidit animam , et illud: Perdes eos qui loquuntur mendacium .

X. Iracundiam nulla usque ad aliam diem protrahere presumat. Et sicut habet humana fragilitas, si sermo durior inter sorores ortus fuerit, inuicem sibi ueniam petere et debita relaxare festinent: propter Domini mandatum, ubi dicit: Si recordatus fueris quia frater tuus habet aliquid aduersum te, relinque munus tuum ante altare, et uade prius reconciliatum fratri tuo: et tunc ueniens offeres munus tuum . Et, si non dimiseritis hominibus peccata eorum, nec Pater uester celestis dimittet uobis peccata uestra . Item, Si septies peccauerit in die in te, et conuersus dixerit, penitet me; dimitte illi . Et. Non dico tibi usque septies, sed usque septuagies septies . Et alia scriptura: Ira uiri iustitiam Dei non operatur . Et Apostolus: Sol non occidat super iracundiam uestram . Quod Deus auertat, si diabolo instigante fuerit aliqua furore repleta, ut ista mandata pertinaci corde contemnat; et una de illis que discordantes sunt preuenerit aliam, ueniam ei petens; si illa cui petet non dimiserit, disciplinam accipiat, ut ad caritatem se corrigat. Et si ambo despexerint, ambe pariter a communione uel a cibo suspendantur; donec inuicem sibi reconcilientur.

XI. Soror in sororem si ausa fuerit manum mittere, disciplinam accipiat.

XII. Nulli liceat ad salutandum exire, nisi cum abbatissa aut preposita, uel certe alia quacunque seniore cui abbatissa preceperit. Et sic propinquos suos  uideant, aut loquantur, ne altiori uoce loquantur.

XIII. Ancilla non excipiatur: liberta tamen si fuerit, adhuc adolescens etate, et cum epistolis patroni sui uenerit, in abbatisse sit arbitrio si excipi debeat.

XIu. Nec uiri nec mulieres seculares in monasterium ingrediantur, preter in basilicam B. Marie, et in salutatorium.

Xu. Prouisores uero monasterii, si in habitu laico fuerint, nec ipsi permittantur intrare, nisi pro his utilitatibus quas in hac Regula statuimus, cum marcionibus aut carpentariis, si aliquid necesse est fieri aut reparari, aut certe pro aliqua ratione abbatisse intreant: de cetero nullam licentiam aut libertatem habeant intreundi.

 XuI. Nulla infantem de baptismo excipiat.

XuII. Quibus claues de cellario, canaua, horreo, posticio, et oratorio credende sunt, probate sint persone; et desuper altario uel Euangelio eas accipiant: scientes se Deo reddituras rationem de ministerio sibi credito.

XuIII. In omni ministerio siue ordine psallendi, aut legendi, uel operandi, uicibus sibi succedant: absque abbatissa, uel preter satis senes et paruulas infantes, aut certe ita infirmas, ut surgere omnino non possint, non compellantur facere quod non preualent.

XIX. Nulla opera pro suo libito eligant facienda, sed quod abbatissa imperauit, hoc faciant.

XX. Per totum diem cum operamini manibus, meditatio  sancta de corde non cesset: propter illud Apostoli: Psalmis, hymnis, canticis spiritualibus cantantes et psallentes in cordibus uestris Domino .

XXI. Nulla presumat quidquam suum dicere, aut suum proprium uindicare: sed secundum Actus apostolorum, sint uobis omnia communia: sit uobis anima una et cor unum in Domino .

XXII. uestimenta alio colore non induatis nisi laia et lactina.

XXIII. Ad uigilias nulla dormiat: si uero dominici aut festi dies sunt, cui somnus uenerit, aliis sedentibus illa stet, ut possit a se somni marcorem repellere; ne in opere Dei aut tepida inueniatur, aut negligens.

 XXIu. Signo tacto omne opus pretermittatur, et sicut apes prudentissime ad aluearium, ita ueloci festinatione properare contendite; si qua tardius uenerit, districtioni subiaceat.

XXu. Dum psallitur studeant sancte anime uestre non uagari animo, uerum etiam nec operari aut loqui presumant; sed psallite sapienter , sicut dixit propheta: Psallam et intelligam , et illud: Psallam spiritu, psallam et mente , metuentes illud: Maledictu homo qui facit opus Dei negligenter .

XXuI. Litteras omnes discant.

XXuII. Sancta abbatissa extra congregationem non maneat.

XXuIII. Si qua pro qualibet culpa aut transgressione  regule increpatur, aut disciplinam accipiat, arguenti respondere non presumat: quia peccatum quod hic distringitur, in eterna examinatione non punitur. Et sic debetis anime curam excipere, quomodo eger curam medici: tenentes illud sancte Scripture: Qui abiicit disciplinam infelix est . Et illud: Ego in flagella paratus sum .

XXIX. Lites nullas habeatis, tenentes preceptum Apostoli, qui dicit: Seruum Domini non oportet litigare, sed mansuetum esse .

XXX. Superbis inobedientibusque, et iracundiam protrahentibus nunquam parcendum, donec corrigantur.

XXXI. Sanete abbatisse non liceat aliquid de facultatibus  monasterii donare ac uendere; nec aliquid contra Regule instituta agere. Quod si facere tentauerit, sancto consilio et uno consensu sororum ex nostro permisso non ei acquiescatis; et hoc fieri nulla ratione permittite: quia causam se ante Deum nouerit esse dicturam.

XXXII. Sedentes ad mensam taceant, et lectio quotidie omni tempore cum cibus sumitur legatur. Uterque homo, et exterior cibo, et interior uerbo Dei reficiatur, quia scriptum est: Non in pane solo uiuit homo, sed in omni uerbo Dei .

XXXIII. Sancta abbatissa, nisi inequalitate faciente, extra congregationem non reficiat.

XXXIu. Carues in cibo nunquam sumantur.

XXXu. Pulli uel cuncta altilia in congregatione non  ministrentur; nisi infirmis tantum prouideantur et delicatis. Pisces uero certis festiuitatibus, aut quando abbatissa indulgentiam facere uoluerit, tunc procurentur.

XXXuI. Extra mensam communem nichil cibi potusue gustare liceat; absque infirmis et illis qui minoris etatis sunt.

XXXuII. Infirmis uero ita obtemperandum est, ut si sancte abbatisse iustum uisum fuerit, etiam cellariolum suum in commune, et coquinam sequestratam habeant, et cura illis seu studium impendatur, donec conualescant.

XXXuIII. Cursum diurnum uel nocturnum, id est, matutinos, uigilias, nocturnos, uesperam et duodecimam  in basilica Domine Marie congregatio dicat.  Quod si hiems aspera fuerit, matutinos tantum, uesperam et duodecimam in predicta basilica dicite: secundam uero, tertiam, sextam et nonam in interiori oratorio: propter illos qui aut orare cupiunt, aut abbatisse occurrunt, aut parentes suas requirunt. Quando aliqua defuncta fuerit, usque mediam noctem eam pauce sorores in oratorio peruigilent, et misse de Apostolo fiant; post mediam noctem que uigilauerunt quiescant; et iterum alie uigilent, et ponite hoc in notitiam sancto episcopo, ut eam iubeat ad locum ubi ponenda est deportari.

XXXIX. Et quia Deo propitio digna et sufficiens uobis facultas collata est, que sufficere monasterio uestro possit, coram Deo et angelis eius te sanctam abbatissam, et te uenerabilem, quecunque fueris,  prepositam admoneo et contestor, ut sancte congregationi que, Deo inspirante et iubente, secundum instituta que fecimus regulariter uiuit, omnia que eis sunt necessaria in uestitu et in uictu cum sufficientia tribuatis. Quam rem si neglexeritis, et ille ceperint aliquid necessitate compellente murmurare, aut indigere, causam uos ante tribunal Christi noueritis mecum esse dicturas.

XL. Et uos, sancta congregatio, per profectum uestrum et per Deum omnipotentem coniuro, ut omnia que in hac Regula pro remedio anime nostre, et pro animarum uestrarum salute statuimus, integra et illibata custodiatis. Et ne per obliuionem aliquid negligatis, semel ea in mense relegite; id est in calendis,  ac sic duodecim uicibus in anno.



Ordinem etiam quomodo psallere debeatis, in hoc libello iudicauimus inserendum.


 Primo die Pasche ad tertiam, Kyrie eleison, psalmi duodecim: id est quatuor sorores binos psalmos et alleluiaticum tertium dicant, perdictis psalmis, Kyrie eleison, antiphonas sex, lectiones tres: unam de Actibus apostolorum, aliam de Apocalypsi, tertiam de Euangelio; hymnum, Iam surgit hora tertia, et capitellum, deinde Kyrie eleison. Sic in omni opere Dei tertia uice Kyrie eleison dicite, antequam incipiatis, et psalmis dictis et capitello perdicto. Ad sextam idem numerus psalmorum, et antiphona una, hymnus, Iam sexta sensim uoluitur. Lectio Euangelii et capitellum. Ad nonam ipse ordo teneatur, hymnus,  Ter hora trina uoluitur. Ad lucernarium directaneus paruulus, id est, Regna terre, cantate Deo, psallite Domino . Alia die: Laudate, pueri, Dominum, antiphone tres; hymnus. Hic est dies uerus Dei, et capitellum, quem hymnum toto Pascha ad matutinos et ad lucernarium dicite. Ad duodecimam imprimis directaneus paruulus: Sol cognouit occasum suum . Sex sorores binos psalmos cum suis alleluiaticis dicant; antiphonas tres, lectiones duas, unam de Apostolo, aliam de Euangelio. Ad nocturnos paschales ipso numero omnia dicite, sicut in duodecima designauimus. Ad matutinos imprimis directaneum: Exaltabo te, Deus meus et Rex meus. Inde, Iudica me, Deus. Deus Deus meus, ad te de luce uigilo  cum alleluia; deinde, Confitemini Domino, cum alleluia; deinde, Cantemus Domino, cum alleluia; postea, Lauda, anima mea, Dominum. Laudate Dominum, quia bonus est psalmus. Lauda, Hierusalem, Dominum: totos tres cum alleluia, deinde benedictio dicenda est. Post benedictionem, Laudate Dominum de celis. Cantate Domino canticum nouum. Laudate Dominum in sanctis eius: cum alleluia. Magnificat anima mea Dominum: aut cum antiphona, aut cum alleluia; hymnum, Gloria in excelsis Deo; et capitellum. Et complebitis matutinos ipso ordine toto Pascha. Sic omni die dominico, et omnibus maioribus festiuitatibus, in  quibus ab opere uacabitis. Quotidianis uero diebus ad nocturnos imprimis directaneus dicatur: Miserere mei, Deus, secundum magnam misericordiam tuam; deinde psalmi decem et octo; antiphone tres paruule, lectiones Apostoli aut Prophetarum due, et capitellum. Completis nocturnis dicetis matutinos. In estate, id est post Pascha usque calendas Octobris, ipse ordo erit. Sexta feria uero post nocturnos due misse fiant in estate; in hieme tres. Nam dominica omni tempore in estate et in hieme post nocturnos sex misse fiant. Si uero euenerit ut tardius ad uigilias surgantur, quantum abbatisse uisum fuerit, tantum legatur. Quando signum fecerit abbatissa, que legit sine mora consurgat, ut canonicus missarum numerus  possit impleri. A calendis uero Octobris alii nocturni addendi sunt; ad primos dicendum est: Miserere mei, Deus, secundum magnam misericordiam tuam; ad secundos: Miserere mei, Deus; miserere mei; psalmi decem et octo, lectiones due de Prophetis aut de Salomone. Hymnus ad primos nocturnos: Rex eterne Domine, ad secundos: Magna et mirabilia. Ubi post celebratos secundos nocturnos, quia noctes crescunt, quotidie ad librum facite missas tres. Una soror legat paginas, aut quatuor, quomodo mensura fuerit libri: si minute fuerit scriptus, aut maiori forma, tres paginas; si minori, quatuor, et fiat oratio. Iterum legat tantum, fiat alia oratio: tertio legat idem tantum; et surgite, dicite antiphonam de psalmis in ordine, postea responsorium, deinde antiphonam.  Iterum legat alia soror; et sic impletis tribus missis dicite matutinos canonicos: id est primo canticum in antiphona: deinde directaneum: Iudica me, Deus. Deus, Deus meus, ad te de luce uigilo. Lauda, anima mea, Dominum. Laudate Dominum, quoniam bonus est psalmus. Lauda, Hierusalem, Dominum; deinde, Laudate Dominum de celis. Cantate Domino canticum nouum. Laudate Dominum in sanctis eius, cum antiphona. Dicite hymnum: Splendor paterne glorie; alia die: Aeterne lucis conditor, et capitellum, et Kyrie eleison duodecim uicibus. Omnibus diebus quotidianis sic impleatur. Post matutinos ad primam sex psalmi dicantur, et hymnus: Fulgentis auctor etheris; lectiones due: id est una de ueteri, alia de Nouo Testamento, et capitellum. Post hoc omnes lectioni  uacent usque ad horam tertiam; reliquo uero diei spatio faciant opera sua, secundum illud quod Dominus dixit: Pater meus usque nunc operatur, et ego operor . Et illud Apostoli: Operantes manibus nostris . Et, Qui non operatur, non manducet . Quia scriptum est: uie otiosorum strate sunt spinis . Et, Seruum inutilem proiicite in tenebras exteriores .

Quotidianis iterum diebus ad tertiam sex psalmos dicite, antiphonam, hymnum, Iam surgit hora tertia, lectionem et capitellum, Fiat, Domine. Ad sextam ipse numerus psalmorum tenendus: antiphona dicenda, hymnus, Iam sexta sensim uoluitur, lectio et capitelam. Ad nonam iste ordo seruandus: hymnus uero, Ter hora trina uoluitur. Ad lucernarium omni tempore,  et festis et quotidianis diebus, imprimis directaneus; postea antiphone due. Tertia semper cum alleluia dicatur, hymnus una die: Deus qui certis legibus; alia die: Deus creator omnium, et capitellum. Ad duodecimam  psalmos decem et octo dicite: antiphonam, hymnum, lectionem et capitellum. Quando repausature estis, in schola, in qua manetis, completa dicatur; imprimis directaneus, et psalmus nonagesimus dicatur, deinde capitella consuetudinaria. In Natali Domini et in Epiphania tertia hora noctis surgite: dicite unum nocturnum, et facite sex missas de Isaia propheta; iterum dicite secundum nocturnum, et legantur alie sex de Euangelio. In Epiphania ita: imprimis unum nocturnum; deinde de Daniele propheta facite illas sex missas et nocturnos, et iterum de Euangelio sex. Matutinos eo ordine sicut in Pascha scripsimus, aut dominicis diebus. In martyrum festiuitatibus tres aut quatuor misse fiant: primam missam de Euangelio legite; reliquas de passionibus  martyrum. Omni sexta feria post duodecimam sex misse ad librum legantur, et post nocturnos tres. Omni sabbato ad matutinos, Cantemus Domino, et Te Deum laudamus. Ad tertiam tres lectiones: una de Prophetis, alia de Apostolo, tertia de Euangelio dicantur. Omni dominica post nocturnos cum prima missa legitur, id est resurrectio, nulla sedere presumat, sed omnes stent; alia dominica alia resurrectio: sic in ordine tote quatuor resurrectiones per singulas dominicas legantur. Post tertiam uero, Pater noster dicite, et psallendo omnes communicent. Sic et in festiuitatibus facite. Misse uero quando sancte abbatisse uisum fuerit tunc fient.

Ordinem etiam conuiuii huic Regule inseruimus.  Fercula quotidie ad refectionem tria, ad prandium duo, ad cenam due bibiturie. Ad refectionem in estate mense Iulio et Augusto caldellos tres, ad prandium tres, ad cenam omni tempore binos. Per festiuitates uero, et quando abbatissa indulgentias uoluerit facere, et cibaria quanta ipsa uoluerit ordinet, et recentes addat. Quotidianis uero diebus olera formatico et oleo semper fercula condiantur. Ieiunium uero a calendis Septembris usque ad calendas Nouembris secunda, et quarta, et sexta feria. A calendis Nouembris usque ad Domini Natale quotidie ieiunandum est, absque sabbato et dominica. Ab Epiphania uero usque ad Pascha quotidie ieiunandum est, absque maiori festiuitate, sabbato, et dominica. Post Pascha uero usque ad Pentecosten sexta feria tantum ieiunandum  est. Post Pentecosten mense Iunio, Iulio et Augusto in potestate abbatisse sit de ieiunio aut prandio: sicut uiderit possibilitatem sororum, ista studeat obtemperare.





EXCERPTA EX EPISTOLA AURELIANI EPISCOPI ARELATENSIS AD THEODEBERTUM REGEM. 


 Domino inclyto et ubique gloriosissimo atque in Christo piissimo domino et filio, Teudeberto regi Aurelianus episcopus.

Licet tam sera scriptorum officia iustissime trepidatio comitetur, tamen nequaquam, reor, sermo euasa offensione iudicabitur, si apud aures clementie  sola tantum deuotione animi perpendatur. Hinc precipue quod ambientibus cunctis celsitudinem uestram, nec metum trahunt ex priuilegio culminis, nec repulsam metuunt de preiudicio tarditatis. uestra enim erectio ita solemnis est, ut etiam humilium amore tangatur, ac dignitatum cumulum  onerata fastigia uernularum adhuc rudium primitiuis cultibus presumantur. Nouis namque nunc studiis in obsequia religiosi principis informamus, et cum testimonio perfecte dilectionis ad presentiam sacrate mentis admittimur. Hec ergo ex parte amoris nostri fiduciam, Princeps optime, metieris, cum ministeriis tuis nec territi pro tarditate subtrahimur, nec uerecundia pauperis ingenii refraudamur. Suscipe igitur benigne deuotionis studio tirocinia famulantum et gremia uenie largioris expande supplicibus. Quia cum omnes generaliter bono cordis inclyti perfruantur, nos tamen, etsi exigua portio obsequii  uestri, plenitudinem nobis principalis indulgentie ad integrum uindicamus. Etenim cum de te loquimur, adest gratia, etsi eloquentia deest, et solo ornatui nostro materia sufficit, quanquam doctrina non adsit. Que cum ita sint, preclaram indolem laudis uestre uotis potius celebrabo quam litteris. Quoniam semper que sunt maxima, conscientiam potius requirunt quam linguam, digniusque committuntur pectoris iudicio quam sermonis. Ac perinde non mihi in uotis hoc commemorandum est, quod tempora celebrant, sed quod eternitas probat, etc.




ANNO DOMINI DLu
PRIMASIUS ADRUMETANUS EPISCOPUS.





PROLEGOMENA.



NOTITIA

.


 Primasius, gente Afer, Adrumeti urbis que Iustinianopolis etiam dicta est, in prouincia Byzacena episcopus, unus ex iis qui ad res Ecclesie Africane procurandas Constantinopolim circa an. 550 missi sunt: ubi anno sequente episcoporum conuentui interfuit, quo uigilius excommunicationis sententiam in Theodorum Cesariensem, Acephalorum ducem, intorquebat. Anno 553, sepius licet aduocatus, synodo ecumenice interesse noluit; sed una cum aliis subscripsit uigilii constituto pro tribus capitibus, quod tempore synodi papa imperatori obtulit.



SCRIPTA.

Commentaria in Epistolas S. Pauli, ex Hieronymi, Ambrosii, Augustini, aliorumque ueterum scriptis  maximam partem delibata. Multa exinde in commentaria sua transtulit Haymo: unde nonnulli allucinati Primasii commentaria Haymoni deberi censuerunt. Prodierunt seorsim Paris, 1543, in-8o.

Commentaria mystice expositionis in Apocalypsin ad Castorium, quinque libris distincta. Prodierunt seorsim Basil. 1544, in 8o.

Utraque Primasii commentaria habentur a Gagneo edita Lugduni 1543, et in Bibliotheca Patrum, tom. X.

De Heresibus libri tres ad Fortunatum episcopum, in quibus explicuit quod olim Augustinus in libro Hereseon imperfectum reliquerat: in primo libro ostendens quid hereticum faciat, in secundo et tertio quid hereticum demonstret. Interiit iam dudum  opus istud.

Exstant hodie sub Predestinati nomine editi, de Heresibus, precipue Predestinatorum heresi, libri tres. In prima parte agit auctor, quisquis sit, de heresibus quibuscunque numero 90, a Simone usque Mago ad heresin Predestinatianam, earumque auctores,  placita, mores breuiter recenset. Secundam partem constituit liber de Predestinatione sub Augustini nomine olim confictus; in tertia parte libri huiusce Augustiniani refutationem instituit. Quis fuerit uerus horum librorum parens eruditis inter se haud satis conuenit; Hincmaro Rhemensi sub Hygini nomine citantur; errore satis manifesto, nec forsan aliunde orto, quam quod in indice auctorum operi prefixo Hygini nomen repererat. Sirmondus ob styli sententiarumque affinitatem Arnobio iuniori adiudicandos esse suspicatus est. Nuper Piccinardus theologus Brixiensis uincentium quemdam nescio quem auctorem statuit, illum nempe cuius 16 obiectionibus totidem responsiones opposuit Prosper Aquitanus. Quis uero sit iste uincentius, an presbyter ille  natione Gallus qui in Psalmos commentatus est, de quo Gennadius c. 80, an uincentius uictor aduersus quem de Origine anime scripsit Augustinus, haud satis nouit; Lirinensem enim prorsus reiicit: librum sub Augustini nomine confictum Euodio Uzzalensi tribuit, quem suspicatur libello suo hunc titulum prefixisse, Expositio doctrine Augustini, indeque pro ipsius Augustini fetu habitum esse; uerum que de tota hac re habet Piccinardus, adeo incertis et leuibus nituntur coniecturis, ut paucos fortasse in sententiam suam pertracturus sit. Longe potiori iure tribuendi uidentur Primasio nostro, idque fide uetusti codicis ms. ante annos octingentos exarati, quem in bibliotheca Augiensi uidit cl. Mabillonius , in quo comparuit  hic titulus, dilutiori quidem atramento scriptus, sed antiqua manu, Opus sancti Primasii, discipuli Augustini, de Heresibus numero XC. Certe auctor non uno in loco se Afrum esse innuere uidetur; sed ut quod suspicor libere proferam, quisquis hanc notulam codici Augiensi apposuit, forsan allucinatus  sit, et cum apud Isidorum legerat Primasium tres de Heresibus libros scripsisse, hosque tres anonymos repererat, mox Primasii nomen indidit. Adde quod cum auctor noster nullam fere heresim Nestoriana recentiorem memorauit, Primasius tot exinde natas et damnatas hereses haud omissurus erat. Sed totam hanc rem eruditis discutiendam relinquimus. Primus hos libros ex Hincmari Rhemensis codice extulit Iac. Sirmondus Paris. 1643, in-8o; anno sequenti acrem satis totius operis censuram Gallice edidit Ioan. Awreus theologus Sorbonicus, qua auctorem  hominem fuisse Pelagianum contendit, eique errores, hereses, mendacia, fabulas, fedamque ignorantiam obiicit; mox opus in Hollandia recusum Amstelodami, ni fallor, 1645, in-8o, cui Awrei censuram Latine uersam subiecit editor anno 1677, in Bibliotheca Patrum Lugdunensi, tom. XXuII, locum inuenit. Demum Seraphinus Piccinardus ex ord. Predic., in academia Patauina theologus, additis uariis de auctore, opere, totaque controuersia dissertationibus, denuo in lucem protulit Patau. 1686, in-4o.

Christianissimo ac pientissimo Galliarum regi Francisco I Ioannes Gagneius Parisinus theologus salutem in Christo.

 Qui bonas litteras ac disciplinas, quanto aliquot antehac seculis in squalore, quamque fedissimo situ iacuerint compertum habuerit, Francisce rex Christianissime, confestim intelliget, non humana ope, sed presenti aliquo numine effectum, ut in istum tandem splendorem ac nitorem e tam horridis tenebris existere emicareque potuerint. Diluuium enim illud barbariei calamitosum, siue hominum incuria, seu temporum iniuria obuenerit, non litteras modo ipsas meliores ac disciplinas absorpserat, sed ne qua illis aliquando emergendi spes esset, ita bonos omnes libros bonarum litterarum parentes fecundissimos obrutos tenebat ac sepultos, ut si qui limatiore ingenio atque ad litteras apprime nato aspirare ad eas contenderent, librorum statim penuria  excluderentur. Cuius ego tamen alluuionis tam perniciose principem causam esse puto, quod sui deessent ea etate litteris ac disciplinis assertores ac uindices principes: adeo nichil tam uerum quam quod ille cecinit,

Sint Mecenates, non deerunt, Flacce, Marones.
Hunc ignorantie nimbum, hanc ad tua usque tempora in Galliis illuuionem manasse, Francisce, litterarum uindex ac patrone, nemo nescit, qui aliquo est in censendis litteratorum monimentis iudicio. Nempe ut Budeum litterarum decus unicum, atque aliquot paucos inferioris, nec penitende tamen eruditionis uiros anterior etas tulerit, certe te auctore meliores se ac doctiores seipsis effectos, ultro ipsi fateantur. Neque uero attinet dicere, quot nobis triplicis  lingue doctorum hominum myriadas peperit ardens tuum illud propagandi philologie imperii desiderium, ex quo trium linguarum professores binos ternosue regia illa tua Parisiensi schole munificentia suppeditauit: cum iam hodie facilius multo atque elegantius Grece pueri loquantur, quam olim Latine senes non indocti. Porro nequaquam sufficere ratus cum decessione erarii tui accessionem philologie imperio facere, undecunque accersitis, qui iugi studio, laboreque indefesso tum a barbarorum incursionibus illius limites asserent, tum etiam protenderent longius, adiunxisti insuper rem multo utilissimam. Nam cum ad omnes omnino disciplinas, et uero maxime sacras tenebris offusas plusquam  cimmeriis, interpolandas reconcinnandasque ac tanquam denuo refingendas animum iam pridem conuertisses , non tue modo etatis, sed posteris etiam consultum uolens, unde locorum cunque bonos omnes libros inuestigare sategisti in exemplaria  transferendos innumera. Memini enim, cum Primasii Uticensis in Africa episcopi commentarios ut antiquissimos, ita doctissimos, e tenebris illis  assertos tue semel maiestati inter prandendum explicarem , memini, inquam, quanta tum illos, Deus bone, gratia, quamque gratabunda fronte exceperis, simul et admirabunda, hactenus delituisse tanta regni litterarii iactura, thesauros tam raros atque pretiosos. Hic  ego sanctissimum tuum institutum, ac plane regiam uoluntatem qualicunque mea opera adiuturus, cum dicerem eiusdem te materiei siluas habere in regno tuo quamplurimas, sed barbararum aliquot nationum custodia inaccessas, obstinate librarias suas occludentibus cenobitis aliquot, illarumque ingressu sibi ac ceteris tanquam ueste adytis interdicentibus: te statim mihi uiam facturum pollicitus es, uel si  draconum uigilantia obseruatentur iugi ac perpetua. Huius ego tam egregie sponsionis tue accepto in pignus diplomate publico, quo uniuersas mihi patere regni tui librarias iuberes, atque inde quotquot e re philologie uiderentur monimenta, describendi potestatem faceres, cepi omnium cenobiorum que iter in  comitatu tuo facienti occurrerunt, librarias uerrere: unde cum centum prope non inferioris note uolumina e tenebris uindicassem, ni tua tandem auctoritas intercessisset, perpetuis illis, facinus concepisti nulla unquam hominum memoria delebile, uereque regio atque humano principe dignissimum: quo Ptolemeum illum Philadelphum Aegyptiorum regem, non equasti modo, sed multis omnino parazangis anteuertisti: imo si proxime uerum loqui uolumus, eius plane luminibus obstruxisti, ac glorie nulli non ueterum, ut mihi quidem uidetur, supra quam par erat, commendate. Ptolemeus enim dum unde locorum cunque quesitis uoluminibus insignem ac stupendam librariam congerit , quidnam iudicio cuiuis non prepostero in publicum promouisse uideri potest, nisi quod sparsos passim bonos ac doctos libros in unam semel cegit bibliothecam flammis deuorandos? Quod ego sane credi nollem, nisi ueritatis magister tempus fidem faceret  tam infelicis euenti certissimam. Quot enim hodie, obsecro, superant e tot librorum millibus, que una semel lues publico omnium malo abstulit? Quod si rem aliquorum opinione molitus ille esse uidebitur non malam, eamque non sinistre conceptam obscurare nequit euentus nec opinatus hunc, tu Francisce, litterarum Mecenas ac patrone, hac in parte, ne quid amplius dicam, equa, tum prudentiore consilio superasti multo ac prouidentiore. Non enim  nescius quo in statu res sint mortalium, porro etiam compertum habens, quam preclara edificia quam subitus ignis euerterit, in animum induxisti non prius ueterum librorum bibliothecam struere, quam in commune philologie bonum e prelo illi exirent in exemplaria quam castigatissimi. Cuius ego rei per te mihi demandata prouincia, cum multos haberem hominum conuentu ac conspectu litteratorum dignissimos libros, ab eo auspicandum duxi, quem ego tibi dudum probari censura sciebam non iniqua, ac docti omnes rerum amantes diuinarum amplexuri sint lubentissime. Is est Primasii Uticensis in Africa episcopi commentarius  omnium quos hactenus uidi doctissimus, Grecorum iuxta ac Latinorum. Est enim in locis non  difficillimis, tam facunda breuitate ita gratiosus, ut in iis que ob summam argumenti difficultatem prolixe ceteri tractarunt, minime sit fastidiosus. Addit porro auctori gratiam  stylus dulcis ac temperatus, et inter paraphrasin atque homiliam medius: cuius tu semel olfacta suauitate captus uernaculam tam egregii libri uersionem imperasti homini mihi ad eam rem non satis idoneo, quippe qui facundum illud uernacule dicendi genus nunquam tractaueram, sermonis aulici rudis, et ante annos duos aule nunquam assuetus. Proinde huius ego mee ruditatis conscius, imperium tuum ficta aliqua excusatione detrectassem fubens, nisi iam pridem ingenii tui candorem nossem et facilitatem, simulque nefas  duxissem, tam Christianam mentem, quatenus Deo dante possem, non adiuuare. Quid enim tam est in officio theologi hominis, quam ei principi sacras aperire litteras, qui omnem in promouendis illis atque ab earum hereticis hostibus uindicandis operam nauauit? Nam sunt quidam ingenio tam lubrico atque ad omnem doctrinarum uentum fluctuanti, ut ignorare eas illos prestet multo, nisi quatenus cuiusque saluti expedit. Te uero, qui religionis tue inuicte et constantissime fidei tot tamque preclara argumenta prestitisti, quis non plane ad sacrarum litterarum adyta admittat? Ausus sum igitur, exploratissimus pietatis tue ac fidei testis, dum uoluntati tue obsecundare cupio, rem aggredi, mihi sane insolentem,  sed, si uerum auguror, tibi futuram ob argumenti dignitatem sanctissimi et grauissimi non ingratam. Nam ingenue fateor nullum me in eo opere sermonis affectasse nitorem, satisfactum iri maiestati tue ratus sententiarum pondere simul et grauitate, ac pro comperto habens regium illud tuum iudicium, ut summum est, ita non nisi summis et arduis delectari, qualium ego rerum plenum esse sciebam Primasium: tu quoque una et altera lectione non falso presenseras, ac demum dum tibi eum uertere pergo, agnouisti certius. Enimuero huius ego lectionem auctoris, etsi gratissimam tibi fore sciebam, principi rerum bonarum sitientissimo, id tamen in admirationem me uertit ac stuporem, quod cum fere  in summa periclitantium rerum consultum illis humano consilio potius imus, quam superos precatum, sacrasque litteras consolationis  fontes uberrimos consultum, tu tamen tot tamque infestis bellorum auocamentis, tot ancipitis tamque uarie fortune colluctationibus ab auspicata semel Primasii lectione diduci nequiueris: quem interim dum uni tibi uernacula nostra loquentem edimus, sua, hoc est Latina loquentem sub tuis auspiciis, tuoque nomine studiosis omnibus uersandum dedimus. Porro autem cum totus in eleuandis hominum meritis, fideque tantum extollenda uideatur esse Primasius, ne qua inde in ueterem atque iam olim ab adolescente Ecclesia ceptam, nunc uero nostra etate resartam heresim prolabendi  sumatur occasio, repetendum duxi paulo altius eiusce rei argumentum. Sub Hieronymi et Augustini, ac proinde huius tui Primasii  tempora, due contrariarum partium hereses orte sunt: Pelagii una, altera Manichei: dum ille uim facultatemque liberi sic extollit arbitrii, nullum ut Dei gratie locum faciat reliquum; iste uero dum totum Dei gratie tribuit, otiosos nos esse uult, ac plane dormitantes, nichilque de nostro, ac ne consensionem quidem uoluntatis ullam Deo conferentes. Proinde in tantum inualuerunt id etatis diuersarum partium secte, ut totam prope penetrarint ac perturbarint Ecclesiam: quando is qui se a Pelagiano commento extricare studebat, nisi prudens solersque iudicium adhiberet, in Manichei se inuoluebat erratum.  Contra qui Manichei se dogmatis explicare conabatur, in Pelagianam heresim prolabebatur. Et uero aduersus duo hec rationum quidem aduersariarum monstra, sed in unam tamen Ecclesie perniciem ceuntium, uiriliter dimicauerunt, Hieronymus, Augustinus, Prosper, Primasius. Aduersus Pelagium autem Dei gratie inimicum usque adeo omni animi contentione scripserunt, ut dum adblandientem illam nostris uiribus, at Dei gratiam interim subruentem heresim euertunt, Manichei secte prope fauere uideantur, homini presertim non admodum argute naris. Huic secte ueteris instaurande ansam ceperunt ex Augustino et Prospero, aliisque eius etatis Ecclesie proceribus, nostre tempestatis heretici,  dum primas, secundas, tertias, ac demum nouissimas fidei tribuunt, sacramentis pene omnibus perparum: actionibus autem nostris quamlibet bonis plane nichil: non intelligentes prefracte opinionis homines e Scylla se in Charybdim ruere: qui si Augustini sanctorumque Patrum aduersus Manicheum atque alios scripta legerent, aut certe legisse se non dissimularent, intelligerent sane radicem iustificationis, initiumque fidei ab illis tribui, ceterum suam non deesse actionibus nostris ex fide et gratia factis mercedem ac meritum: neque enim ab huiusmodi uocabulo, quod illi tantopere auersantur, ueteres abhorruerunt Ecclesie Patres. Quod ego de Primasio  planum faciam, facileque commonstrabo illum nequaquam  totum  fidei tribuere, non nostra merita tollere, sed id spectare unum, ne quid de uiribus nostris presumamus aut de meritis gloriemur: uerum uni Deo merita nostra omnia qualia sunt cunque feramus accepta. Nam in caput undecimum ad Hebreos Iacobum apostolum Paulo concilians super illo loco, Fide obtulit Abraham Isaac: Quid est, inquit, quod beatus Iacobus in Epistola sua mentionem Abrahe faciens, laudat eum summopere ex operibus: beatus uero Apostolus non opera illius, sed fidem at entissime commendat? Recte igitur beatus Iacobus ex operibus eum laudat quem sciebat etiam fide perfectum: quoniam illis scribebat qui fidem quidem uidebantur habere, sed eamdem bonis operibus non exornabunt. At uero beatus Paulus, quia illis scribebat qui bona  opera legis habere uidebantur, sed fidem perfectam non habebant, iure fidem Abrahe attentius commemorat, quatenus studerent eum imitari. Unde certe ut ostenderent quia qui filii Abrahe uolunt esse, necesse est ut fidem et opera habeant, merito unus ex fide, alter nichilominus laudat eum ex operibus. Hec ille, scite quidem et docte, quam ego rationem iudicio cuiuis non peruicacissimo satis esse puto aduersus eos qui uehementius instant tantopere fidem ab Apostolo commendari in Epistolis ad Romanos, Galatas, Hebreos. Nam Romanis cum scriberet, partim iis qui ex Hellenismo, partim qui ex Iudaismo ad Christianismum conuolarant, scribebat Apostolus: quorum hi legis opera non negligebant, illi actiones quidem in speciem preclaras et studiosas, et quatenus natura tantum duce uiuitur, uirtutes habebant  non ignobiles: at non intelligebant otiosas illas, ac nullius esse extra Christi fidem momenti: Iudei uero totum pene sue legi tribuebant, fidei prope  nichil; nec dissimilis error tenebat Galatas, quos a Christianismo ad Iudaismum deducere pseudoapostoli nitebantur. Hinc est quod tantopere fidem illis commendat Apostolus: reliquis enim qui in Christi fidem nomen dederunt iuratissimum, aut nichil, aut perparum meminit fidei, quod illis esse sciret commendatissimam: quam sic commendare solet Primasius, ut suum quoque operibus locum faciat. Nam in illum locum ad Galatas Iu, Maledictus omnis qui pendet in ligno, quatenus fides ualeat sine operibus, quatenus etiam exigantur opera, aperte iis uerbis explicat: Queritur utrum sola fides sufficit Christiano, et non sit maledictus qui euangelica precepta non seruarit: fides sufficit, ut primo credentem et iustum efficiat, si deinceps in iustificatione permaneat:  ceterum sine operibus mortua est, sed fidei, non legis. Ibidem capite uIII, super illo loco: Omnis lex uno uerbo completur: Non ergo sola ad uitam sufficit fides, ut laciniosa legis precepta uno dilectionis capitulo concludantur. Et super illo loco: Qui crucifixerunt carnem suam, similiter notandum quod eos Christi esse dixerit qui carnem suam cum concupiscentiis, crucifixerunt contra illos qui solam fidem sufficere arbitrantur. Et ad Ephesios u illo loco: Omnis fornicator, contra illos agit qui solam fidem di unt posse sufficere ad salutem, sine operibus: quod de illis solis bene dicitur, qui post baptismum rapiuntur, et tempus non habent bene operandi. Ad Hebreos Iu, super illo loco: Festinemus ingredi. Sed ad salutem non sufficit sola fides, necessarium est  enim operari per dilectionem fidei, et conuersari Deo digne: quia fides sine operibus mortua est. Item de meritis II ad Timotheum Iu illo loco: Bonum certamen certaui. Ista utique, ait, iam merita sua bona commemorat, ut post bona merita consequatur coronam. Hec pauca ex multis eiusdem note Primasii locis addere uisum est, ne cum in Primasio quis legerit: Audi gratiam, et tace de operibus; noli gloriari de meritis, aut quid simile: confestim arbitretur aut excludi opera, aut nostra omnino tolli merita; sed intelligat aduersus Pelagianos hec scribi, qui uiribus suis confidentes naturalibus, nullum Dei gratie locum faciebant. Sed hactenus in Primasium, Francisce rex Christianissime, prefatus, finem tandem facio, bonarum prius litterarum ac diuinarum studiosos hortatus, maiestati tue Christianissime bene ut precentur, per quam  dudum sepultas litteras, rediuiuas habent atque in pristinum dignitatis gradum restitutas.






PRAEFATIO. *

 Primo intelligere nos oportet quibus uel quare scribat Apostolus. Non enim credendum est eum post Euangelia, que legis impletio sunt, sine causa has Epistolas ad singulas scripsisse Ecclesias: maxime cum nobis in his precepta, et exempla discendi plenissima sint digesta. Sed initio nascentis Ecclesie nouis causis existentibus, esset post futuras questiones  excludit. Non solum autem hoc Apostolus, sed etiam prophete fecerunt; nam post legem Moysi datam, que omnia mandata continebat, illi quoque non cessauerunt predicatione sua noua populi peccata comprimere, et libris ad nostram memoriam transmittere, in quos fines seculorum deuenerunt. Scribit ergo nunc ad Romanos, qui ex Iudeis et gentibus  credentes, superflua contentione uolebant se alterutrum superponere. Dicebant enim Iudei: Nos sumus gens sancta, quos ab initio Deus dilexit et fouit; nos ex genere Abrahe, stirpe sancta, descendimus; nos de Aegypto liberati, mare siccis pedibus transiuimus; propter nos Pharao cum exercitu suo mersus interiit; nobis manna pluit Dominus in deserto, et cetera, que enumerare perlongum est. Solum hoc dicimus, quod ipse Dominus, in quo et uos uidemini credere, nobis ex lege fuerit repromissus: uos autem, qui estis gentes ab initio derelicte, qui nunquam Dei notitiam habuistis, sed semper demoniis deseruistis, equumne est ut hodie ab idolis uos conuertentes, nobis comparemini, et non potius proselyti sitis, sicut semper fuistis in lege? et hoc  ipsum quia multum est misericors Deus, qui uos uoluit ad nostram imitationem adducere. Gentes econtrario respondebant: Quanto maiora Dei beneficia narraueritis, tanto uos maioris criminis reos esse monstrabitis, quia semper his omnibus exstitistis ingrati, quia post Dei uocem auditam uobis uitulum fabricastis. Quod etsi non fecissetis, solo hoc crimine ueniam non poteratis accipere, qui Dominum uobis prophetarum uocibus repromissum, non solum suscipere noluistis, sed etiam occidistis: quem nos suscepimus, cum nobis de eo nemo predixerit. Quanto ergo nostra fides melior, perspicue patet. Quod autem idolis seruimus, non malitie fuit, sed ignorantie. Denique ubi cognouimus ueritatem, statim sumus  secuti. Filios autem Abrahe non carnalis natiuitas, sed fides facit. His ita litigantibus se medium interponit Apostolus, ostendens ambobus populis, neque circumsisionem aliquid esse, neque preputium; sed fidem, que per caritatem operatur. uicissim autem eos humilians per totam Epistolam, rationibus et testimoniis ad unitatem hortatur, et ostendit neutrum hoc sua iustitia meruisse: sed totum hoc, quidquid sunt, Dei iustitie deputandum. Et Iudeos uero, et gentes grauiter scientes deliquisse: Iudeos, quod per preuaricationem legis inhonorent Deum. Queritur etiam cur non amplius quam decem Epistolas ad Ecclesias conscripserit: decem sunt enim cum ea que dicitur ad Hebreos: nam retique quatuor  ad discipulos familiariter sunt porrecte. Ut ostenderet, Nouum Testamentum non discrepare a ueteri, et se contra legem non facere Moysi, ad numerum primorum decalogi mandatorum, quibus ille preceptis a Pharaone instituit liberatos. Nam duas tabulas lapideas duorum Testamentorum figuram habuisse uiri  eruditissimi tradiderunt. Epistolam sane que ad Hebreos scribitur, quidam Pauli non esse affirmant, eo quod non sit eius nomine titulata, et propter sermonis stylique distantiam; sed aut Barnabe, iuxta Tertullianum; aut Luce, iuxta quosdam; uel certe Clementis, discipuli apostolorum, et post eos episcopi Romane Ecclesie ordinati. Quibus respondendum est: Si propterea Pauli non erit, quia eius non habet nomen, nec alicuius erit, quia nullius nomine titulatur. Quod si absurdum est, ipsius esse magis credenda est que tanto doctrine sue fulget eloquio; uel certe quia apud Hebreorum Ecclesias quasi destructor legis falsa suspicione habebatur, uoluit tacito nomine scribere, ne odium nominis fronte prolati utilitatem excluderet lectionis. Non est sane mirum si disertior  sit in proprio, id est in Hebreo, quam in peregrino, id est Greco, quo cetere Epistole scripte sunt sermone. Mouet etiam quosdam, quare Romanorum Epistola in primo sit posita, cum eam postea scriptam ratio manifestet. Unde intelligendum est ita omnes Epistolas ordinatas, ut prima poneretur, que ad inferiores fuerat destinata, et per singulas Epistolas gradatim ad perfectiores ueniretur. Romani namque tam infirmi erant, ut non intelligerent: idcirco illos indigere asserit confirmari, uitia eorum priora commemorans. Corinthiis autem iam dicit scientiam omnem esse concessam, et non tam ipsos increpat, quam cur alios non increpauerint, reprehendit, cum dicit: Auditur inter uos fornicatio. Et  iterum: Congregatis uobis cum meo spiritu tradere huiusmodi Satane. In secunda uero laudantur, et ut magis ac magis proficiant admonentur. Galate iam nullius criminis arguuntur, nisi quod uersutis pseudoapostolis crediderunt. Ephesii sane nulla reprehensione, sed multa sunt laude digni, quia fidem apostolicam seruauerunt. Philippenses etiam multo magis collaudantur, qui ne audire quidem falsos apostolos uoluerunt. Thessalonicenses adeque in duabus Epistolis omne laude prosequitur, eo quod non solum fidem inconcussam seruauerint ueritatis, sed etiam in persecutione ciuium constantes fuerint inuenti. Colossenses uero tales erant qui non indigerent, ut ab Apostolo carnaliter uiderentur; denique  nunquam eis suum promit aduentum: quibus etiam dicit: Etsi corpore absens, sed spiritu uobiscum sum gaudens, et uidens ordinem uestrum. De Hebreis quid dicam, quibus ait: Nam et uinctis compassi estis, et rapinam bonorum uestrorum cum gaudio suscepistis.





PRIMASII COMMENTARIA IN EPISTOLAS S. PAULI. *



EPISTOLA AD ROMANOS.



CAPUT PRIMUM.


Paulus, id est pusillus et ultimus; ex Saulo Paulus, sicut ex Abram Abraham, ut etiam  ipso uocabulo nouus esset. Seruus Iesu Christi. Sicut Isaias dicit: Magnum tibi est uocari seruum meum.  uocatus apostolus. Iam in prescientia ad hoc uocatus et predestinatus, ut esset apostolus. Segregatus. Sicut in Actibus apostolorum dicit: Segregate mihi Paulum et Barnabam ad opus ad quod elegi eos. In Euangelium Dei, quod ante promiserat. Euangelium bona annuntiatio dicitur, et quod maius bonum quam natum et passum resurrexisse Christum pro nobis? Per prophetas suos in Scripturis sanctis, de Filio suo, qui factus est ei. Ad nutriendam Iudeorum fidem, asserit se illum predicare quem prophete annuntiauerunt in Scripturis sanctis. Totus locus iste contra Manicheos facit, qui alium Deum prophetarum, alium dicunt Noui Testamenti. Ex semine Dauid. Ex Maria, que de Dauid stirpe uenit, sicut Isaias dixit: Ecce uirgo in utero habebit, et pariet filium. Secundum  carnem. Et Photinum exstinxit, et qui solitarium hominem dicit, non intelligens in Christo duas esse substantias. Qui predestinatus est Filius Dei in uirtute secundum spiritum sanctificationis ex resurrectione mortuorum Iesu Christi Domini nostri. Predestinatus est, ut prior omnibus resurgeret et filiis Dei uiam resurrectionis aperiret, ut quomodo caput, sic et corpus eius resurgeret. Per quem accepimus gratiam et apostolatum ad obediendum fidei in omnibus gentibus. Gratiam, ut credamus et baptizemur, et quia gratis et iam ipse iustificatus est nullis meritis suis. Apostolatum uero accepit, quando directus est gentibus predicare. Pro nomine eius. uice nominis eius fungimur, sicut ipse dicit: Sicut misit me Pater, et ego mitto uos; et, Legatione fungimur pro Christo. In quibus  estis et uos uocati Iesu Christi. Et in uobis Romanis apostolatum accepimus, sicut et in omnibus gentibus. Omnibus qui sunt Rome dilectis Dei. Omnibus Dei fidelibus qui sunt Rome, uocatis sanctis. uocatione Dei sanctificatis, et gratia, non meritis operum suorum. Gratia uobis. Talis est ubique salutatio eius, ut et commemoret beneficia Dei, et ea optet in nobis integra permanere, quia gratis nobis peccata donata sunt, non meritis nostris. Et pax a Deo Patre nostro et Domino Iesu Christo. Sicut ad Colossenses dicit: Pacificauit omnia que in celo et que in terra sunt, per sanguinem eius, et quos redemit uult pacificos uiuere. Primum quidem gratias ago Deo meo per Iesum Christum. Quia natura Deus omnium, merito et uoluntate paucorum est, ideo dixit, Deo meo. Pro omnibus  uobis. Non pro Iudeis solis. Quia fides uestra annuntiatur in uniuerso mundo. Subtiliter laudat, ut prouocet ad profectum. Et uere ubique fides clara est Romanorum. Fides, inquit, uestra, fidem dixit esse illorum, que sine dubio Dei, et a Deo illis infusa est; sed consuetudo Scripture hoc habet, sicut in Euangelio ait Dominus: Nonne scriptum est in lege uestra, Quia ego dixi, Dii estis? uel illud: Sicut scriptum est in lege eorum, Quia odio habuerunt me gratis; et alibi: Nunquid lex nostra damnat aliquem inauditum?  Ita ergo fides eorum dicitur, sicut lex eo um, cum nullus ignoret quod lex a Deo sit, sicut et fides. Testis enim mihi est Deus, cui seruio in spiritu meo, in Euangelio Filii eius. Hoc est, cui in toto corde meo prompta deuotione et plena ueritate deseru o. Quod sine intermissione memoriam uestri facio, semper in orationibus meis obsecrans. Hic ostendit se omnia cum dilectione dicturum, ut ab his libentius audiatur, et dat exemplum sine intermissione orandi. Si quomodo tandem aliquando prosperum iter habeam in uoluntate Dei ueniendi ad uos. Desidero enim uidere uos, ut aliquid impert ar uobis gratie spiritualis. Aliter etiam prosperum iter non habeo, nisi me uoluntas Dei, que omnia nouit, et in bonis omnibus nos preuenit, et precedit, et fouet, illo direxerit, ubi fructum  aliquem habeam, sicut de apostolis legimus, eos alio ire uolentes, alio destinatos, non eo isse quo uolebant, sed quo eos Deus misisset, sciens quando et ad quos ire deberent. Ad confirmandos uos. Hic ostendit, qualiter eos superius laudauerit qui ad confirmandum adhuc gratie indigent spiritalis. Id est, simul consolari in uobis per eam que inuicem est fidem uestram atque meam. Ut per communem fidem inuicem consolemur, et de illuminatione sancti Spiritus inuicem gratulemur. Nolo enim uos ignorare, fratres, quia sepe proposui uenire ad uos. Per commeantes enim fratres audire potuistis dispositionem meam. Ex prohibitus sum [* 1Kb] usque adhuc. Id est occupatus, dum aliis prouinciis predico, uel reuelatione prohibitus, uel forte, sicut alibi dicit: Impediuit nos Satanas.  Ut aliquem fructum habeam in uobis. Mercedem laboris sui nominat fructum. Sicut et in ceteris gentibus, Grecis ac barbaris. Subauditur habeo. Sapientibus et insipientibus debitor sum. Sapientes Grecos dicit, apud quos omnis philosophia est; insipientes barbaros appellat. Ita quod in me promptum est. Paratum est in me. Et uobis qui Rome estis euangelizare. Aeque ut sapientibus Grecis. Non enim erubesco Euangelium. Hoc subtiliter ad taxationem pertinet paganorum, qui merito de incestatoribus diis suis deberent erubescere: nec tamen erubescunt Deum suum Iouem credere, et erubescendum putant, Dominum propter salutem imaginis sue credere, crucifixum cum in altero dedecus, in altero sit insigne uirtutis. Et contra eos qui negant Christum  in carne, et erubescunt natiuitatem Domini et crucem, qui putant hec indigna Deo, non intelligentes nichil dignius Deo quam quod ad humanam salutem proficit. Nam si incredulis stultitia est, sed credentibus Dei uirtus, et Dei sapientia. uirtus enim Dei est in salutem. Nulla maior uirtus est quam deuicta morte, homini uitam perditam reddere, quamuis infirmitas, id est humanitas, in uirtute, hoc est in diuinitate, incredibilis uideatur incredulis. Omni credenti, Iudeo primum et Greco; iustitia enim Dei in eo reuelatur. Ut  quomodo Abraham credens ex gentibus per fidem saluatus est, ita et ceteri credentes saluentur. Ex fide in fidem, sicut scriptum est: Iustus autem ex fide mea uiuit. Ex fide ueteris Testamenti iustificatur Iudeus, ex Noui, gentilis, dum Iudeus credit quod hoc ante prophete predixerint. Item aliter: Ex fide presenti in futura, quia fides ad inuisibilia pertinet, que et sub ueteri Testamento, et in Nouo dono Dei infusa est. Et ideo dicit: Iustus autem ex fide mea uiuit. Reuelatur enim ira Dei de celo. Contra partem gentium loquitur, dicitque Dei iram per Euangelium reuelari. Nouerant enim homines et beneficia et plagas exspectare de celis. Super omnem impietatem et iniustitiam hominum. Prima impietas in Deum, peccare est aut per blasphemiam, aut per contemptum. Alia  in parentes, aut iniuria, aut despectu. Tertia in extraneum, quia omne contrarium pietati impietas est. Quarta in semetipsos, sicut Sapientia dicit: Qui autem peccant in me, impie faciunt in suas animas. Siue omnem impietatem, quia diuerse sunt idolorum culture, ut impietas ad iniuriam Dei, iniustitia ad omnia peccata referatur. Eorum qui ueritatem in iustitia detinent. Qui ueritatem nominis Dei in iniustitia indigne materie detinent idolorum. Quia quod notum est Dei, manifestum est in illis. Omnis creatura ostendit se non esse Deum, sed esse alium qui eam fecerit, cui seruitio parere necesse sit, naturaliter enim potest scire de Deo quod sit, et quod iustus sit, et ipsa creatura non esse a semetipsa, quia maior per omnia omnibus nulla est, quia omnes se alterutram uincunt,  alie magnitudine, ut celum; alie claritate ut sol, et luna, uel stelle preclare. Deus enim illis manifestauit. uirtutes eius occulte ex iis que palam sunt manifestantur. Inuisibilia enim ipsius a creatura mundi per ea que facta sunt intellecta conspiciuntur. Si enim ea que uidentur tam preclara, ab illo facta sunt, ut quidam illa deos putarent, quanto magis factorem sempiternum intelligere potuerunt? Sempiterna quoque eius uirtus et diuinitas, ut sint inexcusabiles. Ergo Christus sempiternus, quia Dei uirtus et Dei sapientia est. Quia cum cognouissent Deum. Quomodo cognouerunt? siue ex conscientia per insitam sibi rationem, siue ex mundi factura, quia omnia mutabilia sunt, solus Deus incommutabilis. Non sicut Deum glorificauerunt. Non illum per suam magnitudinem  uenerati sunt, sed pro Deo idola coluerunt. Aut gratias egerunt. Quia rationabiles ab eo facti sunt. Sed euanuerunt in cogitationibus suis. Putantes se Dei magnitudinem posse comprehendere. Et obscuratum est insipiens cor eorum. Recedentes utique a limine ueritatis, creaturam pro Creatore uenerando, uerum lumen, id est Dei sapientiam perdiderunt. Dicentes enim se esse sapientes. Quasi qui inuenirent quomodo inuisibilis Deus in simulacrum uisibile coleretur. Stulti facti sunt. Non intelligentes Deum non esse, quem homo fecisset. Et mutauerunt gloriam incorruptibilis Dei in similitudinem imaginis corruptibilis hominis et uolucris et quadrupedum et serpentum. Hic Iouis cultores appellat, quem propter amores fedissimos  toties asserunt transformatum, uelut in cygnum, et taurum. Propter quod tradidit illos Deus in desideria cordis eorum. Tradere dicitur Deus, dum non retinet delinquentes iusto iudicio, propter arbitrii libertatem ad malum promptissimam. Derelinquit autem dereliquentes se, sicut dicit per Prophetam: Si autem reliqueritis eum, et ipse relinquet uos. Et illud: Dimisi eos secundum desideria cordis eorum, et ibunt in uoluptatibus suis. In immunditiam. Que est in turpibus mysteriis idolorum Ut contumeliis afficiant corpora sua. Dum sibi characteres et ustiones infligunt in consecrationibus idolorum. In semetipsis. uitam quam amantes nec sibi parcant, ut etiam in hoc erroris sui cenam perferant. Qui commutauerunt ueritatem Dei in mendacium. Transtulerunt ueri  Dei culturam in mendacium idolorum, qui falso pro diis habentur, fallunt enim, dum hoc se mentiuntur esse quod non sunt. Et coluerunt et seruierunt creature potius quam Creatori. Non solum dixerunt, sed etiam seruierunt, et quicunque alicuius creature cupiditate uincitur, ipsi seruit; a quo enim quis uincitur, huius et seruus est, in tantum ut et uenter sit Deus. Qui est benedictus in secula. Cui si seruissent, et ipsi benedicti in secula fieri potuerunt. Maledicti ergo, et temporales effecti sunt, qui benedictum in secula reliquerunt. De talibus enim dicitur: Similiter odio sunt impius, et impietas eius. Amen. uere, siue fideliter. Propterea tradidit illos Deus in passiones ignominie. Propter causas superius memoratas etiam in his flagitiis dimissi sunt, ut passio uitii iam pena  peccati sit. Nam femine eorum. Ideo ipsa crimina euidenter expressit, ut cognoscas eos rationem perdidisse nature, qui tamen amentes effecti sunt, ut omnia peruerterent, in Deum peruersi; neque enim ordinem nature seruare possunt, qui auctorem nature dereliquerunt. Immutauerunt naturalem usum in eum usum qui est contra naturam. Omnia peruerterunt, sicut scriptum est. Infandorum enim idolorum cultura omnis mali caput est, et initium, et finis. Similiter autem et masculi, relicto naturali usu femine. Quomodo enim ordinem nature seruassent, auctore nature derelicto? Exarserunt in desideriis suis, inuicem masculi in masculos turpitudinem operantes. Effrenata libido modum seruare non nouit. Et mercedem quam oportuit erroris sui in semetipsis  recipientes. Sic currit ordo, ut qui Domini obliti fuerant, nec se ipsos cognoscerent. Et sicut non probauerunt Dominum. Non nescierunt, sed minime probauerunt. Ille enim Dominum probat habere se in notitia, qui semper tanquam presentem timet, et peccare non audet. Tradidit eos Deus in reprobum sensum. Id est, relicti sunt in reprobum sensum. Ut faciant que non conuenit. Que non conueniunt homini facere. Repletos omni iniquitate et malitia. Iniquitatem et malitiam principales causas ostendit esse uitiorum. Fornicatione, auaritia. Fornicationem et auaritiam simul iunxit, quia utreque passiones idololatrie comparantur, sicut dixit in Exodo: Fornicati sunt a Deo suo propter idoli sordem. Nam fornicatio est  Christiano alicui rei adherere preterquam Deo, et multis cupiditatibus corrumpi. Unde dicit Paulus, se uni uiro nos uirginem castam spopondisse. Nequitia. Ideo insatiabilis est auaritia, quia post Dei diuitias quantumuis quis habeat, parum est. Plenos inuidia, homicidio. Pulchre homicidium inuidie sociauit, quia prima huius criminis ipsa materia est, quia primum homicidium et diaboli et Cain de inuidia natum est. Contentione. Contentio est, ubi non ratione aliquid, sed animi pertinacia defenditur, et ubi non ueritas queritur, sed animositas fatigatur. Primitus fraterni sceleris causa ex contentione euenit. Dolo, malignitate. Dolus est occulta malitia blandis sermonibus adornata. Susurrones. Murmuratores, non in facie, sed in aure loquentes, uel de quibus dicitur, Neque  murmuraueritis. Detractores Deo odibiles. De ractores Deo odibiles, quia nichil tam odibile Deo quam idololatria, cui detractio comparatur, cum et idololatra et detractor eradicandi a Scriptura dicantur. Contumeliosos. Qui ueloces sunt in uerborum iniuriis. Superbos. Qui uult supergredi quod est, superbus dicitur, sicut diabolus, qui prodidit hoc quod fuit. Et qui super alios uult esse, infra se fiet. Elatos, inuentores malorum. Elatus est qui effertur supra mensuras suas. Parentibus non obedientes. Hoc loco et doctores intellig possunt, parentes animarum. Insipientes. Quia ab ipso fonte sapientie recesserunt. Incompositos. Omnis insipiens inordinatus. Sine affectione, absque honore. Affectio est adimpletio caritatis. Sine misericordia. Quomodo poterant aliis misereri, qui in se  misericordes esse noluerunt? Qui cum iustitiam Dei cognouissent. Per hoc, quod eis naturaliter displicet malum, Dei iustitiam cognouerunt. Non intellexerunt. Qui si intellexissent, timuissent; si timuissent, nunquam talia commisissent. Quoniam qui talia agunt, digni sunt morte. Iudicii Dei, etsi non in presentia, futuram tamen non effugient penam. Non solum qui ea faciunt, sed et qui consentiunt facientibus. Consentiunt suscipiendo doctrinam, uel conniuendo [alias conuiuendo].



CAP. II.

Propter quod inexcusabilis es, o homo omnis qui iudicas. In quo enim iudicas alterum, teipsum condemnas; eadem enim agis que iudicas. Omnes qui huiusmodi iudicabant, maxime tamen qui habent examinandi potestatem, non solum iudices,  sed et domini conueniuntur. Quia naturali iudicio iustam factis profert unusquisque sententiam. Omnesque norunt et innocentiam premio, et malitiam dignam esse supplicio: et ideo inexcusabiles, quia Dei iustitiam cognouerunt. Scimus enim quoniam iudicium Dei est secundum ueritatem in eos qui talia agunt. Utique secundum ueritatem est iudicium, quo iudicabuntur huiusmodi, qui condemnare alios sapuerunt, que per se committere non timebant. Si enim tu peccator peccatorem tui similem iudicas, quanto magis Deus iustus te iudicabit iniustum? Et ideo iudicium Dei secundum ueritatem est, quippe quem sine personarum acceptione nec amicis suis, nec angelis peccantibus legimus pepercisse. Humanum  autem iudicium multis modis corrumpitur. Nam et amore, uel odio, sed et auaritia ac timore, nonnunquam et misericordia deprauatur. Existimas autem hoc, o homo, qui iudicas eos qui talia agunt, et facis ea, quia tu effugies iudicium Dei? Nunquid propterea tibi de impunitate blandiris, quia Deus in presenti non reddit, et patientiam eius contemnis? Non tardat, inquit, Dominus promissa, sed patienter agit propter uos, nolens aliquem perire, sed omnes ad penitentiam conuerti; bonus est enim exspectando; iustus est puniendo. An diuitias bonitatis eius. Abundantiam. Et patientie et longanimitatis contemnis? ignorans quoniam benignitas Dei ad penitentiam te adducit? Multum se homines per patientiam Dei seducunt, quia non uult statim punire peccantes.  Putant enim eum aut non curare res humanas, aut donare quod differt. Plerique etiam calumniantur, quare in presenti non reddit? Miseri etiam in hoc ingrati, sicut in omnibus beneficiis Dei, qui ei imputant quod eorum dissimulatur interitus, non intelligentes, quia si statim redderet, nullus iam hominum remansisset, nec ex iniustis fierent iusti. Quid plura? Paulum quoque ipsum Ecclesia non haberet. Ideo autem hominibus uidetur Deus diu exspectare peccantes, quia parui temporis sumus, et centum annos pro infinito habemus. Ille autem apud quem mille anni tanquam una dies sunt, centum annos pro hora habet. Et ideo hoc parum est ante Dominum, cum et homines aliquantis diebus soleant exspectare peccantes. Humanum est nempe delinquere, humanum  est pro delicto penitere. Nemo periculosius peccat quam qui peccata defendit. Secundum autem duritiam tuam, et impenitens cor thesaurizas tibi. Tu autem imprudens eger ipso remedio ad maiora abuteris uulnera, sicut dicit Iob: Dedit ei Deus locum penitentie, et ille abutitur eo in superbiam. Non agnita enim pietas maius iudicium parat, ut uindictam sentiat, qui misericordiam sentire despexit. Iram in die ire. Iram super iram ipse tibi apud Dominum recondis, quediebus definitis et certis temporibus apparebit non ante diem, qui exspectaris . Et reuelationis iusti iudicii Dei, qui reddit unicuique secundum opera eius. Quia occultus est, etsi uidetur modo per speculum in enigmate, siue per uelamen uidetur. His quidem qui secundum patientiam boni operis. Boni operis  merces per patientiam exspectatur: quia in presenti uita non redditur. Per fidem enim ambulamus, et non per speciem, et tunc erit perfectum opus, si in finem usque durauerit. Gloriam. Gloriam illam predicat, qua sancti fulgebunt ut sol, et honorem. Honorem filiorum Dei. Quid enim honoratius filiis Dei, qui etiam angelos iudicabunt? Et incorruptionem. Incorruptionem, gloriam immortalitatis dicit. Querentibus uitam eternam. Qui querit uitam eternam, ista omnia consequetur, et qui habet hanc spem in eo, sanctificat se, sicut dicit: Sancti estote, sicut ille sanctus est. His autem qui ex contentione. Qui euangelice ueritati non credunt, et consentiunt iniquitati, qui relicto Creatore deseruiunt creature, qui  contra quod sciunt defendunt, contentiosi sunt. Timete contentionem, ne que sequuntur patiamini. Et qui non acquiescunt ueritati. Euangelice. Credunt autem iniquitati. Quam norunt, qui credere uoluerunt iniquitati: non enim equum, derelicto Creatore omnium, creature seruire. Ira et indignatio. Hec omnia peccatoribus in iudicio preparantur; tunc erit magna et infructuosa penitentia. Tribulatio et angustia. Conscientie et uane penitentie, sicut scriptum est: Tunc dicent inter se penitentes, et pre angustia spiritus gementes. In omnem animam hominis operantis malum. Quia anima prima peccat, ideo penam principaliter sentit; siue anima pro homine integro ponitur, sicut dicit quod Iacob in 70 animabus intrauit in Aegyptum. Iudei primum, et  Greci. Primi, quia primo Dominum agnouerunt, et primi in legem grauius preuaricati sunt. uel primum pro quidem ponit, quia et ipse dicit: Non est personarum acceptio apud Deum, sic primum tempore, non honore. Gloria autem, et honor, et pax omni operanti bonum. Gloria contra iram, honor contra indignationem, pax contra tribulationem et angustiam, et quod superius incorruptionem, hic pacem nominauit. Iudeo primum, et Greco. Quod ibi in anima dixit Iudei et Greci, hic ipsum hominem posuit. Et, sicut dictum est, primum hic pro quidem ponit, siue primum, credulitatis tempore, non honore. Non est enim personarum acceptio apud Deum. Ne gentes se de ignorantia excusarent, quia lege nature sunt prediti, nec Iudei de lege et circumcisione sibi blandiantur,  quia non solum professio, sed et conuersatio requirenda est. Quicunque enim sine lege peccauerunt, sine lege peribunt, et quicunque in lege peccauerunt, per legem iudicabuntur. Lege littere, et lege nature, hoc est, mentis et conscientie. Peius enim uidetur esse perire quam iudicari. Sed cum hoc de gentibus et de Iudeis loquitur, quis audeat dicere, Iudeos qui in lege peccant, non esse perituros, cum in Christo non crediderint? quandoquidem sine fide Christi nemo liberari potest, ac pro hoc ita iudicabuntur. Peribunt regno, sed supplicio non peribunt. Quis autem dubitat, siue gentes, siue Iudeos, si Christo non crediderint, perituros? Non enim auditores legis iusti sunt apud Deum, sed factores legis iustificabuntur. Reddit rationem quare non sint a gentibus meliores,  unde et nos timere debemus, ne audientes legem, et non facientes, cum gentibus pereamus. Nec dicat Iudeus: Sub lege uixi, gentili sum melior. Lex ergo auditores facit: gratia factores. Quis enim dicat non iustificatos eos qui fuerunt ex fide legi obedientes? quando nisi iustificarentur, non possunt esse obedientes. Sed dicimus lege fieri, ut Deus quid fieri uelit audiatur: gratia uero fieri, ut legi obediatur, quia non auditores, sed factores legis iustificabuntur. Cum enim gentes que legem non habent. Ne si diceretur, qui legem littere non habent, quomodo poterunt iudicari? Naturaliter que legis sunt faciunt, eiusmodi legem non habentes. Siue de his dicit qui nature legem custodiunt, qui quod sibi nolunt fieri,  aliis non faciunt, siue quod naturaliter etiam gentes laudant bonos, et iudicant malos, quod est opus legis; siue de his qui etiam nunc, dum boni aliquid operantur, a Deo accepisse se copiam qua placere Deo ualeant, profitentur uitia puniendo. Ipsi sibi sunt lex, qui ostendunt opus legis. Ostendit illos non fuisse sine lege, ut et gentes inexcusabiles faciat, et Iudeis de proprietate legis gloriam tollat. Nam omnis homo de peccato in conscientia erubescit, et de bono facto letatur. Scriptum in cordibus suis, testimonium reddente illis conscientia. Nature igitur legem in corde per testimonium conscientie, siue conscientia testatur legem se habere dum peccat, et gaudere dum peccata superat. Et inter se inuicem cogitationum accusantium aut etiam defendentium, in die cum iudicabit Deus  occulta hominum. Dicit altercationes cogitationum esse, cum quid aut faciendum, aut non faciendum, diu deliberantes diiudicamus, et secundum hoc nos in die Domini iudicandos, quia bonum et malum non ignorasse probamur, siue conscientie nostre cogitationes erunt in die iudicii ante oculos nostros tanquam historie agnoscende, et hec nos aut accusabunt, aut etiam excusabunt. Secundum Euangelium meum per Iesum Christum. Secundum quod annuntio per Iesum Christum, siue per Iesum Christum iudicabit Deus occulta hominum. Si autem tu Iudeus. Postquam allocutus est gentium partes, nunc ad Iudeos conuertitur, dicens, illum uerum Iudeum probari, cuius bona magis sint occulta quam publica. Cognominaris. Nomine, non opere. Et requiescis in  lege. Confidis, uel securus es. Et gloriaris in Deo. Gloriaris quia notus in Iudea tantum Deus, quod solus noueris Deum, uel solus intelligas uoluntatem eius. Et nosti uoluntatem eius. Subauditur Dei, unde beati sumus, si que Deo placent, nobis nota sint, et faciamus que iubet. Et probas utiliora instructus per legem. Legendo uel examinando, quia per naturam, licet infirmam, utilia multa probantur, per legem utiliora, quia per gratiam perfectiora. Iterum recapitulat expositionem: Qui in lege requiescis, quomodo transgredieris legem? Qui gloriaris in Deo, quare inhonoras Deum? Qui nosti uoluntatem eius, quare non facis eam? Qui probas utilia, quare sectaris inutilia et uana? Dux cecorum, quomodo uiam non uides rectam? Si enim uideres, per ipsam utique ambulares,  lumen aliorum, quomodo non abiicis opera tenebrarum? eruditor insipientium, cur etiam timorem Domini, qui est initium sapientie, reliquisti? Magister infantium, puer es sensu, qui habes formam scientie et ueritatis in lege, nec ipse sequeris, nec alios sequi malo exemplo permittis. Confidis teipsum ducem esse cecorum. Eorum utique qui uiam sine luce fidei perdiderunt. Lumen eorum qui in tenebris sunt. In tenebris ignorantie. Eruditorem insipientium. Qui Dei sapientiam non habent. Magistrum infantium. Siue etate, siue sensu paruulorum. Habentem formam scientie et ueritatis in lege. Exemplum, quod illos putas sine lege uiuere non posse, habes formam, ad quam semper respiciens errare non possis. Qui ergo  alium doces. Quod gentili dixit: In quo alterum iudicas, teipsum condemnas. Teipsum non doces. Quare non conuenit uita tua doctrine tue, et opus tuum destruit fidem tuam, et ita fit ut lex non custodita non solum tibi nichil prosit, sed etiam maioris te criminis reum teneat, ut contemptorem suum. Qui predicas non furandum, furaris. Quidam dicunt: Furaris Christum, id est, abscondis eum ab hominibus, uel sacras Scripturas, si possis, uelis subtrahere. Qui dicis non mechandum, mecaris. Non est una mechatio, nam omne quod totum Deo debes, si alicui preterquam Deo reddideris, mecaris, siue amorem, siue timorem, siue seruitium, siue obedientiam, siue spem, et ideo grauius ab illo delinquitur, a quo perfectio predicatur. Qui abominaris idola, sacrilegium  facis. Sacrilegium est quod proprie in Deum committitur, quasi sacri uiolatio, uel preuaricatio mandatorum. Qui in lege gloriaris. Dicens te beatum quod Dei noueris uoluntatem. Per preuaricationem legis Deum inhonoras. Exposuit sacrilegium, Nomen enim Dei per uos blasphematur inter gentes, sicut scriptum est. ue quorum malis operibus nomen Domini fuerit blasphematum, sicut scriptum est: Polluerunt nomen sanctum meum inter gentes, dum dicuntur populus Dei, qui inter gentes captiui, peccatis suis facientibus, demorantur, ut dicerent gentes, Dominum non posse populum suum defendere, se per idola sua exstitisse uictores, non intelligentes quod Isrel si Dominum tenuisset, semper illis fuerat dominaturus, et per hoc defensor. Circumcisio quidem prodest,  si legem obserues; si autem preuaricator legis sis, circumcisio tua preputium facta est. Prodest tempore suo, siue quia uiuere facit Iudeum, et non exterminari. Potest et ita intelligi: Circumcisio prodest, quia facit intelligi esse, quia perspecta, inuenitur carnis circumcisione cessante ueram cordis esse uenturam. Preuaricator legis est, dum non sequitur quod ibi predictum est. Signum prodest, si res adsit, ceterum signum sine re superfluum erit. Nam et signum quod Cain accepit, hoc significauit quod Iudeos circumcisio discerneret a reliquis. Et sicut ille uagus et profugus cum ipso signo usque ad mortem durauit, sic Iudei usque in finem cum ipso circumcisionis iam inani signo per orbem dispersi, pleni zelo et pauore discurrunt, et nullus eis aufert circumcisionem, siue  sub paganis, siue sub Christianis principibus ipsum signum portant Christi homicidie, sicut Cain fratricida portauit. Si igitur preputium iustitias legis custodiat. uisibilia indigent inuisibilibus, inuisibilia non indigent uisibilibus, eo quod uisibilia imagines sint inuisibilium. Circumcisio carnis indiget cordis circumcisione, circumcisio autem cordis non indiget carnis circumcisione, quia imagine non indiget ueritas, imago uero indiget ueritate. Quare ergo data est circumcisio, si sola non prodest? Primum, ut cognosceretur Dei populus inter gentes uel in bello. Quod autem tali membro signantur, primum hec causa est, ne aliud membrum deturparetur, quod aspectu horreret; deinde propter gratie promissionem,  in qua erat per castitatem placendum, siue ut Christus significaretur ex circumcisione uenturus, usque ad quem futura erat carnalis circumcisio, cuius typum gerens iehsu filius Naue secundo circumcidere iubetur filios Isrel. Sed hoc figura fuit, in tantum ut diceretur: In nouissimis diebus circumcidet Deus cor tuum. Et: Circumcidite preputia cordis uestri. Et ut originale peccatum in eo membro ubi insertum fuerat, etiam legis tempore puniretur. Nonne preputium illius in circumcisionem reputabitur? et iudicabit quod ex natura est. Quia habet iustitiam, cuius signum est circumcisio. Preputium legem consummans. Implens. Te qui per litteram et circumcisionem preuaricator legis es? Dum littere circumcisionem sectaris, spiritus accipere non mereris. Non  enim qui in manifesto Iudeus est. Omnia que ante circa exteriorem hominem gerebantur, figuram exterioris hominis preferebant. Neque que in manifesto in carne circumcisio, sed qui in abscondito Iudeus est. Ipse uerus Iudeus est. Et circumcisio cordis in spiritu. De qua scriptum est in lege: In nouissimis diebus circumcidet Deus cor tuum, et cor seminis tui. In spiritu, inquit, id est secundum nouum testamentum, quod interiora querit, que solus uideat Deus, et hec est uera circumcisio. Non littera, cuius laus, non ex hominibus, sed ex Deo est. Littera occidit, spiritus autem uiuificat. Lex littere non est data iustis, sed iniustis, et ideo laudem hominum merebatur. Lex autem Christi iam non minatur gladium peccantibus, sed promittit premium libere seruientibus,  et ideo laudem a Deo habet, qui solus uidet cor, quia ex fide precatur.



CAP. III.

Quid ergo amplius est Iudeo? aut que utilitas circumcisionis? Reddit rationem quod lex inanis non fuerit, sed quod carnalis circumcisionis prerogatiua uana sit, nullis operibus fulta. Interrogat, Quid amplius habeat Iudeus. Respondet siue ex se, siue ex persona Iudeorum, Multum per omnem modum. Nam si ipsius est sensus, Multum per omnem modum; et, Omnis homo mendax, quomodo postea conuenit dicens: Si autem iniquitas nostra, et cetera. Postremo, quomodo negat precellere Iudeos multum per omnem modum? Multa illa utilitas erit, si eloquia, que meruit accipere, studeat custodire. Primum quidem, quia credita sunt illis eloquia Dei. Quod gentibus  nulla. Quid enim si quidam illorum non crediderunt? Nunquid incredulitas illorum fidem Dei euacuauit? Absit. Nec enim credentibus preiudicat incredulitas transgressorum, et promissio Dei, que ad Abraham facta est, si circa preuaricatores euacuatur, circa obedientes impletur, quia mentiri ueritas nescit, sicut scriptum est: Est autem Deus uerax, omnis uero homo mendax. Quia nemo sine peccato, preter illum solum qui nec nascendo habuit, nec uiuendo contraxit. Ideo solus uerax, implens que promisit quia in semine eius benedicende essent gentes, et benedicuntur in Christo, et per Christum, quia in ipso per eius gratiam crediderunt; nam et si incredulis Iudeis euacuata est in eis, qui de populo  ipso dono Domini crediderunt, et impleta est, et usque in finem quotidie plenius adimpletur, quia uerax est qui promisit, et fallere nullatenus potest. Est autem Deus uerax, omnis autem homo mendax: sicut scriptum est. Ut iustus proberis, cum in peccatoribus uindicas: Ut iustificeris in sermonibus tuis, et uincas cum iudicaris. uincis cum iudicaris, cum mihi peccata mea, me confitente et damnante, dimittis. Ut iustificeris, inquit, in sermonibus tuis, est enim Deus uerax; nam etsi uacuata est apostolatus benedictio in traditore Iuda, sed in Petro, qui fidem conseruauit, impleta est. Euacuata est promissio in populo, qui propter transgressiones periit in deserto; impleta est in eis qui in terram sanctam dono Domini, fide cooperante, perducti sunt. Adiicit etiam de psalmo L  testimonium: Ut iustificeris, inquit, in sermonibus tuis, et uincas cum iudicaris. In psalmi ordine et locutio prophete ita se habet: O Domine, pronuntiasti quidem sine personarum acceptione te in peccatores uindicaturum, et quidem nunc dum mihi remittis, patientiam tuam mendacium iudicant, sed uincis cum iudicaris, dum mihi peccata, me confitente et damnante, dimittis, quia non iudicas bis in idipsum. Id est, dum homo ipse sui iudex culpam in se lamentatione et contritione persequitur, iniusta esse pietatis tue indulgentia non probatur. Dum me immanis commissi reum arguis per prophetam, probas te habere de nostris operibus curam, et uincis eos qui te incuriosum humanorum actuum iudicabant. Ideo de isto sensu Apostoli totam expositionem cuiusdam  sancti uiri posui, ut plenius lectoris sollicitudo imbueretur, et ubicunque sic inuenis, paginas plenas, pro instructione hoc posui. Ut iustificeris, inquit, in sermonibus tuis, et uincas cum iudicaris. uideamus quomodo sibi hoc loco Apostoli sermo consentiat cum testimonio quod ex propheta, sermonem suum confirmaturus, assumpsit. Sententiam hanc euidenter illo sensu Apostolus ponit, quo dudum Dauid sub penitentie uoce protulerat, dicens: O Domine, de semine meo esse uenturum Saluatorem humani generis promisisti: nunc dum me uidet populus tuus duplici crimine uulneratum, blasphemare feci filios Isrel, ut, dum in adulterio et homicidio perspiciunt reatum meum, te putent esse mentitum, et ideo precem satisfactionis agnosce, et tu remitte quod ipse  condemno, ut cum me indulta propitiatione reparaueris, et dignum promissione tua feceris, in sermonibus tuis iustus appareas, et uincas cum a reprehensoribus iudicaris, et ita nunc hanc lineam Apostolus sequitur dicens: Licet transgressores Iudei fecerint nomen Domini blasphemari, quo dicatur: Hec erat illa gens sancta et populus electus, qui se nunc transgressione et inexpiabili sacrilegio et crimine impietatis inuoluit; ecce per scelus preuaricatorum Dei promissa uacuata sunt. Sed non ita est, nam si transgressores a gratia exciderunt, ueridicam Domini sponsionem obedientia fidelium consequitur, ac sic confusis illis qui eloquia diuina in irritum adducta iactabant, iustificatur Dominus in sermonibus suis,  et uincit cum iudicatur, dum gratiam ab incredulis repudiatam credentibus confert. Quod uero dicit: Est autem Deus uerax, omnis autem homo mendax, et iterum: Si autem iniquitas nostra iustitiam Dei commendat, infideles utrumque hoc testimonium in rationabili sensu accipiant. Si autem iniquitas nostra iustitiam Dei commendat, quid dicemus? Nunquid iniquus Deus, qui infert iram? Si autem iniquitas nostra iustitiam Dei commendat, iniquum est, inquit, si in illos uindicat, qui ideo peccauerunt ut iustior appareret: qua enim iustitia damnabit iniustitiam, si secundum te humana iniquitate fit iustior? Hoc loco magistro gentium disserente, duarum ratio uertitur personarum, id est, sub imperitia male interpretantis, et sub doctrina Apostoli refellentis, et tanquam  si Apostolo pars diuersa imprudenter credens ita diceret: O Apostole, magnum peccatis nostris solatium contulisti, dicendo quod iustificetur Deus in nostrorum indulgentia delictorum, et quia ueritatem Dei mendacia nostra commendant, et peccata nostra misericordie materiam Deo ingerunt, ut per iniquitates nostras eius bonitas exerceatur et gloria dilatetur, iniuste peccata nostra puniuntur, que ad manifestandam Dei patientiam beneuolentiamque proficiunt, statim infert. Hucusque obiectio aduersa, hic respondet Apostolus illorum sensui: Iniquus est, inquit, Deus, si in illos uindicat per quorum peccata benignus apparet, et non debeo iudicari, qui mentior, quia meo mendacio Dei ueritas collecta predicabilior inuenitur. Et ideo quanto maiora mala fecerimus,  tanto maiora bona ab illo pro cuius laude peccauimus, recipiemus. Hoc fortassis ideo imprudentes ita intelligi debere arbitrabantur, quia legimus: Ubi abundauit peccatum, superabundauit gratia, quasi que peccati det meritum, dum clementie Dei prestet augmentum. Sed longe aliter intelligenda est ista sententia. Et quod ita per satisfactionem et emendationem consumpta sit abundantia peccatorum, ut emendati non solum ueniam, sed etiam premia mererentur: ut iustificeris, inquit, in sermonibus tuis. Hoc testimonium pars aduersa ita proposuit quasi dixerit Dauid: Propterea ego peccaui, ut dum me iudicas, tu iustus appareas, aut misericors, dum remittes; et ideo parcere mihi debes, quia iniquitas mea, aut misericordiam tuam, aut iustitiam commendat. Hunc  eorum errorem Apostolus retractat, et interiectis sententiis destruit dicens: Si, quemadmodum aiunt nos quidam dicere, iniquitas nostra iustitiam Dei commendat, ergo iniquus est Deus, qui infert iram, cum iniquitas nostra eius predicet misericordiam. Secundum hominem dico. Absit. Id est secundum carnalem sensum tuum, uel secundum te, qui de superiori sententia tam imperite sentis et tam imprudenter intelligis. Qua enim iustitia damnabit iniustitiam, si iuxta opinionem tuam humana iniquitate sit iustior? Sed non ita est. Nam Deum nostrum non tam peccata quam bonorum operum gesta glorificant, et ideo in puniendis peccatis iustus agnoscitur, qui sanctis operibus delectatur. Alioquin quomodo iudicabit Deus  hunc mundum, si non bonis bona, et malis mala retribuit, ut iustis premium pro iustitia, et peccatoribus quod merentur tribuit? Si enim ueritas Dei in meo mendacio abundauit in gloriam ipsius, quid? Id est, utquid iudicor quasi malefaciens? et non sicut quidam nos dicunt dicere, ut quanto maiora mala fecerimus, tanto ampliora bona recipiamus. Adhuc. Insuper. Et ego tanquam peccator. Homo qui mentior. Iudicor. A Deo in die iudicii. Iste est sensus, tanquam si diceret: O infidelis, ex uerbis meis peccatorum tuorum asseris defensionem, dicendo quod iustitiam Dei iniquitas nostra commendet, et ueritas eius ex nostris mendaciis crescat, et imbecillitati nostre comparata, magis magisque maior appareat. Sed dum ita malis tuis inimica seueritate blandiris, iusta damnatione  puniendus es ab illo qui secundum uniuscuiuscunque opera iudicabit mundum. Unde hic locus ideo difficilior uidetur, quia ab imperitis diuerse partis questionibus obscuratur, sicut alio loco Apostolus irrationabilia obiecta proponit et respuit: Quid enim dicimus, permanebimus in peccato, ut gratia abundet? Absit. Et paulo post: Quid ergo? peccabimus, quia non sumus sub lege, sed sub gratia? Absit. Ad extremum Apostolus sensu ueritatis euacuans questionem ita dicit: Et non sicut blasphemamur, et sicut aiunt quidam nos dicere: Faciamus mala, ut eueniant bona. Et hec stultorum obiectio est, quam subiungens destruit dicens: Quorum damnatio iusta est. Quid enim iustius quam ut aliquis penam peccati sui sentiat? quam nos negare mentiti sunt, qui nichil  magis quam iustum Dei iudicium predicamus. Quid igitur? precellimus eos? Nos Iudei, id est nullam unde alterutra pars precellat causam inuenio, quia omnes sub peccato esse iudicamus, hoc enim ipsa ratio deprehendit, sub peccato esse Iudeos et gentes, ut etiam psalmi testimonio comprobatur. Nequaquam. Ipse respondit sibi. Causati enim sumus. Ratiocinati sumus. Iudeos et Grecos omnes sub peccato esse. Atque gentiles. Sicut scriptum est: Quia non est iustus. Psalmus unde hoc testimonium sumpsit, de insipiente loquitur, quod in aduentu Christi impletum ostendit, quo tempore nullus iustus inuenus est. Quisquam. Nec Iudeus, nec Grecus. Non est intelligens, non est requirens Deum. Quia non intelligit, non requirit. Deus autem tunc queritur, cum  eius inquiritur uoluntas et impletur. Omnes declinauerunt. Necesse est ut declinet qui requirere noluit firmamentum. Simul inutiles facti sunt. Ad opus ad quod fuerant procreati. Non est qui faciat bonum. Non ergo erat qui faceret bonum, cum Iudeos preuaricatio mandatorum, gentes uero nature lex condemnaret. Cum ergo ex alterutra parte aliquis bonum fecerit, gratie se debere nouerit, non nature, sicut propheta ad Dominum referens dicit: Apud quem nemo per se innocens est. Et Isaias in cantico dicit: Domine Deus noster, dabis pacem nobis: omnia enim opera nostra operatus es in nobis. Non est usque ad unum. Quidam dicunt, usque ad Christum. Sepulcrum patens est gutlur eorum uiolentiam pestiferi odoris  exaggerant fetore doctrine. Omnis odor mortis procedit de ore eorum: hoc est uerba pestifera et adulatoria que interficiunt audientes. Ideo enim sepulcra clauduntur, ne in uita positis exhalatione sui generent pestem. Linguis suis dolose agebant. Aliud ore promentes, aliud corde meditantes. uenenum aspidum. Horum serpentum perniciosius ceteris esse fertur uenenum. Sub labiis eorum. Id est in corde. Quorum os maledictione. Quidquid enim malo uoto dicitur, sine dubio male dicitur. Et amaritudine plenum est. Amaritudo Antichristi contraria est dulcedini uerbi Dei. ueloces pedes eorum ad effundendum sanguinem. Non ad liberandas animas, sed ad perdendas, siue interficientes animas, non illis annuntiando peccata sua, sed adulatione confirmando eas  in ipsis. Unde Paulus dicit: Mundus sum a sanguine omnium. Contritio et infelicitas in uiis eorum. Conteruntur et infelices efficiuntur anime in uiis eorum, hoc est in doctrinis uel in exemplis conuersationis eorum. Et uiam pacis non cognouerunt. Doctrinam Patris, qua Deus hominibus pacaretur, non cognouerunt: quia pax nostra Christus est. Hoc egit a capite epistole, ut ostenderet omnes indigere misericordia Dei, misericordia autem in potestate donantis est. Nemo enim potest dicere se amplius accipere debuisse. Non est timor Dei ante oculos eorum. In timore Dei conclusit: quia si timorem Dei semper ante oculos habuissent, utique non peccassent: neque enim seruus audet Domino presente peccare. Scimus autem quoniam quecunque lex loquitur, his qui in lege  sunt loquitur. Ne dicerent Iudei, hoc de gentibus dictum est: Quomodo Iudei dixerunt: Non est Deus, non utique uerbo, sed opere. Dominum enim confitentur se nosse, factis autem negant. Ergo gentes hic non tangit, sed iam de gentibus prius dixerat, et de eorum sceleribus nemo dubitabat. Ne dicerent hoc de gentibus scriptum, ostendit omne quod in lege de gentibus dicitur, etiam ipsum de Iudeis dici, quia ipsorum principalis est causa. Ut omne os obstruatur. Non solum gentium, sed etiam Iudeorum: cum non habeant unde possint gloriari. Et subditus fiat omnis mundus Deo. Ut sciat se sine gratia Dei saluum esse non posse: uel certe in confessione peccati speret misericordiam, cognoscens se esse in peccatis. Quia ex operibus legis. Hoc contra Pelagianos facit, qui  dicunt quod lex iustificet. Opera autem legis circumcisionem dicit, et sabbatum, et reliqua. Non iustificabitur omnis. Non iustificabitur, quia nichil ad perfectum lex adduxit. Hinc contra eos incipit disputare, magno diuturnoque conflictu, qui gloriabantur in lege, et per legem se iustificari credebant, et non per gratiam: docens per ordinem legem non potuisse auferre, sed potius auxisse peccatum, quod aufert gratia, quia lex iubere nouit, cui succumbit infirmitas, sicut gratia iuuare, qua infunditur caritas. Non dicimus nos iustificatos eos fuisse qui fuerunt legi obedientes, sed nisi iustificarentur, non essent obedientes. Caro. Homo. Coram illo. Non omnis iustitia coram Domino iustificat, sed ea que ex mera Dei uoluntate  procedit, non illa cuius preceptum humanam lactat infirmitatem: sicut istorum quibus tunc iustitia Dei non poterat reuelari, sed sola eis peccati cognitio demonstrata, quia suam querentes statuere, iustitie Dei non erant subiecti. Per legem enim cognitio peccati. Non remissio, non consumptio, sed cognitio, aut quia in obliuione erat lex nature, aut quia ante legem littere leuiora queque non cognoscebantur esse peccata, sicut concupiscentia, et cetera que non alteri nocebant, sed ipsi. Nunc autem sine lege iustitia Dei. Que nobis a Deo gratis donata est, non nostro labore quesita. Manifesta est. Que erat occulta. Testificata a lege et prophetis. Hec iustitia legis oraculis predicata est nouissimis uentura temporibus. Iustitia autem Dei per fidem Iesu Christi.  Iustitia hec, que confertur per fidem, fides ipsa occulta inspiratione Dei gratie dono infunditur, non labore humano, nec opere ueteris Testamenti acquiritur, quia, ut dictum est, ipsius donum est ut credamus. Super omnes qui credunt. Non super solos Iudeos. Ostendit illos ideo talem legem accepisse, quia non credebant, quapropter in presenti siue peccati, siue iustitie meritum referebant. Non enim est distinctio. Omnes enim peccauerunt et egent gloria Dei. Id est, inter Iudeum et gentilem, quia utraque pars in incredulitate conclusa est, et egent gloria Redemptoris, que in salutem credentium dilatatur. Nam Iudei legem littere, gentiles nature legem transgrediendo, pariter peccatores inuenti sunt, et per originale peccatum, et per actuale. Iustificati gratis. Sine ullis precedentibus meritis, per baptismum  iustificati. Cum omnibus non merentibus gratis peccata donauit, audi gratis, et tace de meritis. Per gratiam ipsius. Quia quod non debebat pro nobis exsoluit, ut nos gratis redemptos saluaret. Per redemptionem que est in Christo Iesu. De captiuitate peccati redempti sumus, non natura, quia natura semper ipsius fuimus, quia qui redimit, suum docet fuisse quem redimit, sicut docet propheta: Gratis uenundati estis, et sine pecunia redimemini. Christus ergo nos redemit, sicut dicit Petrus: Scientes quia non corruptibilibus argento et auro redempti estis de uana uestra conuersatione, et reliqua; et Paulus: Empti enim estis pretio magno. Redempti ergo sumus de morte, cui per peccatum uenditi fueramus, secundum Isaiam dicentem: Quis liber repudii? Peccatis  enim uestris uenundati estis. Quam mortem Christus euicit, qui peccatum non fecit, quia omnes debitores eramus morti per peccatum. Ille autem se tradidit morti, cui nichil debebat, ut nos suo sanguine a morte redimeret. Non emit, quia per naturam ipsius fueramus; sed redemit, quia captiui tenebamur. Quem proposuit Deus propitiationem per fidem in sanguine ipsius. In promptu posuit, quia gratis dat, ut nec desperet aliquis, nec de suis meritis extollatur, quia propitiatio et remissio peccatorum per sanguinem est Christi collata, in cuius typo etiam in ueteri Testamento pro peccatis populi uictimarum sanguis offerebatur. Ad ostensionem iustitie sue. In hoc dicit ostendisse iustitiam, quod indefensam tenuit pro  emendationis nostre exspectatione patientiam; ita nobis fit misericordia remissionis, dum ille patitur qui nichil peccauit, quia omnia Deus iuste facit. Iuste ergo diabolus perdidit debitorem, quia iniuste occidit innocentem. Propter remissionem precedentium delictorum. Quare precedentium? nisi originalium debitorum. In sustentatione Dei. Sustentatio Dei ad maiora peccata profecerat. Ad ostensionem iustitie eius. Ut reuelaret iustitiam que ex fide est, hoc est Christum, in hoc tempore nouissimo. Ut ipse sit iustus et iustificans. Qui solus iustus inuentus est, et que ipse iustificauerit, quia peccatum nesciuit, ideo peccata damnauit. Eum qui ex fide est Iesu. Ex fide, inquit, Iesu, quam ipse iehsu dedit, et non ex operibus legis aut nature. Ubi est ergo gloriatio tua? Exclusa est.  Ad Iudeos dicit. Ubi est elatio tua, in qua gloriabaris te meliorem esse per circumcisionem carnalem? Exclusa est gloriatio tua. Per quam legem? factorum? Non, sed per legem fidei. Sequitur: Nunquid per factorum, id est opera legis? et respondet: Non, sed legem fidei. Legem dicit fidei gratiam, per quam ad Christum accedimus, per quam fidem accipimus. Arbitramur enim iustificari hominem per fidem. Definimus, certi sumus, hoc iudicamus. Sine operibus legis. Addendo legis, ostendit esse et fidei opera. Quomodo ergo Iacobus ait: Fides sine operibus mortua est? Sed Paulus de operibus legis dicit, Iacobus autem de operibus que fidelem hominem esse probant, sicut ipse in sequentibus exponit: Ostende mihi ex operibus fidem tuam. Opera sunt per que fides agnoscitur. An  Iudeorum Deus? Nonne omnes Deus fecit, et similiter de omnibus cura est ei? Non solum uobis, sed et gentibus uenit Christus ex lege promissus, imo magis ipsis. Tantum. Quasi Iudei dicant: Sed gentes Deum dereliquerunt, et respondeatur eis: Et uos. illi peccauerunt, et uos. Sed nos conuertimur, et illi. Nobis Christus uenit promissus, et illis. Non ergo uester tantum est Deus, aut quasi uos nesciatis quod omnes ex Adam nati sunt, et quod scriptum sit, gentes Christo credituras, sicut dicit: Domus mea, domus orationis uocabitur omnibus gentibus. Et iterum: Audite uocem tube, et dixerunt: Non audiemus. Propter hoc audient gentes. Nonne et gentium? Ex gentibus credentium, quia frequenter prophete de eorum uocatione dixerunt. Imo et gentium. Id est  multo magis et gentium, quia ante legem sancti Deo placuerunt. Optime autem modum seruauit in uerbis: imo dixit, ut ostenderet magis gentes, quia ante fuerunt sancti preputiati quam circumcisi, et Abraham ante circumcisionem iustificatus credidit. Quoniam quidem unus Deus qui iustificat circumcisionem ex fide. Utramque gentem per fidem Christi saluandam esse denuntiat, hoc est, ex fide. Nam nec preputium, nec circumcisio sine fide iustificatur. Et preputium per fidem. Sicut Abel, Ne; et ceteri. Legem ergo destruimus per fidem? Absit. Legem ergo per fidem destruimus, que circumcisionem docuit? Absit. In tantum ut dicat Moysen propter circumcisum filium pene interfectum fuisse. Ne ergo illi dicerent:  Legem ergo destruis, in qua omnes qui crediderunt iusti circumcisi fuerunt ante legem incircumcisi, sed tamen nullus incircumcisus in lege. Non solus, ait, non destruo, sed confirmo, dum hanc predico circumcisionem, quam ille predixit: In nouissimis, inquit, diebus circumcidet Dominus Deus cor tuum, et cor seminis tui, ad Deum tuum amandum. Hec est fides. Tunc destruerem legem, si illam mentitam dicerem, hoc est non cessaturam, cum illa se promiserit cessaturam, sicut dicit Ieremias: Dabo uobis testamentum nouum. Et Isaias: Ex Sion egredietur lex, et uerbum Domini de Ierusalem. Sed legem statuimus. Stare facimus, dum probamus uerum esse quod dixit de antiquis iustis et gentibus credituris, et spiritualem circumcisionem uenturam, dum hoc efficit  fides, quod lex iubet, que fides si non sit, iubet tantum lex, et non implentes iussa reos tenet, que non impletur, nisi per caritatem, quam Spiritus sanctus infundit per gratiam suam.



CAP. Iu.

Quid ergo dicimus inuenisse Abraham patrem nostrum? Reuocat illos ad caput circumcisionis, ut quod initio constiterit, id habeatur in toto. Circumcisio in carne est, fides autem in mente consistit. Abraham secundum fidem per preputium pater est gentium, secundum carnem pater est circumcisionis. Fides autem qua pater est gentium, non in carne, sed in mente consistit. Secundum carnem. Id est secundum carnis circumcisionem. Si enim Abraham ex operibus iustificatus est, habet gloriam. Quomodo ex operibus, cum et ipse ex gentibus uenerit? Sed non apud Deum. Sed apud semetipsum habet, quia iussa perficit;  aliter ergo nichil. Illi Deus donauit, sed ex se, sed ex operibus suis habuit gloriam. Sed quia illum fides a Deo donata sine operum presumptione iustificat, non sibi, sed Domino ex gratuita largitate dat gloriam. Dicit ergo beatum Abraham non ex operibus , sed ex fide  inuenisse iustitiam, et quia fides per gratiam Dei non solum peccatorem, sed et impium pro Dei bonitate iustificat, dum non ex operibus habet fiduciam, sed per omnia se Deo intelligit debitorem, quia nichil inuenit quod sibi arrogare possit ex meritis. Quid enim Scriptura dicit? Scripturam interrogemus. Credidit Abraham Deo. Probauit, et ideo apud Deum habet gloriam. Tam magna fuit dono Dei  fides Abrahe, ut et pristina ei peccata donarentur, et sola ei pro omni iustitia duceretur, accepto et tanto amore flagrauit, ut deinceps semper Deo placeret. Et reputatum est illi ad iustitiam. Compensatum sola fides. Ei autem qui operatur, merces non imputatur secundum gratiam, sed secundum debitum. Exponit ipsum exemplum. Et quia lex opera requirit, per que elatus fuerat Phariseus; cum ergo iustificat impium diuina miseratio, locum meriti non potest habere presumptio. Debitor enim est antequam pareat preceptis, et nisi paruerit, damnatus. Si autem fecerit, non habet gloriam, quia inutilis seruus est, qui nichil amplius operatur. Si uero qui non operatur. De  circumcisione dicit, et ceteris huiusmodi. Credenti autem in eum, qui iustificat impium. Impium per solam fidem iustificat, non opera, que non habuit; si enim secundum opera, puniendus est, non liberandus. Simul attendendum non peccatorem iustificari per fidem, sed impium. Reputatur fides eius ad iustitiam, secundum propositum gratie Dei: sicut et Dauid dicit. Sicut Abrahe; et nostra filiorum eius per gratiam. Beatitudinem hominis. Magna beatitudo est, sine labore legis, uel penitentie fidem per solam gratiam promereri, secundum propositum Dei, quo proposuit gratis peccata dimittere. Cui Deus accepto fert iustitiam sine operibus. Illi accepto fertur iustitiam [* 1Kb] sine operibus, qui per fidem, qua primum Deo credidit, et de preterito absoluitur, et de presenti iustificatur,  et ad futura fidei opera preparatur. Probare uult et in ipsa lege predici, iustitiam sine operibus prodesse, nec se hoc suo defendere, sed prophete exemplo firmare. Quod remittitur, non est, quod tegitur non patet, et ideo nec imputatur. Beati quorum remisse sunt iniquitates. Contra Iudei arrogantiam, quia beatitudo et remissio peccatorum credulitatis opus est, non laboris. Quidam dicunt remitti peccata per baptismum, tegi lacrymis penitentie, non imputari ulla peccata in martyrio. Quamuis totum in fide baptismi possit intelligi, tamen cum remissa fuerint delicta, diligitur Deus. Cui enim plus dimittitur, plus diligit, et ideo caritas operit multitudinem peccatorum, ut superet dilectio pristinum contemptum. Non autem imputat, dum bonis eius deinceps  operibus, que per caritatem fiunt, delectatur, nec reminiscitur eius ante factorum. Et quorum tecta sunt peccata. Charitate. Beatus uir cui non imputauit Dominus peccatum. Ne rememoratur. Beatitudo ergo hec in circumcisione, an etiam in preputio? uolunt aliqui istam beatitudinem tribus temporibus assignare, Nature, Circumcisioni et Christianitati, sed ut eos a gloria priuilegii excludat, ipse dicit, non in circumcisione, sed in preputio. Dicimus enim quia reputata est Abrahe fides ad iustitiam. Quia utrique confitemur iustificatum; quia ergo de Abraham tractamus, quod de ipso inueniret ratio, hoc in omnibus accipiamus, hoc omnes indubitanter teneamus, quia fides hec non soli Abrahe profuerit, sed omnibus qui credulitatis sue sequuntur exemplum, sicut in  sequentibus legimus, ut reputetur illi ad iustitiam. Quomodo ergo reputata est, in circumcisione, an in preputio? uideamus utrum propterea iustus, quia circumcisus; an ideo circumcisus, quia iustus inuentus est: utrum circumcisio de iustitia, an iustitia de circumcisione sit nata. Non in circumcisione, sed in preputio. Ante iustificatus est quam circumcideretur. Non ergo propter circumcisionem iustificatus est. Et signum accepit circumcisionis. Ne dicerent: Quid ergo circumcisus est, si non indigebat circumcisione? Signum est, inquit, iustitie, non augmentum. Item aliter: Ut ostenderet quam iustus et fidelis esset, qui dolorem sibi ex mandato Dei non dubitauit inferre,  non putans superfluum, quod ab scientiarum Domino iubebatur, sicut nec parricidium impium, quod fons preceperat pietatis. Signaculum iustitie fidei. Ut significaret iustitiam Christi, que ex fide est, que nunc est in preputio, siue que ei in preputio est nata. Item aliter: Tam perfecta fuit fides cuius, ut signaculum mereretur, semper res plena signatur et magna. Que est in preputio. Nunc in his que ex gentibus credunt. Ut sit pater omnium credentium per preputium. Ut omnes qui ex gentibus credunt, secundum fidem filii sint Abrahe: dum et illis sola fides ad iustitiam reputatur, etiam et ipsi circumcisi non carne, sed corde: siue quia ante circumcisionem iustus esset preputiatorum pater iustorum. Ut reputetur et illis ad iustitiam, et sit pater circumcisionis.  Cum iustificati fuerint, circumcisi sunt: quia preputiatus si iustus est, preputium eius in circumcisione reputabitur. Modo enim signo non est opus, per quod ab hominibus cognoscatur. Non enim una gens est Dei, sed ex omnibus congregatio: quia iam uenit exspectatio gentium Christus. Non his tantum qui sunt ex circumcisione fideles, sed et his qui sectantur uestigia fidei, que est in preputio patris nostri Abrahe. Si illum imitantur. Non enim per legem. Non per legem, sed ante legem: quia in lege quidem de fide et promissione Abrahe creditum est: sed Moyses, qui scripsit legem, postea fuit. Deinde ipse ad Galatas dicit: Quia post quadringentos et triginta annos facta est lex que non irritum facit ad euacuandam promissionem. Promissio Abrahe, aut  semini eius, ut heres esset mundi. Non per circumcisionem. Sed per iustitiam fidei. Ut in semine Abrahe, id est Christo, benedicerentur omnes gentes, cui date sunt a Patre gentes in hereditatem; siue ut cum eo requiescant gentes, sicut dicit Saluator: uenient ab Oriente et Occidente, et recumbent cum Abraham, et Isaac, et Iacob. Si enim qui ex lege heredes sunt. Si ex circumcisione, secundum uos: si illi soli, ut uos uultis, heredes, non reddidit Deus Abrahe quod promisit per iustitiam ut pater esset multarum gentium, et uidetur sine causa credidisse. Sed non ita est: nam impleuit Deus Abrahe promissionem, quia ex omni parte mundi gentes credunt in Christo. Exinanita est fides, abolita est promissio. Ergo nemo iustificatur ex fide, nec ipse Abraham.  Sed quoniam fides exinaniri non potest, nec promissio aboleri, superest ut non sit ex lege hereditas, sed per iustitiam fidei. Lex enim peccata non donat, sed indicat [Alias uinditat siue iudicat]. Et ideo non potest filios facere Abrahe, quia secundum quod omnes sub peccato inuenti sunt, omnes erant puniendi. Ideo ergo ex fide, ut dimissis per gratiam peccatis, fiant filii Abrahe. Lex enim iram operatur. Que iniustis est posita, que magis grauauit peccantes, non absoluit, quia iniustis est posita: in presenti enim penam transgressoribus inferebat. Lex enim quid aliud quam sola littera est eis qui eam legere nouerunt, et implere non possunt? que talibus littera est, quia non est adiutrix legentium, sed testis  peccantium. Ideo quippe lex iram operatur, ut territo atque conuerso ad iustitiam legis implendam Dei misericordia gratiam largiatur per Iesum Christum Dominum nostrum, qui est Dei sapientia; de quo scriptum est: Legem et misericordiam in lingua portat. Legem, que terreat, misericordiam, qua subueniat. Cognitio itaque legis facit superbum preuaricatorem: per donum autem caritatis delectat legis esse factorem. Lex, inquit, iram operatur, hoc ideo, quia ira Dei maior est in preuaricatorem, qui per legem cognoscit peccatum et tamen facit. Ubi enim non est lex, nec preuaricatio. Que propter transgressionem posita est: ubi enim uenit ex lege preceptio, abundauit et preuaricationis occasio. Ideo ex fide. Heredes ex fide, non ex lege. Ut secundum gratiam.  Diligenter aduerte, quia secundum gratiam dixit, ut cesset presumptio, que sibi blanditur de meritis. Firma sit promissio omni semini. Non ei qui ex lege est solum, sed et ei qui ex fide est Abrahe. Quia omnes gentes credunt, et completur promissio Abrahe. Qui est pater omnium nostrum, sicut scriptum est. Pater et preputiatorum et circumcisorum. Hoc loco ubi Abraham multarum gentium pater dicitur, Iudeorum superbia confunditur, quia Iudeorum per carnem, gentium per fidem est pater. Quia patrem multarum gentium posui te ante Deum, cui credidisti. Quia per se nec unius filii poterat pater esse. Qui uiuificat mortuos. Ad generandum mortuos dicit, ut et presertim Saram, ut presertim clause conueniat: quia fructum sobolis, quem etas non obtinuerat, fides perfecta  promeruit. Et uocat ea que non sunt, tanquam ea que sunt. Quamuis in principio uocauerit ea que non erant, et ad nutum iubentis statim esse ceperunt, tamen hic de filii desperata conceptione significat. Qui contra spem. Contra spem nature erat ut uetula pareret, et semen suum sicut stellas celi futurum: In spem credidit. In spe potentie Dei. Ut fieret pater multarum gentium. Quia adhuc unius filii pater erat. Secundum quod dictum est: Sic erit semen tuum sicut stelle celi et arena maris. Quia scientibus legem loquebatur Apostolus, in arena Iudeos, in stellis gentes, que credunt significauit: illos terrenos, istos celestes intellige; quia etiam de ipso genere Iudeorum primitiuorum Ecclesia, que credidit, celo et stellis merito comparatur. Et non est infirmatus fide,  nec considerauit corpus suum emortuum, cum fere centum annorum esset, et emortuam uuluam Sare. Nihil nature considerat fides: quia in his que promittit Deus, facile natura suo seruit auctori. Queritur quomodo Abraham postea de Cethura filios generauerit, qui de Sara ante non potuit. Idcirco de Sara non genuit, quia anus erat et sterilis. De illa uero que in etatis iuuentute posita erat, facile ualuit procreari. In repromissione autem Dei non hesitauit diffidentia, sed confortatus est fide, dans gloriam Deo. Nec de senectutis impossibilitate, nec de promissionis magnitudine dubitauit: quia non ad annos suos, sed ad Omnipotentis promissa respexit, dans gloriam Deo, tanquam de percepto gratias agens. Plenissime sciens  quia quecunque promisit Deus, potens est et facere. Id est, certissime. Ipse igitur fidem gentium facit, qui potens est facere quod promisit. Ipse ergo operatur in cordibus nostris fidem miro et ineffabili modo ut credamus. Ideo et reputatum est illi ad iustitiam. Non est autem scriptum tantum propter ipsum, quia reputatum est illi. Quia si [* 1Kb] credidit. Et aliter, Aduertendum quia apud Deum non solum deuotio operis habet meritum, sed etiam firma et perfecta credulitas. Sed et propter nos, quibus reputabitur. Non ut sciremus tantum qualis fuerit, sed ut nobis omnibus exemplo sit, ut filiis pater: sicut omnia exempla sanctorum, siue tentationes, ut se ipsi scirent, et nos eorum exempla sequeremur. Ideo tentantur sancti, ut ipsi se agnoscant: ideo probati iustificantur,  ut nos eorum uestigia subsequamur. Credentibus in eum, qui suscitauit Iesum Christum Dominum nostrum a mortuis. uideamus quo ordine hoc loco ad Christi transierit resurrectionem: id est, et nobis reputabitur, si tam perfecte crediderimus Christum a mortuis resurrexisse, quomodo ille credidit corpus Sare emortuum posse ad concipiendum uiuificari. Qui traditus est propter delicta nostra. In traditione misericordia, in resurrectione potentia demonstrata est: et ut noue ex resurrectione uite, que est iustificatio nostra, nobis daretur exemplum; ut peccata nostra portaret, mortuus est: resurrexit ut per resurrectionem suam gloriam nostre iustificationis ostenderet. Et resurrexit propter iustificationem nostram. Ideo mortuus est, ut uitam mortuis redderet.  Ideo in ipso corpore quo est crucifixus apparuit, ut fidem atque iustitiam credentium confirmaret, cum in plenitudine promissionis fructum siue credulitatis agnosceret.



CAP. u.

Iustificati igitur. Cum Iudei et gentes inter se disceptarent, et illi de antique legis operibus, hi de noua Christi uocatione presumerent, pertractata causa quia nemo eorum est ex merito suo iustificatus, sed omnes per gratiam, que fidem infundit, et ueritatem ostendit; et quod nec genus, nec circumcisio, sed fides faciat filios Abrahe, qui ante circumcisionem ex sola credulitate iustificatus est: qua ratione conclusa pacem eos habere hortatur ad Deum, quia nemo suis meritis, sed omnes Dei gratia et misericordia sunt saluati. Ex fide. Que ex  Deo est, ut credamus; sicut et ad Galatas dicit: At ubi uenit fides, iam non sumus sub pedagogo. Et ad Hebreos: Aspicientes in auctorem et consummatorem fidei Iesum Christum. Pacem habeamus ad Deum. uel subiecti simus Deo: uel pacem Dei, non seculi habeamus. Per Dominum nostrum Iesum Christum. Non ex operibus, per quem habemus accessum per fidem in gratiam istam. Per quem accessimus prope, qui eramus longe. In qua stamus. Quia ante gratiam iacebamus. Et gloriamur in spe glorie filiorum Dei. In hoc quod incredibile uidetur, nos per fidem gloriamur filiorum Dei sperare nos adoptionem, tantumque est  quod speramus, quantum ex se presumere nullus auderet, quia in sola Dei uirtute est, ut homo in filiorum Dei numero possit ascendere; ostendit et nos habere unde recte et sine periculo gloriemur. Magna enim gloria est per fidem ac spem in numero filiorum Dei adscisci. In spe glorie filiorum Dei illud nobis promittitur, quod, sicut dictum est, sperare nullus audebat: quod si forte in mentem alicuius incidisset, poterat estimare se in blasphemiam incurrisse: quod adeo magnum est, ut a multis pro ipsa magnitudine incredibile uideatur: eo quod speramus gloriam filiorum Dei nos consecuturos. Non solum autem, sed etiam gloriamur in tribulationibus. Ideo in tribulationibus gloriatur, quia per eas patientie uirtus ostenditur, et de patientia fidei approbatio nascitur: spes  uero de inuicti animi probatione nutritur. Gloriantur ergo sancti de tolerantia tribulationis sine periculo uanitatis. Non solum enim in gloria spei, sed etiam in saluberrimis nobis tribulationibus gloriamur, scientes quantam habeat remunerationem, sicut ait Iacobus: Omne gaudium existimate, fratres mei, cum in tentationes uarias incideritis. Et illud: Beatus uir qui suffert tentationem: quia cum probatus fuerit, accipiet coronam uite. De tribulatione enim gloriosa permittitur nobis ut gloriemur: quod et si fecerimus, tale est quale si quis, nummo eneo aut plumbeo contempto, gemmam regiam consequatur. Quanquam non sit digna comparatio: quia hic, quamuis pretium distet, manet tamen utriusque corruptio: ibi derogant paruis magna, et caducis succedunt eterna. Scientes  quod tribulatio. Sciri iam dicitur, quod firmissime creditur. Patientiam operatur. In tribulatione apparet patientia siue augetur. Optant fideles aliquid pati pro nomine Domini, ut acquirant de tribulatione finienda premia sine fine mansura. Patientia autem probationem: probatio uero spem. Qui in omnibus patiens fuerit, probatus est. uasa enim figuli probat fornax, et homines iustos tentatio tribulationis. Spes autem non confundit. Spes futurorum omnem confusionem expellit presentium, unde probatur non habere spem, qui preceptis Christi confunditur. Quia caritas Dei. Quomodo nos Deus diligat ex hoc cognoscimus, quia non solum nobis per mortem Filii sui peccata dimisit, sed etiam donum in nobis sancti Spiritus contulit, qui purgat et illuminat occulta cordium, et iam nunc  reuelat gloriam futurorum. Diffusa est in cordibus nostris per Spiritum sanctum, qui datus est nobis. Magnitudo beneficiorum excitat in se magnitudinem caritatis, que perfecta timere non nouit, neque confunditur: que tamen in nobis non per proprium meritum, sed per Spiritum sanctum donatur: quia ipsa caritas plenitudo legis esse cognoscitur. Et ideo nemo in se, sed in Deo, cuius donum est, glorietur: nec dicat: Ego naturali legi credidi, et sic accepi Spiritum sanctum: quia nemo preuenit Deum, sed illius semper misericordia preuenimur. Utquid enim Christus cum adhuc infirmi essemus. uult hinc ostendere,  quia pro impiis mortuus est, et beneficiorum eius magnitudinem commendare, ut indebite ab eo tantum dilecti, quantum eum diligere debeamus, uideamus, aut si tam sancto et tanto beneficio aliquid preponendum sit, cum ille nobis impiis nec uitam suam preposuerit, nec denegauerit mortem. Secundum tempus pro impiis mortuus est. Siue quia in ultimo seculi passus est Christus, siue ad presens, uel ad tridui tempus, ut predicabatur, est mortuus. Qui ergo pro impiis mortuus est dicens, ostendit, quod pium Dominum usque ad mortem diligere debeamus, quem pro impiis seruis cruciatum mortis excepisse cognoscimus: simulque notandum, quod ait, pro impiis, ut presumptio humana reprimatur, ne suis meritis aliquid tribuat. uix enim pro iusto quis moritur. Hoc  contra Pelagium facit qui negat originale peccatum, quod si hominem non obligasset, mors Christi non fuisset necessaria. Dignum autem est ut homo pro confessione boni Domini uitam incunctanter effundat, qui non pro iustis, sed pro impiis mortuus est, et uel sic de nobis presumere desinamus. Nam si uix pro iusto quis moritur, quis pro iniquo et impio, nisi ille qui uenerat saluum facere quod perierat: cui nullus prior dedit, sed ab illo accepit, ut crederet? Nam pro bono forsitan quis audeat mori. Tam facile: nam bonum hoc est quod iustum, secundum illud mandatum, iustum et bonum. Commendat autem suam caritatem. Quando indebite aliquid redditur, tunc caritas commendatur. Quid ergo tam indebitum quam ut sine peccato Dominus pius pro seruo impio moreretur?  Deus in nobis. Quantum nos diligat ex morte sua cognoscimus. Quoniam cum adhuc peccatores essemus, Christus pro nobis mortuus est. Multo igitur magis iustificati nunc in sanguine ipsius, salui erimus. Si peccatores tantum dilexit, quanto magis iam quos iustos fecit custodiet? et si pro extraneis intercessit, multo magis suos perire non patitur. Si semetipsum dedit pro impio, quomodo sua poterit denegare? Non iam per animalium cruorem, sicut in lege; sed per sanguinem Filii Dei debitores esse nos admonet. Et ut intelligamus quantum diligat receptos, qui reconciliauit inimicos. Ab ira. Iram iudicii. Per ipsum. Per ipsum saluabimur, non per nos: hoc est, si membrum eius fuerimus: cum enim omnia ardebunt, solum corpus saluabitur iudicantis. Si enim cum inimici essemus.  Inimici eramus ante donum gratie ipsius, et ante baptismi sacramentum; sed et illi inimici esse noscuntur, qui post baptismum flagitiis et sceleribus se inuoluunt, nec penitentia uolunt emendare errores, sicut dicit Iacobus: Amicitia huius mundi inimicitia est Dei. Inimici ergo non natura, sed contraria uoluntate. Reconciliati sumus. Quia alienati et inimici facti fueramus per transgressionem. Nemo enim reconciliatur, nisi ex inimicitiis. Inimicos autem nos primi parentis transgressio fecit. Per mortem Filii eius: multo magis reconciliati salui erimus in uita ipsius. Si per mortem Christi saluati sumus, quanto magis in uita ipsius glorificabimur, si et uitam eius imitemur et mortem, et in preceptorum eius adiutorio ipsius studuerimus permanere  custodia. custodia. Non solum autem, sed et gloriamur in Deo. Non solum nobis uita dabitur Christi in illa resurrectionis immutatione, sed et gloria, sicut dicit Ioannes Apostolus: Nondum apparuit quid erimus: scimus quoniam cum apparuerit, similes ei erimus. Per Dominum nostrum Iesum Christum. Ut per ipsius gratiam similitudinem eius mereamur, et simus in gloria Dei Patris. Per quem nunc reconciliationem accepimus. Nunc reconciliationem, tunc gloriam. Propterea sicut per unum hominem in hunc mundum. Hinc ostendere uult propterea Christum passum, ut qui a Deo per Adam discesseramus, per Christum reconciliaremur. Peccatum intrauit. Traduce et exemplo: quomodo enim cum non esset peccatum, per Adam aduenit, ita et cum iam apud nullum esset iustitia, per Christum  reuocata est; et quomodo per illius peccatum mors, ita per huius iustitiam uita. Et per peccatum. In hoc loco contra abruptum Pelagiane impietatis errorem mortem studet ostendere non a Deo factam, sed per culpam transgressionis illatam: quia sicut per primi Ade peccatum salus amissa est, ita per secundi iustitiam reparata est. Hic Apostolus hoc intendit asserere, quia magna fuit Ade transgressio, sed ditior est Christi redemptio; et inde dixit: Et non sicut per unum hominem peccatum, ita et donum. Ex uno peccato ille intulit mortem: hic ex multorum abolitione reddidit uitam. Et ideo plus preualuit iustitia in uiuificando, quam peccatum in occidendo. Mors. Illa de qua dicit: Cum mortui essetis in peccatis, conuiuificauit uos Christo. Mors a morsu serpentis nomen  accepit. Et ita. Quomodo in illo. In omnes homines mors pertransiit. Mors tam anime quam corporis pertransit ex originali peccato et in Abraham, et in Isaac, et in Iacob, sed Dei sunt uiuificati gratia, de quibus dicitur: Non est Deus mortuorum; sicut et Apostolus dicit etiam in eos qui non peccauerunt: id est, capitale peccatum sic in homines pertransiit, quia non solum ille mortuus est qui transgressus est, sed etiam illi qui ex transgressoribus sunt procreati, per nature uinculum tenentur obnoxii, id est per omnes ramos uitium suum radix corrupta transmisit. Adam occidit, Christus uiuificauit. In quo omnes peccauerunt. Siue peccato inobedientie, siue in Adam omnium peccantium pena premonstrata est. Usque ad legem enim peccatum erat in mundo. Requirendum est quod peccatum:  id est, illud solum peccatum usque ad legem uiguit, quod preuaricatio primi parentis inuexit. Cessabat enim transgressionis delictum ante legis aduentum. In primo seculo peccatores libertate presentis uite securius fruebantur. Erat quidem ante legem ex operatione peccatum, sed non ita imputabatur, quia iam pene oblitterata fuerat scientia naturalis, cuius intellectus quasi mortuus reuixit ex lege. Lex uindex peccati aduenit. Peccatum autem non imputabatur, cum lex non esset. Erat: sed agrestibus hominibus non imputabatur, nec ab aliis credebatur esse peccatum. Sed regnauit mors ab Adam usque ad Moysen. Id est, mors ex originali malo ueniens usque ad legem sola regnauit. Ideo dixit: Regnauit, quia totum mundum generaliter  occupauerat. Alia uero peccata nequaquam regnare uidebantur, quia non per uniuersos generaliter regnabat iniquitas. Naturalis enim aliquantula iustitia uigebat in plurimis, sicut in multis philosophis: et cetera delicta quamuis ex uitiata natura, tamen uoluntaria erant. Secutum est aliud nouum, id est preuaricationis contempta lege delictum. Ergo obligatio sola primi hominis usque ad Moysen per se mortem operata regnauit. A legis autem tempore genus aliud delictorum in reatum neglecte legis accessit, quod ante eius promulgationem non poterat imputari. Ac sic intreuntibus nouis preceptis iniquitas multiplicata est. Lex enim non ut tolleret peccatum, sed ut demonstraret, uel iudicaret, aduenit: et ideo hic abundantiam gratie Apostoli doctrina commendat,  quia non tantum Ade debitum, quod solum usque ad legem, uelut tyrannica dominatione regnauerat; sed etiam innumeras offensas preuaricationis et reprobe conuersationis Redemptoris bonitas redonauit. Propterea dixit: Nam iudicium quidem ex uno in condemnationem. Quod autem dicit: usque ad Moysen, id est usque ad finem legis et initium gratie debitum naturale regnauit: sicut dicimus, uerbi gratia: Fuerunt Hunni usque ad Attilam. Non utique principium regni eius, sed finem designamus: sic et usque ad Moysen, id est usque ad finem legis, et principium gratie. Reliqua delicta, que non intelligebantur peccata esse usque ad principium legis, quousque diceret lex: Non concupisces, per legem reuixerunt. Nam originale hodieque usque ad baptismum regnat, sed  fenoris sui perdidit usum, postquam Christi sanguis chirographum originale deleuit. Sed dicet aliquis: Quare adhuc in multis gentibus regnat originis malum? Cui respondet: Tunc uere pestis late diffusa regnabat, quando medicus deerat, quando mortalitas generalis omnes uastabat. Ubi uero portam paradisi remissio de celis missa patefacit, mors perdidit potestatem: ac sic non regnat, quia regnum eius destructum est per gratiam Christi. Etiam in eos qui non peccauerunt, in similitudinem preuaricationis Ade, qui est forma futuri. Forma futuri, forma e contrario; quomodo ille peccati, ita hic iustitie: siue ille in anima uiuente, iste in spiritu uiuificante. Christi forma Adam fuit: quia sicut Adam sine commercio coniugali Dei manibus est factus, ita et Christus ex uirgine,  Deo operante, processit. Sed non sicut delictum, ita et donum. Si enim unius delicto multi mortui sunt: multo magis gratia Dei, et donum in gratia unius hominis Iesu Christi in plures abundauit. Et non sicut per unum peccatum, ita et donum. Id est, plus preualuit iustitia in uiuificando, quam peccatum in occidendo: quia Ade peccatum et se et suos posteros interfecit: Christus autem et quos in corpore inuenit, et suum hominem, et posteros saluauit. Sed forte dicit aliquis: Caro, que ex transgressore uenit, iuste trahit originale peccatum; anima uero, que innocens nascitur, unde trahit originale peccatum, ut si non baptizatus infans moriatur, in eternum damnetur? Audiat et agnoscat quia magis anima primum in Adam pro appetitu diuinitatis suam caro peccauit. Isto uero  loco omnino cauenda est opinio que dicit: Sicut caro ex carne Ade, ita anima nostra ex anima Ade occulta Dei operatione creatur.

Sicut quidam dixit: Lege latenti fundet opus natura suum, que nisi hic fuerit liberata per gratiam, perpetua pena in eternum damnabitur. Nam iudicium. Subauditur mortis. Ex uno in condemnationem. Subauditur, peccante siue peccato primum. Gratia autem ex multis delictis in iustificationem. Ac si prima obligatio ueteris offense usque ad Christum dominata est. Alia uero delicta ante interdictum legis non uidebantur uel non intelligebantur esse tam grauia: adueniens ergo gratia, non solum originale debitum, sed et actuale donauit per baptismum. Et ideo ex multis delictis iustificauit. Si enim unius delicto mors  regnauit per unum. Id est per Ade transgressionem. Multo magis abundantiam gratie. Maior est redemptio Saluatoris quam perditio transgressoris: quia per Christum omnia peccata dimissa sunt, non solum originalia, uerum etiam et actualia. Et donationis, et iustitie accipientes in uitam regnabunt per unum Iesum Chritum. Quia et ut iuste uiuamus, et ut cum ipso regnemus, muneris ipsius largitate donatum est. Donationes audimus: de nostris meritis taceamus. Igitur sicut per unius delictum in omnes homines in condemnationem, sic et per unius iustitiam in omnes homines in iustificationem uite. Mors regnauit, subaudiendum. Qui ergo ex hac condemnatione liberatur, gratiam diligat; qui non liberatur, debitum agnoscat. Si in remittendo debito bonitas, in exigendo equitas intelligitur:  nusquam enim esse apud Deum iniquitas inuenitur. Sicut enim per inobedientiam unius hominis peccatores constituti sunt multi, ita et per unius obeditionem iusti constituuntur multi. Sicut exemplo inobedientie Ade peccauerunt multi, ita et Christi obeditione iustificantur multi. Grande crimen inobedientie, quam qui habuerit Christianus, quodcunque boni fecerit euacuat. Obedientiam, inquit, malo quam sacrificium. Lex autem subintrauit, ut abundaret delictum. Ne dicerent nobis: Lex peccata dimisit: Non, inquit, uenit dimittere, sed monstrare: qua contempta, incepit abundare delictum per scientiam: quasi diceret: Ut uideo, lex peccata non minuit, sed adiecit, non tamen suo uitio, sed illorum. Lex, inquit, subintrauit, ut abundaret delictum: quod superuenientis  gratie largitate uacuatum est. Aperte ergo ex hoc testimonio aduertimus, Apostolum de duobus loqui generibus peccatorum, que uel ex naturali legis transgressione ueniebant, ubi causam explicuit naturalem, legalem subdidit, dicens: Ubi abundauit peccatum, superabundauit gratia. Ubi autem abundauit peccatum Totus hic sensus est: uetus Adam per unum delictum intulit mortem; nouus Adam ex innumerabilium delictorum indulgentia donauit salutem. Ubi, inquit, abundauit peccatum: quia accepta lege peccatum non cum ignorantia, sed cum scientia perpetratur. Ideo incipit abundare delictum. Superabundauit gratia. Ut sicut regnauit peccatum in mortem. Quomodo dicit Saluator: Cui plus dimittitur, plus diligit. Manifestata est quantitas peccati, ut scirent magnitudinem gratie,  et redderent magnitudinem caritatis, et ex indulgentia remissionis cresceret debitum caritatis. Ita et gratia regnet per iustitiam in uitam eternam per Iesum Christum Dominum nostrum. Manifestantur beneficia dum econtrario indignorum meritis comparantur: mors enim per Adam regnauit, uita per Christum. Ut sicut confirmatum est regnum peccati per legem contemptam, que abstulit excusationem ignorantie, ita et regnum gratie confirmetur per multorum remissa peccatorum.



CAP. uI.

Quid ergo dicemus? Permanebimus in peccato, ut gratia abundet? Illorum hic infertur obiectio, qui adhuc parum intelligentes dicere poterant: Si gratia crescet in magnitudine delictorum, peccare debemus, ut gratia abundet, ut possit magis ac magis  munificentia eius in peccatoribus abundare. Absit. Absit. Illi tam imperite loquuntur, qui adhuc infirmi inueniuntur. Nos uero persuasionem huius ignorantie respuamus, qui iam mortui sumus peccato, ut gratie uiueremus. Qui enim mortui sumus peccato, quomodo adhuc uiuemus in illo? uult tam firmum esse baptizatum, tamque perfectum, quasi qui ad capitalia committenda mortuo quodammodo comparetur: ut iam peccare non debeat, id est, crimen admittere. An ignoratis quia quicunque baptizati sumus in Christo Iesu. Aut nunquid sacramentum ipsius baptismatis ignoratis? In Scripturis baptismatum sunt genera tria: aque, ut Ioannes; Spiritus, qui et ignis, ut in Actibus apostolorum. Descendit Spiritus sanctus quasi ignis, de cuius deitate alio loco demonstrat:  Deus, inquit, noster ignis consumens est. Tertium genus est baptismi in sanguine, quo martyres baptizantur. Unde ipse Dominus iam baptizatus in Euangelio protestatur: Baptismo habeo baptizari quod uos nescitis. Sicut in Ioannis apostoli epistola legimus: Tria sunt que perhibent testimonium: aqua, sanguis, Spiritus. Unum in ministerio, non in natura. Aqua per figuram testis est dominice sepulture; sanguis testis est mortis; Spiritus testis est resurrectionis: quia Spiritus auctor est uite. In morte ipsius baptizati sumus. In morte Christi baptizamur, ut in ipsius morte credentes, quasi mortui uiueremus. Quippe quibus nichil esset cum hoc mundo commune. Et quibus totus mundus erat auctoris exemplo moriturus, sicut multi sancti uel fecerunt uel faciunt:  quia Christus pro omnibus mortuus est. Ergo omnes mortui sunt, ut et qui uiuunt iam non sibi uiuant, sed ei qui pro illis mortuus est. uiuo autem non iam ego: uiuit uero in me Christus. Et, Mihi mundus crucifixus est, et ego mundo. Fieri enim non potest, nisi ut mortuo capite, omnia membra commoriantur. Caput enim pro omnibus membris pertulit penas, ut omnia in eum membra morerentur, et ita peccato mortua uiuerent Deo. Quomodo enim mortuus peccare non potest, ita et nos, qui Christo sumus commortui, implicari peccatis capitalibus non debemus. Qui crucifixus est, nichil aliud facit, nisi quod horam mortis exspectat, et in manus Patris commendat spiritum  suum. Plenius requirendum est quid intelligi debeat, in morte ipsius baptizati sumus. Precipit Apostolus ut quia propter nos Christus crucifixus, mortuus et sepultus est, et resurrexit, nos quoque ad passionis sue similitudinem uoluntates et cupiditates nostras crucifigamus, et in baptismatis mysterio mortis, sepulture ac resurrectionis eius exemplum imitemur, ut si passionum socii fuerimus, simus etiam consolationum. Sed requirendum quomodo possit in uita positus mori, et nondum mortuus sepeliri; et nondum sepultus, quomodo ualeat suscitari. Hoc utique modo dum de filiis perditionis filii adoptionis efficimur, priori nature secunda natiuitate premorimur; et dum sub cognato terre elemento submergimur, sepelimur; dum e sinu fontis assurgimus,  suscitamur: et ex hoc maximum baptismatis sacramentum est. Et ideo dixit: Consepulti sumus cum illo per baptismum in mortem. Et in consequenti: Si, inquit, mortui sumus cum Christo, credimus quia simul etiam uiuimus cum Christo. Elaborandum est itaque ut nichil de sordibus ueteris hominis agnoscatur in nobis. Unde si quis nostrum forte preuenitur dono Domini per penitentiam diluatur. Si ergo fuerimus noui, et immutati in conuersatione, similiter noui et immutati efficiemur in gloria. Scientes quia uetus homo noster simul crucifixus est. uetus homo dicitur qui ueterem et terrenum Adam aut deposuisse nondum uidetur, aut eumdem, in cenum prioris uite relapsus, imitatur. Sicut autem redemptor ille innoxium corpus appendit, ita nos noxium suspendamus  a uitiis. In quo mysterio crucis Moyses serpentem ereum in dorso [* 1Kb] suspendit, ut destruatur corpus peccati. Hoc est, ut non ex parte, sed omne uitium destruatur. Consepulti enim sumus cum illo per baptismum in mortem. In exemplo Christi ad cum imitandum consepelimur in baptismo, ut mortui ueteribus criminibus renuntiemus diabolo et pompis eius. Ostendit nos ita baptizari ut consepeliamur Christo. Ut quomodo surrexit Christus a mortuis per gloriam Patris. Ut quomodo glorificatur Pater per resurrectionem Filii, ita et per conuersationis nostre nouitatem glorificetur. Ita et nos in nouitate uite ambulemus. Ostendit quomodo uiuentes mortui esse possimus, nec aliquid uelle aut cupere debeamus, quod uolunt aut cupiunt ii qui noui non sunt. Si enim complantati  facti sumus similitudini mortis eius, simul et resurrectionis erimus. Si consepulti sumus, et resurrectionis erimus participes. Si complantati non sumus, nec conresurgemus: et si fuerimus noui in uita, erimus in gloria. Si similitudinem mortis habuerimus, et resurrectionis habebimus. Hoc scientes, quia uetus homo noster simul crucifixus est. Qui ueterem hominem et terrenum imitando peccabant. Nam uetus homo Adam intelligitur, sicut nouus Christus. Ut destruatur corpus peccati. Unum uitium membrum est peccati: corpus uero uniuersitas delictorum, quorum principium originale peccatum. Christus autem non ex parte, sed integer est crucifixus, ut nos  ex toto moriamur peccato, et uiuamus Deo; siue ut corpus nostrum destruatur a seruitute peccati, et fiat iustitie mancipium, quod solebat esse delicti. Ut ultra non seruiamus peccato. Omnis enim qui facit peccatum, seruus est peccati. Qui enim mortuus est iustificatus est a peccato. Hoc est, alienatus est a peccato, iam non potest peccare: crucifixus enim, omnibus membris dolore occupatis, peccare non potest; sed concupiscentiis et passionibus contradicit. Si autem mortui sumus cum Christo, credimus quia simul etiam uiuemus cum Christo. Sicut et alibi dicit: Si commortui sumus, et conuiuemus. Scientes quod Christus surgens a mortuis, iam non moritur. Sic et nos, si mortui fuerimus uitiis, mortem secundam non timebimus. Aut certe ita: sicut iam pro uobis  non potest, si criminose uixeritis, Christus iterum crucifigi, ita et uos non potestis iterum baptizari, sicut alibi dicit: Impossibile est eos qui semel sunt illuminati, et participes sunt effecti, renouari rursus ad penitentiam, rursus crucifigentes in se Filium Dei; quibus non penitentiam, sed innouationem, id est iterationem baptismatis interdicit. Mors illi ultra non dominabitur. Si ultra non dominabitur, ergo iam dominata est, contra Manicheos, quia negant Christum ueram carnem habuisse. Quod enim mortuus est peccato. Siue quod pro peccato generis humani, siue quod morti ipsi, que in eum ultra locum non potuerit habere, sit mortuus. Mortuus est semel. Id est sicut caput uestrum semel est mortuum, sic et uos membra illius effecti, uite eius exempla sectamini,  ut nichil morti ulterius debeatis, hoc est, ut in uobis locum mors secunda non habeat. Nam qui credit baptismum posse iterare, credit Christum posse iterum crucifigi. Quod autem uiuit, uiuit Deo. uiuit in deitate, ipse homo Deus. Ita et uos existimate uos. Quasi filii uel membra eius uos intelligite. Mortuos quidem esse peccato. Sicut imitator eius dicebat: uiuo autem iam non ego, uiuit uero in me Christus. uiuentes autem. Hoc est, eius uitam sequentes, in nobis nondum uiuimus, sed iam in Christo uiuimus omnes. Mortui enim sumus, et uita nostra abscondita est cum Christo in Deo. Deo in Christo Iesu. Ille autem uiuit Deo, qui Christi uestigia humilitate, sanctificatione, pietate sectatur. Non ergo regnet peccatum in uestro mortali corpore, ut obediatis concupiscentiis  eius. Ostendit quomodo regnet. Ille enim regnat, cui omnes obediunt. Quomodo in corpore peccatum regnet exposuit, id est, si uitiate nature prebeamus obedientiam et consentiamus. Non dixit: Non sit, quia iam ibi est; sed: Non regnet, id est, non fiat quod iubet. Surgit ira: noli dare ire linguam ad maledicendum, non manum ad feriendum, non membra libidini: que non surgeret, nisi peccatum esset in membris nostris. Inest quidem peccatum in membris; sed non regnat, si non obediatur desideriis eius. Et ideo dum quod non uult, agit, id est, non uult concupiscere, concupiscit, consentit legi, quoniam bona est: hoc enim uult et ipse quod lex, quia uult ipse non concupiscere, et lex dixit:  Non concupisces. Sed neque exhibeatis membra uestra arma iniquitatis peccato. Unumquodque membrum si officium suum in malos usus conuerterit, arma iniquitatis efficitur ad iustitiam expugnandam: si manus ad furtum, lingua ad mendacium uel blasphemiam; si oculus concupiscentie seruiat ad pudicitiam expugnandam, et cetera. Sed exhibete uos Deo tanquam ex mortuis uiuentes. Tanquam iam resurrexeritis: post resurrectionem autem non carnaliter uiuitur, nec peccatur. Et membra uestra arma iustitie Deo. Ut oculus qui ante uidebat ad peccandum, nunc uideat ad boni operis ministerium; qui ante uidebat ad exspoliandum, nunc uideat ad uestiendum: sic etiam de reliquis membris aduerte, ut de iniquitate ad misericordiam commutentur. Peccatum enim nobis  non dominabitur. Non uos uincat peccatum: non enim estis paruuli, sed perfecti; quasi pedagogus puero dicat: Noli facere uitium sermonis, non enim adhuc audis grammaticum, sed oratorem. Siue non dominabitur, non habet dominari. Non enim sub lege estis, sed sub gratia. Id est, sub beneuolentia Redemptoris, qui pugnandi atque uincendi et conatus dedit, et doctrinam prebuit; sed et exemplum insuper, et uirtutem per consolationem Spiritus sancti donauit, per quam liberamur a dominatione peccati. Quid ergo? peccabimus quia non sumus sub lege? Qui sub lege est premitur a lege, dum non implet legem; non est sub lege, sed cum lege. Sed sub gratia? Absit. An nescitis quoniam cui exhibetis uos seruos ad obediendum, serui estis eius cui obedistis, siue peccati ad  mortem, siue obeditionis ad iustitiam? Ne indocti et in fide rudes obiicerent: Ergo cessante uindicta legis, impune peccabimus. Absit. Gratia que et donauit quomodo uincamus, non uult nos omnino peccare: si uolueritis peccare, dominabitur uobis legis sententia, que uindicat in peccantes. Si autem iustitie seruieritis, non estis sub lege, sed sub gratia. Non enim, inquit, potestis duobus seruire. Hic quod dixit, peccabimus, criminalia et capitalia peccata intelligamus, non minuta, sine quibus esse non possumus. Hoc et ubique intellige, ubi prohibemur peccare; quia et de ipsis peccatis loquebatur, que et lex damnare consueuerat, secundum illud: Si dixerimus quia peccatum non habemus, etc. Gratias autem Deo quod fuistis serui peccati. Gratias Deo, quia fuistis,  sed ipso liberante et adiuuante iam non estis: quia obeditis, quia resistitis adiutore Deo. Obedistis autem. Ut dono et exemplo Christi uiuatis, qui non solum peccata, sed occasiones auferre donauit et docuit delictorum. Imitatores, inquit, mei estote, sicut et ego Christi ex corde, ex fide. In eam formam doctrine in qua traditi estis. Noui Testamenti. Liberati autem a peccato. Liberi facti. Serui facti estis iustitie. Per gratiam Dei. Humanum dico. Quia non potestis adhuc audire diuinum. Siue sic: humanitate dignum est quod dico, quod etiam apud homines rationem habet, et facile intelligi potest. Hoc est: Maiora quidem exigere a uobis pro diuine seruitutis retributione deberem; sed condescendens et temperans  infirmitati uestre, humana et possibilia predico atque persuadeo: ut sicut prompti fuistis ad sectanda noxia atque contraria, ita alacres sitis ad ea que utilia et saluti amica sunt peragenda. Propter infirmitatem carnis uestre. Corpus quod corrumpitur aggrauat animam, quia quidquid anima carnaliter fecerit, carni deputatur; et quando anima celestia agit, totus homo spiritalis est. Carnalis si uincitur a concupiscentiis; spiritalis, cum dono Dei uincit concupiscentias. Sicut enim exhibuistis membra uestra seruire, ita nunc uoluntate mutata exhibeamus nos seruire iustitie, non sicut Manichei, qui dicunt naturam corporis ita in se per conditionem insertum habere peccatum, ut illud superare non possit; sed per gratiam renouati non exhibeamus membra nostra  ad malum: nam non est ex se corpus malum, sed uoluntates quas mutare iubemur, que per transgressoris reatum uitio nature inesse noscuntur, non conditione. Immunditie et iniquitati. Luxurie siue idololatrie. Ad iniquitatem. Ad iniquitatem faciendam. Ita nunc exhibete membra uestra seruire iustitie. Ut quomodo perfecti fuistis in malo, ex originali peccato, ita perfecti sitis in bono, gratie dono; ut manus que antea rapiebat, modo porrigat misericordiam; et pedes qui antea ad malum currebant, modo ad uisitandos infirmos, et in carcerem ad opus bonum currant; oculi qui antea uidebant ad concupiscendum, ad inuadendum, uideant modo ad miserandum, ad largiendum. Ecce sic mutentur membra nostra. In sanctificationem. Ut recipiatis sanctificationem,  siue possideatis. Cum enim serui essetis peccati, liberi fuistis iustitie. Hoc est, in nullo seruistis iustitie. Ita et nunc liberi estote a peccato, ut in nullo ei seruiatis. Ecce ostenduntur etiam peccato minime potuisse, nisi alia libertate seruire. Liberi ergo a iustitia non sunt, nisi arbitrio uoluntatis. Liberati autem a peccato non fiunt, nisi gratia Saluatoris. Liberos dixit iustitie, non liberatos; a peccato autem non liberos, ne sibi hoc tribuerent, sed liberatos: id est, si uos Filius liberauerit, tunc uere liberi eritis. Quem ergo fructum habuistis tunc, in quibus nunc erubescitis? Qualem fructum in actione illius habuistis, in cuius etiam recordatione uerecundia est? Quicunque se cognouerit bonum, erubescit se fuisse malum. Et quicunque se erubescit bonum, malus  est, quia nec in presenti fructum habet, et finem mortem. Nam finis illorum, malorum scilicet, mors est. Pena perpetua. Nunc uero liberati a peccato. Attende quia liberati dixit, ut non nobis, sed Deo demus gloriam. Serui autem facti Deo, habetis fructum uestrum in sanctificationem, finem uero uitam eternam. In Dei seruitio permanere, hoc ipsum iam fructus est quod uiuitis, sanctificati per baptismum. Seruus autem Dei uicem inimicis non reddit sicut Ioseph, qui dixit fratribus: Nolite timere, seruus enim Dei ego sum. Dei autem serui in presenti fructum habent donum Spiritus sancti, et finem uitam eternam, siue sanctificationem bone uite. Ergo in ista uita adhuc ex qua parte serui sumus Deo, liberi sumus  peccato; ex qua parte adhuc seruimus legi, peccati adhuc serui sumus. Et ideo dixit: Condelector enim legi Dei secundum interiorem hominem. Ecce unde liberi, unde condelectamur legi Dei? Libertas enim delectat: nam quandiu timore facis quod iustum est, non Deus te delectat. Stipendia enim peccati mors. Remuneratio dicitur stipendium. Merito ergo stipendium, quia malitie diabolice mors eterna, tanquam debitum redditur. Qui militat peccato, mercedem accipit mortem. Gratia autem Dei uita eterna, in Christo Iesu Domino nostro. Gratia sub qua estis. Simulque notandum quia non dixit stipendia iustitie, quia non illam habemus ex nobis. Ergo quamuis nostra non sit, sed gratie, tamen custodita Dei adiutorio uitam dat eternam, transacta uita temporali.



CAP. uII.

An ignoratis, fratres, scientibus enim  legem loquor. Hinc incipit difficultatem legis ostendere, ut illos hortetur sine timore sub gratia uiuere: quia modo actu cessante, lex nobis non uiuit, sed sibi; et uiuit in Nouo Testamento, per quod reformatur. Quia lex in homine dominatur quanto tempore uiuit. Nam que suo uiro est mulier, uiuente uiro alligata est legi. Si autem mortuus fuerit uir, soluta est a lege uiri. Comparationem inducit: mandatum legis dicit uirum: plebem autem, uel animam, mulierem, ut ostendat legem, que iram operatur, sine effectu, quasi mortuam, nobis iam mortificatis, impedire non posse quominus eius esse possimus, qui a mortuis resurrexit: que merito nobis uiueret, si inueniret quod puniret in nobis. Tandiu enim dicit esse sub lege hominem, quandiu uiuit in peccato. Hoc autem  peccatum intelligendum est, quod accessit ex lege. Ubi enim non est gratia liberatoris, auget peccandi desiderium prohibitio peccatorum. Igitur uiuente uiro uocabitur adultera si fuerit cum alio uiro: si autem mortuus fuerit uir eius, liberata est a lege, ut non sit adultera, si fuerit cum alio uiro. Quandiu uiuit uir, tandiu ei secundum eius necesse est uiuere uoluntatem. Si autem dormierit uir, et mulier alii fuerit iuncta uiro, iam non ei secundum prioris uiri consuetudinem est uiuendum. Itaque fratres mei et uos mortificati estis legi. Iuxta corpus noluit dicere, mortificata est uobis lex; sed reliquit intellectui, sicut in multis locis. Iuxta comparationem debuit dicere, magis illis legem mortuam quam ipsos legi, sed quod inter Iudeos dicere adhuc intractabile uidebatur, intellectui  derelinquit: satis euidenter ostendens, legem non potuisse auferre, sed potius auxisse peccatum, quod aufert gratia: quoniam lex iubere nouit, cui succumbit infirmitas, non iuuare, quod facit gratia Christi. Ab hoc loco, et tota ista lectione, usque: Quis liberabit me de corpore mortis huius, uidet Apostolus transfiguratum esse in se hominem sub lege positum, cuius uerbis ex persona sua loquitur, et qui dixerat: Euacuati sumus a lege mortis, in qua detinebamur, ita ut seruiamus in nouitate spiritus, et non in uetustate littere. Per hec uerba uidetur legem reprehendisse, sed non ita est, quia subiecit: Lex peccatum est? Absit, et reliqua. Hec uero auricula est non  mendax. Crucifixa carne, per quam nobis dominabatur damnando peccatum, iam actum non habet. Ante erant imitatores Moysi: nunc uero Christi; sic dictum est: Mortui estis legi, ac si diceretur, Mortui estis supplicio legis. Cur mortui sumus legi per corpus Christi, si bona est lex? Quia mortui sumus legi dominanti: liberati ab eo effectu quem lex punit et damnat. Usitatius enim uocatur lex, quando minatur et terret, ac uindicat. Itaque idem preceptum timentibus lex est, amantibus gratia est. Per corpus Christi, commoriendo Christo, qui damnauit peccatum in carne. Ut sitis alterius qui ex mortuis resurrexit. Subaudiendum alterius uiri. Ut fructificetis Deo. Fructificat cuius exemplo populus Dei crescit, sicut dicit: Ut aliquem fructum habeamus in uobis. Cum enim  essemus in carne. Cum essemus in carnali conuersatione, passio concupiscentie operabatur in oculis et ceteris membris, que tamen per legem ostendebantur esse peccata, ut fructificarent morti peccati. In carne, inquit: id est carnalibus desideriis obstricti teneremur. Passiones peccatorum, que per legem erant, operabamur in membris nostris. Is passionibus moritur, qui iam mente seruit legi Dei, quamuis passiones ipse necdum mortue sint. Auctam dicit concupiscentiam, cum lex prohibet. Augmentum concupiscentie de inhibitione, et reatum pene de preuaricatione. Hoc est, quia per bonum operatum est mortem. Ut fructificarent morti. Id est, ut nos in iisdem passionibus positos legis seueritas interficeret, et fructum morti de nostra perditione preberet, quia fructus peccati  mors est. Fructificamus morti, dum prohibita facimus. Nunc autem soluti sumus a lege morientes. Lex mortis, que occidit peccatores, id est criminosos; sed et lex peccati ideo dicitur, non quia ipsa peccatum est, sed quia peccatoribus imponitur. Ideo etiam mortis dicitur, quia stipendium peccati mors, aculeus autem mortis peccatum: uirtus uero peccati lex. In qua detinebamur. Detinebamur per peccatum. Ita ut seruiamus in nouitate spiritus, et non in uetustate littere. Spiritatis gratie preceptis obedientes, non litteram legis sequentes. Quid ergo dicemus, lex peccatum est? Quia dixerat, quod passiones per legem morti fructificarent, ideo sibi obiicit, lex peccatum est? et respondet: Absit. Hoc facit contra Manicheos, qui uetus Testamentum negant. Quod si dixerint: Ideo hic  propter Iudeos asserit legem, quia timuit scandalum, respondendum est: Ergo semper timuit scandalum, quia nunquam contra legem locutus est. Cum ergo multis locis opera legis destruxerit, nunc merito in hoc eam laudat, in quo spiritalis est, et Manicheos eius insinuatione confundit. Absit. Ne quis enim propter hec testimonia uituperet legem, et malam esse contendat, preuidit Apostolus male intelligentibus quid possit occurrere, eamdem sibi ipse proposuit questionem. Quid ergo dicimus, inquit: lex peccatum est? Absit. Sed peccatum non cognoui, nisi per legem. Hoc iam superius dixerat, per legem cognitio peccati. Non ergo ablatio, sed cognitio est. Que ideo data est, non ut peccatum tolleret neque ut exstirparetur, sed  tantum ut demonstraretur, ut quia peccatum sine gratia Dei uinci non potest, ipsa reatus sollicitudo cogat ad gratiam conuolare. Sed peccatum non cognoui, nisi per legem. Nam concupiscentiam nesciebam, nisi lex diceret: Non concupisces. Hinc incipit Apostolus quasi de se dicere, et de se dare exemplum, qui sub lege uixerat, que per se non saluat, sed ostendat peccatum; nam nec tollit, nec iustificat, sed in transgressoribus uindicat. Non ait, peccatum non feci, nisi per legem; sed, peccatum non cognoui, nisi per legem, que ostendit peccatum esse concupiscentiam: quod ego nesciebam esse peccatum. Concupiscentiam, inquit, nesciebam. Non dixit: Non habebam, aut non faciebam, sed nesciebam esse peccatum. Unde apparet concupiscentiam per legem non insitam,  sed demonstratam, que docet quid quisque facere debeat, uel uitare. Sed uerus homo adhuc trahitur consuetudine delinquendi: concupiscentia enim nostre nature est, accedens per peccatum, non Dei conditio. Et ideo malum ipsum non Dei disiunctione separandum, sed Dei miseratione sanandum est. Occasione autem accepta. Hinc Apostolus preteritam uitam suam, quando sub lege uiuebat, et adolescentie sue pugnam commemorat. Et quod ait: Ego autem uiuebam sine lege, primam suam etatem insinuat: Adueniente, inquit, mandato, peccatum reuixit. Ego autem mortuus sum: iam se precepti capacem, sed non efficacem fuisse testatur. Et ideo ut preuaricatorem se legis ostenderet, in quibus interioribus talem se fuisse sciebat Apostolus ante gratiam  Dei, que per Iesum Christum Dominum nostrum est. Et ad Ephesios hoc apertissime confitetur: In quibus, inquit, ut nos omnes conuersati sumus, in desideriis carnis et cogitationum: et eramus natura filii ire, sicut et ceteri, et reliqua. Et ad Titum: Fuimus et nos, inquit, aliquando stulti et increduli, errantes, et reliqua que ibi sequuntur. Talis ante gratiam fuit. Peccatum per mandatum operatum est. Sicut qui inuidet, tunc magis occasionem nocendi accipit, quando ei cui nocere uult, aliquid creditur. In me omnem concupiscentiam. Omnem que scripta est in lege: Non concupisces uxorem, neque agrum, neque quidquam proximi tui, et reliqua. Habet hoc per transgressionem humane mentis infirmitas, ut difficilius obseruari possint prohibita. Sine lege enim peccatum mortuum  erat: id est, latebat, non apparebat, ignorabatur, mihi mortuum uidebatur: uel in obliuionem erat naturalis lex, que ostendebat quid esset peccatum. Ideo et lex data est littere, que commemoraret legem nature. Ego autem uiuebam aliquando. Quasi iustus et liber a peccato uiuere mihi uidebar. Sine lege. Unde manifestat, non ex persona sua proprie, sed generaliter ex persona hominis loqui. Sed cum uenisset mandatum: id est, in obliuionem uenerat esse peccatum; at ubi uenit mandatum, recognitum est peccatum, ut omnis qui illud fecerit, mortuum se esse cognoscat. Reuixit. Id est, enituit et apparuit. Reuixit, ait: non uixit; uixerat enim aliquando in Paradiso, quando contra datum preceptum satis apparebat  admissum. Peccatum reuixit, ego autem mortuus sum. Hoc est, apparuit quod fuerat occultum, quia uixerat per scientiam naturalem, et mortuum fuerat per obliuionem: quia preuaricatus sum iam sciens, et mortuum me esse peccati manifestatione perspexi: quia iam preuaricatione peccat, qui uidet per legem quid facere non debeat, et tamen facit siue titillatione, siue delectatione, etsi non consensione: uel quia reatus preuaricationis certum mortis supplicium comminatur. Et inuentum est mihi mandatum. Quod custoditum proficiebat ad uitam, hoc neglectum perduxit ad mortem: quia sciens illud non custodiui. Hoc totum ideo, ut ostendat legem quidem datam ad uitam, sed quia non dedit adiutorium, quomodo possimus saluari, ut nos deducat ad gratiam, que totum habet, et misericordiam,  et adiutorium, et exemplum. Quod erat ad uitam, hoc esse ad mortem. Si uis ad uitam uenire, serua mandata. Custoditum mandatum uitam tribuit: non custoditum, mortem, que transgressio est. Nam peccatum occasione accepta. Si quid contra legem uidetur dicere, eis imputat, qui perfectiora accipere non ualuerunt. Ideo occasionem dixit fuisse peccati. Per mandatum. Quia suasio delinquendi ad peccatum uehementior est, cum adest prohibitio: et non solum peccatorem, sed et transgressorem facit. Quia ergo ab hominibus nondum spiritalem gratiam accipientibus suauius admittitur quod uetatur, fallit peccatum falsa dulcedine: quia uero accidit reatus preuaricationis, et occidit: quia pretium mortifere uoluptatis amplectitur dulcedinem illam qua fallitur, et delectatur  etiam contra legem facere: et tanto magis libet, quanto minus licet. Seduxit me, et per illud occidit. Neque enim nullum peccatum, nisi concupiscendo committitur. Proinde que hoc prohibet, bona et laudabilis lex est. Sed ubi sanctus adiuuat Spiritus, inspirans pro concupiscentia mala concupiscentiam bonam, hoc est caritatem diffundens in cordibus nostris, profecto illa lex quamuis bona auget prohibendo desiderium malum. Sicut aque impetus si in eam partem non cesset fluere, uehementior fit obice opposito, cuius molem cum euicerit maiori cumulo precipitatus uiolentius per prona prouoluitur. Nescio quo enim modo hoc ipsum quod concupiscitur, fit iucundius dum uetatur. Et hoc est quod fallit peccatum per mandatum, et per illud occidit: Cum accidit  etiam preuaricatio, que nulla est. Itaque lex quidem sancta, et mandatum sanctum et iustum. Contra impugnatores legis, et contra eos qui iustitiam a bonitate secernunt, lex et sancta et bona dicitur, et gratia iusta. Nisi enim abundauerit iustitia uestra, et reliqua. Sed et Deus in ueteri Testamento nonnunquam bonus, et in Nouo dicitur iustus: ut est illud, Pater iuste. Et hoc contra Marcionistas: tamen nichil ex ea recte fit sine gratia, quia non est data que possit uiuificare, sed preuaricationis causa posita est: ut conuictos concluderet sub peccato, non iustificandis impiis, sed conuincendis superbis preuaricationis causa posita. Et contra Manicheos est, quia laudatur; et contra Pelagianos, quia nemo ex lege  iustificatur; et ideo uiuificandis eis quos littera occidit, spiritus gratie gratis opitulatur. Nam nichil ex ea recte fit, sicut dictum est, sine gratia: quia non est data que possit uiuificare. Et bonum. Custodientibus. Quod ergo bonum est, mihi factum est mors? Absit. Non mihi mandatum per se causa mortis exstitit; sed ego mihi facio qui peccando morte digna committo. In male utente quippe uitium est, non in mandato ipso, quod bonum est, quoniam bona est lex. Sed peccatum, ut appareat peccatum, per bonum mihi operatum est mortem. Per legem apparot peccatum, et per ipsam punitur. Ergo per bonum, id est, per legem, que bona est, si quis ea legitime utatur, mihi operatur mortem, cum eius transgressor efficior. Ut fiat supra modum peccans peccatum per mandatum.  Iniquitatis exigit magnitudo ut homo iam non peccator, sed peccatum uocetur. Ante legem modum habebat peccati appetitus per ignorantiam: supra modum est quod scienter admittitur. Scimus enim. Id est, quod lex ardua, sed spiritalia precipit, sed ego cum iuxta carnalem consuetudinem titillor, ab eius perfectione dissentio, perfecta perimit imperfectum. Quod lex spiritalis est. Expositum est hoc. Mandat que spiritus sunt opera: unde ostendit non posse impleri legem, nisi ab spiritali. Ego autem carnalis sum. Qui legem accipio, consueui carnaliter uiuere: id est, carni consentiens, nondum spirituali gratia liberatus. Bonum est enim non concupiscere: et hoc bonum uult iustus, qui ex fide uiuit, et tamen facit quod odit, quia concupiscit, quamuis post concupiscentias  suas non eat. Quod si fecerit, tunc uere ipse facit, ut cedat, ut consentiat, ut desiderio peccati obediat. uenundatus sub peccato. Id est pretium temporalis uoluptatis. Inter uendentem autem et ementem hoc loco istud probatur esse commercium. Proponit inimicus iniquitatis consilium, et accipit uoluntatis assensum. Accipio ergo amisse innocentie pretium, ipsam peccandi uoluptatem ac mortiferam de iniqua suauitate dulcedinem. uenundati, inquit, estis peccatis uestris, ne quisquam eum nondum redemptum Christi sanguine existimet; sed redemptionem, id est immortalitatem exspectat. uel uenundatum sub peccato in prima transgressione precepti, ut haberet corpus corruptibile, quod aggrauat animam. Nunc uero, tanquam emptum mancipium, cogitur seruire  libidini. Quod enim operor non intelligo. Nunquid non intelligo malum esse quod inuitus admitto? quomodo non intelligit qui hoc agit quod non uult, et quod odit, illud facit? Non paruum intelligentie indicium est, odisse delictum: ergo quod operor non intelligo, id est, non consentio, non approbo, non facio, et quamlibet uictus contrarium esse decerno: et rectum non esse euidenter intelligo, non agnosco esse in preceptis ueritatis. Non enim quod uolo bonum, hoc ago. Huc usque sunt uerba hominis, ut aliqui putant, sub lege constituti, nondum sub gratia: ut aliquis etiamsi nolit peccare, uincitur a peccato, inualuit enim consuetudo carnalis, et naturale uinculum mortalitatis. Ne forte ex his uerbis quispiam consentire carnis  concupiscentie ad opera mala S. Apostolum suspicetur, sed consideret quod adiunxit: Si autem quod nolo, hoc facio, consentio legi, quoniam bona est: magis enim se dicit legi consentire, quam carnis concupiscentie: hanc enim peccati nomine appellat. Facere ergo se dixit, non affectu consentiendi et implendi, sed ipso motu concupiscendi. Sed quod odio malum, illud facio. Bonum est enim non concupiscere: et hoc bonum uult iustus, qui ex fide uiuit, et tamen facit quod odit, quia concupiscit, quamuis post concupiscentias non eat: quod si fecerit, tunc uere ipse facit ut cedat, ut consentiat, ut desiderio peccati obediat. Si autem quod odio, illud facio. Id est, dum nolo facere quod committo, utique cum lege concordo, que mala et non uult, et prohibet; ideoque  ei mente consentio, opere contradico, atque ita aliud in me conscientia, aliud infirmitas agit, que iugo peccati, iudicio contradicente, succumbit; facere ergo se dixit, et operari, non affectu consentiendi et implendi, sed ipso motu concupiscendi. Consentio legi, quoniam bona est. Quia nolo quod non uult, conscientie lege ei consentio: quia quod nolo facio. Nunc autem. Nunc iam sub gratia, que me liberauit a consensione. Iam non ego operor illud. Id est, non consentio. Nam si et concupiscit et consentit, et agit, quomodo non ipse illud operatur? etiamsi se ipse operari doleat, et uinci grauiter ingemiscat. Non ego operor: hoc est, non interior mens: nec consentio exhibere membra mea arma iniquitatis. Antequam lex prohiberet, libens ipse faciebam; sed postquam  lex uenit, inuitus pecco, quia consuetudine uincor. Sed quod habitat in me peccatum. Habitat quasi hospes, et dominatur, et quasi aliud in alio non quasi unum habitat in me adhuc carnalis affectus. Scio enim quia iam non habitat in me. Ex eo quod scit, consentit legi: ex eo quod facit, cedit peccato: ut in me ita preualeat, quasi innatum uideatur: quod quidem non a Deo conditum, sed ex uitiata natura procedit. Hic incipit dicere, quod ipse titillationem carnis habuit. Notandum etiam quod titillationem ipsam Apostolus se sensisse testetur. Hoc est in carne mea bonum. Non dixit: Caro mea non est bona: sed bonum in carne mea non habitat, quam peccati deprimit consuetudo, quod uincere nequeo: quia dum de opere legis confido, gratie  adiutorium non requiro. Hoc autem quod inhabitat, ex traduce mortalitatis per transgressorem in omnes homines uenit. Nam uelle adiacet mihi. Est quidem in me uoluntas a Deo preparata atque donata, sed non est effectus: quia carnalis consuetudo uoluntati ipsi resistit, adhuc in ista uita mortali. Aliqui estimant quod uoces iste sint hominis sub lege constituti, nondum sub gratia. Perficere autem bonum non inuenio. Sine adminiculo gratie non inuenio bone uoluntatis effectum. Nam ut uelle sit, iam uoluntas a Deo preparata est: quia ipse est qui in nobis operatur et uelle. Et hoc notandum, quod non dixit: Facere bonum non inuenio, sed perficere: que est enim perfectio boni, nisi exstinctio mali? Perfectio  boni est, non concupiscere: quid enim facilius homini sub lege constituto, quam uelle bonum, et facere malum? Nam hoc est perficere bonum, ut nec concupiscat homo. Imperfectum est bonum, quando concupiscit: etiamsi concupiscentie non consentit ad malum. Non inuenio, id est non possum. Non enim quod uolo bonum hoc facio: sed quod nolo malum, hoc ago. uincente consuetudine quod nolo facio: sicut si quis iurare consueuit, quando non putat incurrit. Si autem quod nolo, illud facio. Facere ergo se dixit, et operari, non affectu consentiendi et implendi: sed ipso motu concupiscendi. Non iam ego operor illud. Non ego, quia inuitus; sed ego, quia ipse mihi hanc per uim consuetudinis imposui necessitatem. Sed quod habitat in me peccatum. Habitat  in me consuetudo peccati, que mihi per transgressionem primi parentis ex uitiata natura transfusa est. Inuenio igitur legem uolenti mihi facere bonum. Mente inuenio legem bonum facere contra malum, quod est in carne mea. Legem consentaneam habeo interioris hominis ut excludatur malum, quod mihi per uitiatam naturam inest: sed sine gratia Dei fieri non potest. Ideo dico: Quis me liberabit de corpore mortis huius? Quoniam mihi malum adiacet. Id est, desideria mala, uel consilia inimici, uel bella carnis, quibus inueterato consensu obtemperare consueui. Adiacet autem malum ex concupiscentia, cui non consentit, qui dixit: Iam non ego operor illud. Condelector enim legi Dei. Hic duas leges ponit: legem spiritus, et legem carnis, que resistit legi mentis:  id est, uel conscientie naturali, uel legi diuine, que in mente consistit. Libertas enim delectat: nam quandiu timore facis quod iustum est, non Deus te delectat: quandiu non te delectat, adhuc seruus facis. Delectet te, et liberes. Delectat me lex, delectat quod lex iubet, delectat me ipsa iustitia. Secundum interiorem hominem. Secundum mentem. uideo autem aliam legem in membris meis. Hec est, que remansit infirmitas. Repugnantem legi mentis mee, et captiuantem me in lege peccati, que est in membris meis. Ex hac parte sentit captiuitatem, ubi non est impleta iustitia. uideo autem aliam legem in membris meis: desideria carnis et motiones uitiate nature: id est, concupiscentiam. Sed ista concupiscentia si uocatur peccatum, ideo, quia a peccato  facta est, sic uocatur: sicut scriptura manus cuiusque dicitur, quod manus eam fecerit: peccata autem sunt que secundum carnis concupiscentiam illicite fiunt. Legem appellat in membris suis, onus ipsum mortalitatis, in quo ingemiscimus grauati. Corpus quod corrumpitur, aggrauat animam: per quod fit etiam sepe, ut inuite delectet quod non licet: quam sarcinam ideo legem appellat, quia iure supplicii imposita est. Repugnantem legi mentis mee. Que alibi mortificari iubet in membris. Mortificate, inquit, membra uestra. Legi, inquit, Dei: que in mente est et captiuantem me. Captiuum se esse deplorat: quia sentit in se desideria surgere puritati mentis contraria: contra que gratiam liberatoris implorat. Et  hoc potest intelligi, quod captiuitatem dixerit carne, non mente; occasione, non consensione; et ideo captiuantem, quia et in ipsa carne non est aliena natura, sed nostra. Potest etiam uideri Apostolus eum describere qui sub lege adhuc uiuit, nondum sub gratia. Quod dicit captiuantem me, hoc est, carnem meam: legi peccati, que est in membris meis. Sed etsi de ipso accipitur, non quod ipse immoderata libidine pollutus fuerit, sed a consensione praua liber: de concupiscentia tamen carnis, quam moderando frenabat, tanta humilitate et pietate gemuisse, ut optaret eam non habere potius quam domare. In lege peccati, que est in membris meis. Que damnat peccatum, siue malam consuetudinem, que in membris est: quasi diceret, et captiuantem me in lege  sua. Ideo captiuus, quia non facit que uult. Quandiu caro concupiscit aduersus spiritum, et spiritus aduersus carnem. Infelix ego homo, quis me liberabit? Qui sic tentor. uerba sunt hominis sub gratia constituti, cuius actio habet quidem reluctantem mortalitatem carnis, sed non uincentem ad consensionem peccati. Quis neget Apostolum, cum hec diceret, adhuc fuisse in corpore mortis huius? a quo utique uel impii non liberantur, quibus eadem corpora ad tormenta eterna redduntur. Liberari ergo est a corpore mortis huius, omni sanato languore carnis concupiscentie non ad penam corpus recipere, sed ad gloriam: sicut et alibi dicit: Et ipsi in nobismetipsis ingemiscimus adoptionem exspectantes, redemptionem corporis nostri. Liberari enim se a uitiis corporalibus et  mortiferis deprecatur. Si nos, inquit, Filius liberauerit, uere liberi eritis. De corpore mortis huius? Gratia Dei per Iesum Christum Dominum nostrum. Corpus mortis est littera occidens. Corpus mortis est mortifera uoluptas, et carnalis delectatio, et corporalis infirmitas, et uiolentia consuetudinis, que ad mortem trahit. De qua consuetudine non lex, sed gratia liberat, per Dominum nostrum Iesum Christum. Ante legem nulla pugna erat cum uoluptatibus huius seculi, quia totum licebat: sub lege uero pugnatur, sed uincimur: sub gratia autem pugnamus, et Deo adiuuante uincimus, quia non timore, sed dilectione seruimus. De quo corpore mortis non omnis liberatur, qui finit hanc uitam, sed qui in hac uita susceperit gratiam, et ne inaniter suscipiat, bonis operibus egerit  et fuerit cooperatus. Aliud est enim exire de hoc corpore, aliud est liberari de corpore mortis huius: quod sola Dei gratia impartit. Igitur ego ipse. Recapitulat aut concludit. Mente seruio legi Dei. Quandiu carnalis sum, duplex sum. Carne autem. Carne seruit legi peccati concupiscendo; mente legi Dei, eidem concupiscentie non consentiendo. Homo gemine et duplicis uoluntatis: id est, aut carnalis, aut spiritualis, quodammodo in semetipso diuisus iuxta operum qualitatem. Lex quidem una est, sed duo sunt genera mandatorum: unum quod docet bonum, aliud quod prohibet malum. Quod docet bonum, Dei est; quod prohibet malum, nostrum uitium est, quibus lex opus sit dari, qui peccamus. Legi peccati. Consuetudini,  uel uitiate nature, tandiu quandiu languor obluctatur saluti, et caro concupiscit aduersus spiritum.



CAP. uIII.

Nihil ergo nunc damnationis est iis qui sunt in Christo Iesu. Non enim damnatur, nisi qui concupiscentie carnis consentit ad malum: nam carne mortua, nichil habet in se quod damnari possit. Qui non secundum carnem ambulant. Qui a Christo didicerunt carnem crucifigere, et non carnaliter uiuunt. Lex enim spiritus uite in Christo Iesu liberauit me. Aduertendum quia gratiam, legem appellat. Gratia Noui Testamenti liberat nos a consuetudine peccati et mortis: auferendo etiam occasiones, et dando adiutorium et exemplum uiuendi, ne scilicet consensionem meam concupiscentia sibi uindicet carnis.  A lege peccati et mortis. Que occidit, et mortificat peccatores: id est, lege littere, siue ab illa lege quam supra in membris dixerat dominari. Nam quod impossibile erat legi. Quia nichil ad perfectum lex adducit, impossibile erat legi ut homines carnales faceret fidei custodire iustitiam: sed hoc Christus et precepto, et exemplo, et adiutorio fecit esse possibile. Impossibile est enim legem implere per carnem, qua superbi, ignorantes Dei iustitiam, id est que ex Deo est homini ut sit iustus, et suam uolentes constituere, tanquam per eorum non adiutum diuinitus arbitrium lex possit impleri, iustitie Dei non sunt subiecti: ideo iustitia legis in eis impletur, qui non secundum carnem ambulant: id est, secundum hominem ignorantem Dei iustitiam, sed ambulant secundum  spiritum. In quo infirmabatur per carnem. Infirmabatur per concupiscentias, id est per desideria carnalia: ideo non implebatur lex, quia ipsius iustitie nondum erat caritas, que interiore delectatione teneret mentem, ne ad peccatum delectatione rerum temporalium traheretur. Ergo infirmabatur lex per carnem: id est, non efficiebat iustos deditos carni. Deus Filium suum mittens in similitudinem. Similem carnem suscepit ceteris hominibus sine peccato: quia nec de concupiscentia, nec de coitu, sed de uirgine nata est. Facit hoc contra Photinum, qui negat Filium ante partum fuisse uirginis. Carnis peccati. Non caro peccati erat, que non carnali delectatione nata erat: tamen inerat similitudo carnis peccati, quia mortalis caro erat. Et de peccato damnauit  peccatum. Et de carne, que in nobis ante seruiebat peccato, uicit peccatum non peccando: quomodo si quis de barbaris uincat barbaros. Hostie quas offerebant pro peccato in lege, peccati nomine uocabantur, cum ipse peccatum nescirent: Sic et peccati caro, que pro peccatis nostris oblata est, peccati nomen accepit. Quidam dicunt de peccato Iudeorum, qui occiderunt Dominum, peccatum diaboli quo hominem implicuerit, condemnauit: sicut ad Hebreos scriptum est, ut per mortem destrueret eum, qui habebat mortis imperium. Et recte mors peccatum dicitur, quam de peccato constat esse generatam. Quidam dicunt de peccato Iudeorum, qui eum crucifixerant, factum est, ut sanguinem suum  in remissionem funderet peccatorum. In carne. In ipsa carne uicit peccatum, ut naturam, que fuerat bona per conditionem, et per transgressionem est uitiata, per suam gratiam reformaret, ut eius adiutorio uincere possit peccatum: que prius sic fuerat facta, ut possit non peccare si uelit. Sed ante transgressionem hoc, ut dixi: nam modo per gratiam Dei potest peccatum aut declinare, aut uincere: sic tamen, ut Dominum semper adiutorem imploret. Ut iustificatio legis impleretur in nobis. Hic aut ipsam gratiam legem uocat, aut certe illam iustificationem legis, que spiritu intra litteram latente est manifestata: ut quoniam in illis uiua et repugnante carne, iustificatio legis impleri non potuit, in nobis impleatur, qui Christi adiutorio carnem mortificamus  cum uitiis. Precepta legis implentur per caritatem, que per timorem non poterant impleri. Qui non secundum carnem ambulamus. Conuersamur. Sed secundum spiritum. Caro de terra facta est, spiritus autem a Deo datus est. Utraque ergo illa desiderant unde sunt: caro terrena, spiritus celestia. Si igitur spiritus carnem superauerit, operantur celestia; si autem consenserit, terrena preualebunt. Quis autem ambulat secundum spiritum, nisi qui agitur Dei Spiritu? Quotquot enim Spiritu Dei aguntur, ii filii Dei sunt. Qui enim. Unus homo ex spiritu constat et carne: quando ergo secundum carnem ambulat, caro est; quando secundum spiritum, spiritus est. Secundum carnem sunt. Manifesta sunt opera carnis. Que carnis sunt sapiunt. Terrena et carnalia bona  pro summis bonis concupiscunt. Qui uero secundum spiritum, que sunt spiritus sentiunt. Id est diuina. Deus enim spiritus est: quisquis non resistit uoluntati Dei, que sunt spiritus sentit. Nam prudentia carnis mors est. Prudentia a prouidendo dicitur. Ipse alibi dicit, prudentiam humanam esse, malo uicem referre. Talis ergo prudentia mortem parat transgrediendo preceptum. Ergo prudentia carnis est, ut unusquisque uelit se uindicare. Prudentia uero spiritus, non reddere malum pro malo. Anima cum inferiora appetit, prudentiam carnis habere dicitur; cum superiora, prudentiam spiritus. Non quia prudentia carnis substantia est, qua anima induitur aut exuitur; sed ipsius anime affectio est, que omnino esse desinet, cum se totam ad superiora conuerterit.  Prudentia autem spiritus, uita et pax. Prudentia spiritus et in presenti pacem habet, non reddendo malum pro malo; et in eternum uitam eternam meretur, propter obedientiam et pacem, dum per suam patientiam non sinit crescere peccatum. Quoniam sapientia carnis. Non caro, sed carnalis actus, Inimicitia est in Deum. Omne enim quod non est subiectum Deo inimicum est: et quicunque se uult uindicare, excedit modum etiam ueteris legis: non quia Deo quid nocere potest, sed sibi nocet. Legi enim Dei non subiicitur, nec enim potest. Impossibile penitus dixit, ut uel sic illos a carnis illecebris et luxuria reuocaret: uelut si dicamus, iniustitia esse non potest iusta: tanquam si diceretur: Nix non calefacit,  nec enim potest: quandiu enim nix est, non calefacit; sed resolui potest, potest et feruere ut calefaciat, sed cum hoc facit, iam nix non est. Sic et prudentia carnis dicitur, cum mundana pro celestibus concupiscit: sed cum celestia desiderare inceperit, desinit esse carnalis prudentia. Qui autem in carne sunt. Hinc probatur, quia non de substantia dixerit carnis. Deo placere non possunt. Quia fieri non potest ut non peccent qui carnaliter uiuunt, et carnis uoluntatibus acquiescunt. uos autem in carne non estis. Hoc est, in carnalibus desideriis, sed in spiritualibus. Sed in spiritu. In spiritali actu illi spiritualiter uiuunt qui Spiritum Dei habent: in illos Spiritus Dei est, in quos apparuerit fructus eius, sicut ad Galatas ait, fructus Spiritus. Si tamen Spiritus Dei habitat in uobis. Si quis autem Spiritum Christi non habet, hic  non est eius. Qui inimicos diligit, intelliget sanctum Spiritum sicut ex Patris, ita etiam ex Filii substantia procedere: quia unius est atque eiusdem substantie, qui eius Spiritum habet. Et ideo sicut Patris, ita et Filii appellatur. Et ideo dixit in Euangelio, de meo accipiet. Si quis, inquit, Spiritum Dei non habet: hoc est, ut oret pro persequentibus, ut diligat inimicos, ut in omnibus eum imitetur, sicut dicit Petrus apostolus: Christus passus pro uobis, reliquit uobis exemplum, etc. Dicit enim ipse discipulis: Nescitis cuius spiritus sitis, hi spiritus eius erant, quia in fide, et spe, et caritate, uiuebant. Si autem Christus. Si Christum semper imitamini. Corpus quasi mortuum, etsi resistit, non uincit, sicut Dauid dicit: Ego autem sicut surdus non audiebam: et tu exaudies  me, Domine Deus meus. In uobis est. Per gratiam suam. Corpus quidem. Spiritus uiuit et uiuificat, ut iustitiam faciamus; caro autem mortua est, ne ab ea uincamur. Non hoc solum queritur, ut caro moriatur, sed etiam ut spiritus uiuificetur. Simul aduerte quod uita anime iustitia sit: oportet ergo ut non solum a carnalibus cessemus, sed etiam spiritualia faciamus. Mortuum est propter peccatum. Mortuum corpus dicit quandiu tale est, ut indigentia rerum corporalium molestet animam, et quibusdam motibus sollicitet et inquietet. Nam peccatum ideo concupiscentia nuncupatur, quia merito peccati contigit: sicut scriptura manus cuiusque dicitur, quod manus eam fecerit. Spiritus uero uiuit propter iustificationem. Ille homo hic describitur, qui sub gratia  uiuit, et nondum habet perfectam pacem, que corporis resurrectione et immutatione futura est. Nam quandiu in hac uita sumus, non deest aut titillatio, aut delectatio: quamuis enim non cedat qui sub gratia uiuit, et mente seruit legi Dei, carne autem legi peccati. Quod si Spiritus eius, qui suscitauit Iesum a mortuis, habitat in uobis, qui suscitauit Iesum Christum a mortuis. Si uos ita exhibeatis ut digni sitis in quibus Spiritus sanctus habitet, non patietur templum sui Spiritus interire Deus: sed quomodo suscitauit Iesum a mortuis, ita et nos uiuificauit. uiuificabit mortalia corpora uestra, propter inhabitantem Spiritum eius in uobis. uiuificatis igitur mortalibus corporibus uestris, non solum ad peccandum consensio  nulla erit, sed nec ipsa cui consentiatur, carnis concupiscentia. Ergo, fratres, debitores sumus. Hoc totum facit, ut ostendat legem ueterem fidelibus non necessariam, que carnalibus et peccatoribus data est. Non carni, ut secundum carnem uiuamus. Id est, iam non sumus subiecti carnali consuetudini. Si enim secundum carnem uixeritis, moriemini. Si secundum rationem supra expositam, quod carnales homines iustitiam custodire non possunt. Si autem Spiritu facta carnis mortificaueritis, uiuetis. Exposuit quid supra dixerit carnem, hoc est, spiritualibus actibus carnalia opera subieceritis. Quicunque enim Spiritu Dei aguntur, ii sunt filii Dei. Quicunque gratia Dei et Spiritu sancto gubernantur. Tunc bene agis, si ab eo agaris: econtra filii diaboli spiritu eius aguntur,  qui ab initio peccat. Non enim accepistis spiritum seruitutis iterum in timore. Iudei acceperunt spiritum in timore, qui illos ad seruitutem cogeret: quia qui timet, seruus est; qui autem diligit, filius: sicut scriptum est: Seruus timet dominum, et filius diligit patrem suum. Si pater sum, ubi est honor meus? Si dominus, ubi est timor meus? Illi ergo, quia operari propter amorem nolebant, timore et necessitate coguntur; nos uero omnia uoluntarie propter dilectionem facere debemus, quasi filii. Sed accepistis spiritum adoptionis filiorum Dei. Tunc adoptamur, quando per baptismum renascimur: nam ante filii ire; et si filii ire, ubi est fides nature? In quo clamamus, Abba Pater. Qui uocat patrem, ostendit se esse filium. In omnibus ergo debet imitari  patrem, ne pro nomine indigne usurpato, maiori subiaceat pene. Clamantem, id est clamare nos facientem. Ipse Spiritus testimonium reddit spiritui nostro, quod sumus filii. Testimonium est adoptionis, quod habemus spiritum, per quem sic oramus. Tantum donum accipere nemo poterat, nisi Filii gratia, que est arrha, hoc est donum Spiritus sancti. Si autem filii et heredes quidem Dei, coheredes autem Christi. Qui per gratiam efficitur filius, merebitur esse heres, et coheres uero Filio fieri. Si tamen compatimur, ut et glorificemur. Si compatimur, patientia est, et etiam perseuerantia: quia si dona Dei ante oculos nostros ponimus, que ille pro nobis impiis pertulit, tali adiutore, non debemus timere pati pro illo, ut conglorificemur, sicut dicit sanctus Ioannes: Nunc filii Dei  sumus; cum apparuerit, similes ei erimus. Existimo enim quod non sunt condigne passiones huius temporis, ad futuram gloriam, que reuelabitur in nobis. Quid potest homo dignum pati gloria celesti, etiamsi esset illa uita, qualis nunc est ista? quidquid passus fuerit a morte, plus non est quam etiam pro peccatis suis antea merebatur. Nunc autem et peccata donantur, et tunc uita eterna dabitur, et splendor solis, etc. Ostendit premium, quo facilius etiam mors contemnatur, quo ad illum possit tutius perueniri. Nam scimus homines, quod peius est, propter aurum se ultro ad bestias subrepsisse. Quod nos Deo adiutore facere debemus in tribulationibus propter Dominum: que cum sint temporales, eternam salutem  tribuunt. Si hoc ille dicit, quid nos? Nam exspectatio creature reuelationem filiorum Dei exspectat. uanitati enim subiecta est creatura. Quidam de Adam et Eua uolunt sentire creatura, quos serpens spe diuinitatis subiecerit uanitati, et corruptioni fecerit deseruire non uolentes: hoc est, non ex semetipsis, quia peccantes iusto iudicio sunt addicti; quia et ipsi  liberabuntur a seruitute corruptionis. Omnem autem creaturam, dicunt, omnes homines, quia usque ad aduentum Christi fuerunt iusti, quia et ipsi nondum acceperunt, sed exspectant in spe. Non solum autem illi, sed et nos ipsi, in quibus completa sunt, adhuc speramus, quibus dictum est: Multi prophete et iusti cupierunt uidere que uidetis, et non uiderunt. Ideo dicit: Reuelationem filiorum Dei  exspectant; tandiu omnia sic erunt quandiu erit resurrectio, postea ab actu cessabunt, et mutabuntur, secundum Scripturas. uanitati enim subiecta: id est hominibus, qui euanuerunt, quibus alii homines ministrant. Quidquid finem habet, uanum est ad comparationem eterne uite. uanitas  uanitatum, omnia uanitas. Nec putes ipsam tibi aliquid prestitisse, cum etiam peritura et mundana donauerit. Non uolens, sed propter eum qui subiecit eam in spe. Non sua sponte. Alii dicunt angelos, quia et ipsi creatura sunt, exspectare ut homines in angelorum dignitatem mutentur. Quia et ipsa creatura liberabitur a seruitute corruptionis, in libertatem glorie filiorum Dei. Qui de mundi creatura hoc uolunt accipere, hoc dicunt: Quando glorificandi sunt filii Dei, tunc et  ipsa creatura libera fiet a seruitute: quia et ipsa laborem sentit, sicut et terra iugiter seminata sterilis efficitur. Scimus enim quod omnis creatura ingemiscit, et parturit usque adhuc. Illa que possunt ingemiscere, propter nimium laborem ingemiscunt: quia plus ab illis exigitur quam possunt. Que autem sensum non habent, quomodo gemunt? nisi forte propter nostras iniquitates ingemiscant, sicut in passione Domini sol fugit, quia impietatem Iudeorum uidere non poterat. Non solum autem illa, sed et nos ipsi, primitias spiritus habentes, et ipsi intra nos gemimus, adoptionem exspectantes. Non solum creatura, que receptaculum spiritus non habet, uel carnales homines; sed et nos qui nouimus letitiam temporis futuri, dolemus nos hic diutius laborare. Item aliter: Non  solum angeli, qui nobis benigniores sunt, dolent de iis qui perseuerant in delictis; sed etiam nos qui Spiritum sanctum habemus, de talibus ingemiscimus. Redemptionem corporis nostri. Resurrectio Christi est redemptio corporis nostri. uel exspectamus glorificationem in resurrectionem futuram corporis nostri: ut corruptum hoc induatur incorruptione. Hoc capitulum obscurum est, inquit Augustinus, quia non satis apparet quam nunc uocet creaturam. Dicitur autem secundum catholicam disciplinam creatura, quidquid fecit et condidit Deus Pater, per unigenitum Filium suum, in unitate Spiritus sancti. Ergo non solum corpora, sed et anime nostre, id est spiritus nomine creature continentur. Sic autem  dictum est, ipsa creatura liberabitur a seruitute corruptionis in libertatem glorie filiorum Dei: quasi nos non simus creatura, sed filii Dei, in quorum glorie libertatem liberabitur a seruitute creatum. Item dicit: Scimus enim quod omnis creatura ingemiscit et dolet usque adhuc. Non solum illa, sed et nos ipsi, tanquam nos aliud simus, aliud omnis creatura. Totum ergo capitulum particulatim considerandum est. Existimo enim  quod non sint condigne passiones huius temporis ad futuram gloriam, que reuelabitur in nobis. Hoc manifestum est: dixerat enim superius: Si autem spiritu facta carnis mortificaueritis, uiuetis. Quod fieri non potest sine molestia, cui patientia necessaria est. Quo pertinet, et quod paulo ante ait: Si tamen compatimur, ut  et conglorificemur. Quod itaque ait: Nam et exspectatio creature reuelationem filiorum Dei exspectat, hoc eum puto dicere: Nam et hoc ipsum quod in nobis dolet, cum facta carnis mortificamus, id est, cum esurimus, uel sitimus per abstinentiam, dum frenamus delectationem concubitus per castitatem; cum iniuriarum lacerationes et contumeliarum aculeos per patientiam sustinemus; dum neglectis atque reiectis uoluptatibus nostris, pro fructu matris Ecclesie laboramus: quidquid in nobis in hac atque huiusmodi attritione dolet, creatura est, dolet enim corpus et anima, que utique creatura est, et exspectat reuelationem filiorum Dei, id est exspectat quando appareat quod uocatum est. Quia enim Filius Dei unigenitus non potest dici creatura, quandoquidem  per ipsum facta sunt omnia que Deus fecit, distincte etiam nos uocamur creatura ante illam gloriam euidentem; et distincte uocamur filii Dei, quamuis hoc adoptione mereamur. Nam ille unigenitus natura filius est. Ergo, exspectatio creature, id est exspectatio nostra, reuelationem filiorum Dei exspectat, hoc est, exspectat quando appareat quod promissum est, quando reipsa manifestandum sit, quod nunc spe sumus; filii enim Dei sumus, et nondum apparuit quid erimus. Scimus enim quia cum apparuerit, similes ei erimus: quia uidebimus eum sicuti est. Ipsa est reuelatio filiorum Dei, quam nunc exspectat exspectatio creature. Nam quod creatura reuelationem exspectat alterius nature, quia non sit creatura, sed ipsa qualis nunc est, exspectat quando  sit qualis futura est. Tanquam si diceretur: Opere ante pictorem posito, subiectis sibi coloribus, et ad opus eius paratis, exspectatio colorum reuelationem imaginis exspectat, et manifestationem: non quia tunc alii erunt, aut non colores erunt, sed tantum quod aliam dignitatem tunc habebunt. uanitati enim subiecta est creatura: hoc est illud: uanitas uanitatum, et omnia uanitas. Que abundantia homini in omni labore suo, quem ipse laborat sub sole: cui est dictum: In labore manducabis panem? uanitati enim creatura subiecta est non sponte. Bene additum est: Non sponte; homo quippe sponte peccauit, sed non sponte damnatus est. Peccatum itaque fuit spontaneum, contra preceptum facere ueritatis,  peccati autem pena, subiici fallacie. Non ergo sponte uanitati creatura subiecta est, sed propter eum qui subiecit eam in spe, id est propter iustitiam atque clementiam: qui neque peccatum impunitum reliquit, nec insanabilem uoluit esse peccantem. Quia et ipsa creatura, id est ipse homo, cum iam signaculo imaginis propter peccatum amisso remansit tantum creatura, ipsa itaque creatura, id est ipsa que nondum uocatur filiorum forma perfecta, sed tantum uocatur creatura, liberabitur a seruitute interitus. Quod itaque ait, et ipsa liberabitur, facit intelligi et ipsa quemadmodum nos: id est, et de ipsis non est desperandum, qui nondum uocantur filii Dei, quia nondum crediderunt, sed tantum creatura: quia et ipsi creatura sunt, et liberabuntur  a seruitute interitus, sicut et nos, qui iam filii Dei sumus, quamuis nondum apparuerit quid erimus. Liberabitur ergo a seruitute interitus in libertatem glorie filiorum Dei: id est, erunt ipsi ex seruis liberi, et ex mortuis gloriosi in uita perfecta, quam habebunt filii Dei. Scimus enim quod omnis creatura ingemiscit et dolet usque adhuc. Omnis creatura in homine numeratur: non quia in eo sint omnes angeli, et supereminentes uirtutes ac potestates, celum, terra et mare, et omnia que in eis sunt; sed quia omnis creatura partim spiritalis est, partim animalis, partim corporalis: sicut in Euangelio dicit: Predicate Euangelium omni creature. Et ad Colossenses: In spe Euangelii, quod predicatum est in uniuersa creatura que sub celo est. Quod ut ab  inferioribus consideremus, corporalis creatura per loca ostenditur: animalis autem uiuificat corporalia: animalis regit, et tunc bene regit cum ipsa regendam se subiicit Deo. Cum autem transgreditur precepta eius, laboribus et erumnis per eadem ipsa que regere poterat implicatur. Qui ergo uiuit corpore, carnalis homo uel animalis uocatur: carnalis, quia carnalia sectatur; animalis autem, quia fertur dissoluta lasciuia anime sue, quam non regit spiritus, neque cercet intra metas naturalis ordinis, quia et ipse non se subdit regendum Deo. Qui autem spiritu animam regit, et per animam corpus, quod facere non potest, nisi Dominum habeat et ipse rectorem: quoniam sicut non potest caput mulieris uir esse, ita caput uiri Christus est, uocatur spiritalis, quia et  uita cum aliqua molestia nunc agitur: post autem nullam patietur. Et quoniam summi angeli spiritualiter uiuunt, infimi uero animaliter, bestie uero et omnia pecora carnaliter, corpus autem non uiuit, sed uiuificatur, omnis creatura in homine est, quia et intelligit spiritu, et sentit animo, et localiter corpore mouetur. Omnis itaque creatura in homine ingemiscit et dolet: non enim totam, sed omnem ait, tanquam si quis dicat quod solem omnes homines uident qui sunt incolumes, sed non toti uident, quia tantum oculis uident. Ita in homine omnis creatura est, qui et intelligit, et uiuit, et corpus habet; sed non tota creatura in ipso est, quia sunt preter ipsum et angeli, qui intelligant, et uiuant, et sint; et pecora,  que uiuunt et sunt, et corpora, que tantummodo sunt: cum ipsum uiuere magis sit quam non uiuere; et ipsum intelligere magis sit quam sine intellectu uiuere. Cum ergo miser homo ingemiscit et dolet, omnis creatura congemiscit et dolet. Usque adhuc autem recte dixit, quia etiamsi sunt aliqua iam in sinu Abrahe, et latro ille in paradiso constitutus, illo die quo credidit, dolere destiterit: tamen usque adhuc omnis creatura congemiscit et dolet, quia in illis qui nondum liberati sunt, omnis est per spiritum et corpus et animam. Non solum autem, inquit, omnis creatura congemiscit et dolet, sed et nos ipsi. Id est, non solum in homine corpus, et anima, et spiritus simul dolent ex difficultatibus corporis; sed et nos ipsi exceptis corporibus in nobis  ipsis congemiscimus. Et bene dixit: Primitias habentes spiritus: id est, quorum iam spiritus tanquam sacrificium oblati sunt Deo, et in diuino caritatis igne comprehensi sunt. Hec sunt primitie hominis, quia ueritas primum spiritum nostrum obtinet, ut per hunc cetera comprehendantur; uel quia primi spiritum ipso aduentu redemptionis accepimus. Iam ergo habet primitias oblatas Deo, qui dicit: Mente seruio legi Dei, carne autem legi peccati. Et qui dicit: Deus cui sermo in spiritu meo. Et de quo dicitur: Spiritus quidem promptus, caro autem infirma. Sed quoniam adhuc dicit: Infelix ego homo, quis me liberabit a corpore mortis huius? et adhuc alibi dicitur: uiuificauit et mortalia corpora uestra, et propter Spiritum eius manentem in uobis: nondum est  holocaustum; erit autem, cum absorbebitur mors in uictoria, cum ei dicetur: Ubi est, mors, contentio tua? ubi est, mors, aculeus tuus? Nunc ergo, inquit, non solum omnis creatura, id est, cum corpore; sed nos ipsi primitias Spiritus habentes, id est, nos anime quia primitias mentes nostras obtulimus Deo, in nobis ipsis congemiscimus: id est, preter corpus adoptionem exspectantes redemptionem corporis nostri: id est, ut et ipsum corpus accipiens beneficium adoptionis filiorum qua uocati sumus, totos nos liberatos transactis molestiis omnibus ex omni parte Dei filios esse manifestet. Spe enim salui facti sumus. Spes autem que uidetur, non est spes. Tunc ergo erit res, que nunc est spes, cum apparuerit quid  erimus similes illi, quoniam uidebimus eum sicuti est. Hoc capitulum si hoc modo, ut tractatum est, aperitur, non incidemus in illas molestias quibus homines plerique dicere coguntur, omnes angelos, sublimesque uirtutes in dolore et gemitibus esse, antequam nos penitus liberemur: quia dictum est: Omnis creatura congemiscit et dolet. Quamuis enim adiuuent nos pro sua sublimitate, dum obtemperant Deo, qui unicum Filium suum dignatus est pro nobis mittere; tamen sine gemitu et doloribus id facere credendi sunt, ne miseri existimentur, feliciorque ille sit de numero nostro Lazarus, qui iam in Abrahe sinu requiescit: presertim quia dixit, eamdem creaturam, que congemiscit et dolet, uanitati esse subiectam: quod de summis et excellentibus uirtutum  potestatumque creaturis nefas est credere. Deinde liberari eam dixit a seruitute interitus, quo illos cecidisse, qui in celis agunt uitam beatissimam, non possumus credere. Tamen nichil temere confirmandum est, et pia diligentia etiam atque etiam uerba diuina tractanda sunt: ne forte cum gemiscit et dolet, et uanitati subiecta est, possit aliquo alio modo intelligi, ut de summis angelis, quandiu nostre infirmitati iussu Domini non opitulantur, non impie possit existimari. Sed siue illa, quam exsecuti sumus, siue alia huius capituli expositio proferatur, id tantum est cauendum, ne uiolet aut uulneret catholicam fidem: scio enim uanos multos hereticos multa impie et inepte iactitasse. Spe enim salui facti sumus. Spe, inquit, non reipsa salus speratur adhuc, sicut  ad Corinthios: Per fidem ambulamus, non per speciem; credimus quod futuri sumus, adhuc tamen non sumus. Spes autem que uidetur, non est spes. Nam quod uidet quis, quid sperat? Quod uidetur non speratur, quia tenetur. Si autem quod non uidemus speramus. Ideo patientia per fidem magnam habet mercedem, quia sperat quod non uidet; et sic securi sumus, quasi iam acceperimus quod nondum accepimus. Per patientiam exspectamus. Spes sine patientia esse non potest. Similiter autem et spiritus adiuuat. Secundum eamdem exspectationem adiuuat spiritus infirmitatem orationis, ut que Dei sunt oremus, et propter spem que placita sunt Deo postulemus. Infirmitatem nostram. Infirma est oratio nostra, nisi a Spiritu sancto non solum adiuuetur,  sed etiam inspiretur. Nam quid oremus? Frequenter que putamus prospera, obsunt: ideo non conceduntur, Deo melius prouidente: sicut Paulus ter Dominum rogauit. Sicut oportet nescimus. Quia nunc per speculum uidemus, sicut ad Corinthios ait: Si quis existimat se scire, nondum sciuit quemadmodum oporteat eum scire. Sed ipse Spiritus postulat pro nobis. Quomodo nos tentat ut sciat, hoc est, ut scire nos faciat; sicut dicitur: Ille edificauit domum, cuius iussu fit, sic et Spiritus sanctus postulat, id est postulare nos facit que Dei sunt, inspirando, uel prestando, aut operando in nobis. Gemitibus inenarrabilibus. Gemere nos facit altis gemitibus mutis: quia quantum ore petere non possumus, tantum gemitibus  deprecamur. Qui autem scrutatur corda scit quid desiderat spiritus. Hic gratiam spiritus nominauit Spiritum sanctum, sicut ibi: Si orauero lingua, spiritus meus orat: ubi genus lingue uel locutio intellecta accipitur. Quia secundum Deum. Quia celestia et diuina desiderat. Postulat pro sanctis. Pro sanctis rebus, non humanis, neque terrenis. Scimus autem quomodo diligentibus Deum omnia cooperantur in bonum. Quecunque fecerimus, uel fuerimus passi propter dilectionem, omnia nobis ad mercedem concurrunt: siue cooperantur, hoc est crescunt; siue adiuuante Deo contraria uertuntur in prosperum, secundum illud: Omnia quecunque feceris, prosperabuntur. His qui secundum. Sicut et nos dicit ante mundi constitutionem electos. Propositum uocati sunt  sancti. Propositum Dei est, ut sine operibus legis, uel quibuscunque aliis meritis per fidem solum iustificaret impios, que fides non ex natura, sed Dei donum est: fructus spiritus est inter cetera et fides. Non enim omnes uocati, secundum propositum sunt uocati; quoniam multi uocati, pauci electi. Ipsi ergo secundum propositum uocati, qui et electi ante constitutionem mundi. Nam quos presciuit et predestinauit conformes fieri imaginis Filii sui. Predestinauit, ut qui dono eius conformis esset in uita, esset conformis in gloria: qui transformauit corpus humilitatis nostre conforme corpori claritatis sue. Unde et Ioannes: Similes ei erimus. Ut sit ipse primogenitus in multis fratribus. Primogenitus ex mortuis, quia habet multos preter se. Quos autem predestinauit. Hic predestinatio in  temporibus intelligitur, non in huius temporis hominibus: id est, et ante legem, sub lege et sub gratia. Sed quicunque tunc saluati sunt, Dei gratia sunt saluati, dicente Apostolo: Habentes autem eumdem spiritum fidei. Hos et uocauit. Homines in hoc tempore ad fidem uocauit, quia apud eum antequam mundus esset, erant uocati. uocantur autem per fidei inspirationem, et per exhortationem, et diuina operatione, iustificantur per baptismum, glorificantur per premium, siue in presenti per uirtutem; sed hec omnia sunt dona Dei: quia dicit alibi: Ut dignetur uos uocatione sua. Et illud: Qui uos uocauit in gratia Dei, iustificati gratis, qui operatur omnia in omnibus: quia ipse nos eripuit de potestate tenebrarum, et transtulit in regnum dilectionis sue: non ipsius, sed  Filii. Et quos uocauit, hos et iustificauit; quos autem iustificauit, illos et magnificauit. Manum est tibi uocari seruum meum; quos post resurrectionem glorificaturus est. Illa omnia iam facta sunt, presciuit, predestinauit, uocauit, et iustificauit. Quoniam et omnes iam presciti et predestinati sunt, et multi iam uocati atque iustificati. Quod autem ait: Illos et glorificauit, illa gloria intelligenda est hic, de qua idem dicit: Cum Christus apparuerit uita uestra, tunc et uos apparebitis cum illo in gloria. Quid ergo dicemus ad hec? Si Deus pro nobis, quis contra nos? Si Deus nos adiuuat, quis nobis nocebit? Si Deus gratis nos uult iustificare, quis dicit: Non potest fieri? uult ostendere multum esse quod accepimus, et quod nemo preualeat impedire uoluntatem Dei, qui quod uult  facit. Qui etiam proprio Filio suo non pepercit, sed pro nobis omnibus tradidit illum: quomodo non etiam cum illo omnia nobis donauit? Non pepercit permittendo tradi, ut et tradentibus libertas permaneret arbitrii ad peccandum, et nobis patientie monstraret exemplum. Nam Christo quid habet carius quod nobis neget, qui pro nobis proprio Filio non pepercit? Non solum autem a Patre est traditus, sed a semetipso, sicuti alibi dicit: Qui tradidit semetipsum oblationem et odorem Deo in odorem suauitatis. Quis accusabit electos Dei? Quis accusabit quos Deus elegit, et fecit credentes in se? Deus signis et uirtutibus iam esse iustos probat, contra eos qui dicunt: Non sunt iusti, nisi quos lex iustificauerit: cum tunc omnia  fueraut sub peccato conclusa. Si quasi confirmans pronunties, quanta peruersitas oriatur? Sic ergo pronuntiandum est, ac si diceretur: Deusne quid iustificat? ut subaudiatur: Non utique. Deus qui iustificat. Subaudiendo: Nunquid Deus qui per eos signa et mirabilia facit, qui eos gratis iustificauit? Quis est qui condemnet? Quasi interrogat: Quis est qui condemnet? aut dimittet? Intelligendum est: Nunquid Christus? Et respondet: Qui mortuus est pro nobis, ipse nos condemnat? Absit. Imo qui et resurrexit, et est in beatitudine Patris. Qui sicut per serui formam rogat pro nobis Patrem, et etiam nos exaudit cum Patre, nunquid ipse nos accusabit aut condemnabit? Christus iehsu qui mortuus est: imo qui resurrexit. Ille nos tantum dilexit, ut etiam moreretur pro nobis.  Qui est ad dexteram Dei. Ubi ille est, et nos uenturi sumus; secundum hominem tractat, secundum quem mortuus est, et primogenitus factus ex mortuis. Qui etiam interpellat pro nobis. Solent Ariani dicere: Minor est qui interpellat. Respondendum est, Dominum obliuionem non pati, ut pro illis semper commoneatur quos ipse iustificauit. Sed in hoc interpellare dicitur, dum semper hominem, quem suscepit glorificatum, quasi nostrum pignus Patri ostendit et offert, ut uerus et eternus Sacerdos. Per quem hominem et minor dicitur: sicut anima et corpus ex diuersa substantia unus est homo, ita Deus et homo, ex diuersa substantia unus est Christus. Ac per hoc cum sit ipse unus ex diuersa substantia, ipse se quodam modo petit, ipse quodammodo pro nobis exaudit.  Quis nos separabit a caritate Christi? tribulatio, an angustia, an fames, an persecutio, an nuditas, an periculum, an gladius? sicut scriptum est. Iudei illos separare uolebant a Christo, uolentes eos ad legis custodiam reuocare. Post tanta et tam preclara beneficia et promissa, quis nobis tale aliquid dabit aut promittet, ut a Christo merito recedamus, qui etiam animam suam posuit pro nobis? Quia propter te mortificamur tota die, existimati sumus ut oues occisionis. Beati estis cum uos persequuntur propter me. Et, propter te, ait, non propter aliquod crimen morte afficimur: et propter te mortem sustinemus cum uicem referre possimus. In nobis maxime impletur hoc testimonium, quibus nec resistere licet, exemplum magistri et domini sequentibus, qui uelut ouis  ad occisionem ductus est. Sed in his omnibus superamus, propter eum qui dilexit nos. Has omnes tribulationes ad nichilum ducimus propter eum qui etiam nos tantum dilexit, ut pro nobis moreretur: et quando pro eius nomine morimur, tunc maxime triumphamus. Certus sum enim, quod neque mors, neque uita. Certus sum: quia nec si mihi quis mortem minetur, nec si uitam promittat eternam. Neque angeli. Nec si se angelum a Deo dicat directum: sicut ipse ad Galatas ait. Neque principatus, neque instantia. Nec si in presenti honorem conferat. Neque futura. Neque si presentia bona, et in futuro gloriam promittat. Neque fortitudo. Neque si uirtutes operetur. Neque altitudo. Regni celorum uel sapientie. Neque profundum.  Neque profunditas scientie, uel infernus. Neque creatura alia poterit nos separare. Omnem pene creaturam nominauit, et non fuit his contentus, et addidit: Etiamsi sit alia creatura, non poterit nos separare a caritate Christi. Unde considerandum qua fide crediderit Christo. A caritate Dei que est in Christo Iesu Domino nostro. Charitas Christi non in hoc tantum constat, si quis dicat eum se diligere, sed etiam quecunque sanctis eius fiunt, sibi fieri ipse testatur, dicens: Qui uos recipit, me recipit, etc. Et Ioannes ait: Si fratrem tuum, quem uides, non diligis, Dominum, quem non uides, quomodo potes diligere? Imo dilectionem Dei in fratribus uoluit ostendi. Quoniam, inquit, Deus dilectio est, et cetera. Et Dominus: In hoc, ait, cognoscetur, quia discipuli mei  estis, si uos inuicem dilexeritis. Si diligitis me, mandata mea seruate. Et: Qui audit uerba mea, et facit ea, hic est qui me diligit.



CAP. IX.

ueritatem dico. Quidam dicunt, quod rem incredibilem dicturus, id est, quod se uellet esse anathema a Christo pro Isrel, primum quadam testatione satisfaciat. Satisfacit Iudeis se illos non odisse, sed eorum causa plurimum contristari quod Christo credere nollent, qui eis fuerit promissus. In Christo non mentior. Quicunque ergo baptizatus est, aut ueritatem dicit, aut mendacium, quidquid facit, in Christo facit, cuius est membrum. Et quicunque in baptismo peccat, in Christo peccat, sicut ait: Sic autem peccantes in fratres, et percutientes conscientias eorum infirmas, in Christo peccatis. Testimonium mihi perhibente  conscientia mea. Ille uerum loquitur, cuius conscientia testimonium perhibet, et non illum arguit in mendacio. In Spiritu sancto. Non ficto. Quoniam tristitia est mihi magna, et continuus dolor cordi meo. Eo quod uiderim eos non credere Deo. Optabam ego ipse anathema esse a Christo pro fratribus meis, qui sunt cognati mei secundum carnem. Optabam aliquando, non nunc optarem. Sciebam enim quod ipsorum erant omnia, sed cum cognoui ueritatem, conuersus sum qui tam infidelis fui, et illi non conuertuntur. Qui sunt Isrelite, quorum adoptio est filiorum, et gloria, et testamenta, et legislatio, et obsequium, et promissa. Refert et quid dimiserit, ut cognoscas que uis sit que eum potuit ab illis separare. Quorum patres. Abraham, Isaac, et Iacob. Et ex  quibus Christus secundum carnem: qui est super omnia Deus. Contra Arianum, Manicheum, et Photinum, sed et contra Nestorium, qui negat secundum carnem Dominum Christum. Benedictus in secula. Amen. Et Thomas ait, Deus meus, et Dominus meus, quod ille confirmat dicens: Quia uidisti, ideo credidisti. Non autem quod exciderit uerbum Dei. Quia superius dixerat, dolere se, quod genus Isrel suo uitio excluderetur a regno, quorum hec omnia fuerant, hic ostendit, illos, qui non credunt, non esse filios Abrahe, ne omnibus Iudeis predicare putaretur et diceretur: Ergo Deus mentitus est Abrahe? Absit. Hinc incipit ratiocinari, cur alto et iusto Dei iudicio, repulsis Iudeis gentes sunt intromisse. Non enim omnes  qui ex Isrel, ii sunt filii Isrel, neque qui semen sunt Abrahe, omnes filii. Si non omnes, tamen aliquanti, qui inde electi sunt, et facti credentes; si non omnes qui ex Isrel, ii sunt Isrel, ergo econtrario multi qui non sunt ex Isrel, ii sunt Isrel. Dicit Saluator: Ecce uere Isrelita, in quo dolus non est. In quo ergo dolus est, non est uere Isrelita. Sed in Isaac uocabitur tibi semen. In Isaac tunc etiam uocati sunt filii Abrahe, non in Ismel, cum et ipse semen eius esset. Id est, non qui filii carnis, hi filii Dei, sed qui filii sunt repromissionis, estimantur in semine: promissionis enim hoc uerbum est. Et Ismel enim secundum consuetudinem natus est ex ancilla, Isaac uero plus habuit quam natura dabat, qui iam de senibus per repromissionem natus est. Ita et nunc Christianos promissio facit filios  Abrahe, non caro et imitatio fidei eius, per quam iustificatus est, et meruit ut in semine eius benedicantur omnes tribus terre, non circumcisio. Secundum hoc tempus ueniam, et erit Sare filius. Non Agar ancille, ut ostendat posteriorem populum esse repromissionis, sic et in Isaac. Non solum autem illa, sed et Rebecca. Non solum Ismel et Isaac, qui quamuis ex uno Abraham, tamen diuersis matribus nati sunt, non fuere unum apud Dominum, sed etiam Iacob et Esau, qui ex uno sunt de Rebecca nati concubitu, antequam nascerentur, apud Deum per eius prescientiam sunt ad inuicem separati, ut propositum Dei in prescientia sua maneret, qua repudiaturus erat Iudeos incredulos, et gentibus sine ullis meritis erat misericordiam donaturus. Hoc totum  agit, ut ostendat, apud Deum prerogatiuam generis non ualere, nec eum personam alicuius accipere, quod his uult firmare exemplis, que illi poterant in calumniam uertere, de his ipsis ostensurus, Deum quod uelit facere, neminem ei posse contradicere, si uoluit generi eorum aliquid proprie dare, et nunc quos uoluit eligere. Ex uno concubitu habens Isaac patris nostri. Cum enim nondum nati fuissent aut aliquid egissent boni aut mali, ut secundum electionem propositum Dei maneret. Ex uno duos, que intelligitur prima geminos edidisse, in eo quod quasi nouum sibi aliquid accidisset, perterrita Dominum interrogat. Non ex operibus, sed ex uocante dictum est ei: Maior seruiet minori. Non in Iacob et Esau est impletum, sed in figura dictum est populi Christiani, qui  prelatus est seniori populo Iudeorum, sicut et Ephraim et Manasses prefigurauerunt populum iuniorem, id est Christianum, qui sunt mutatis manibus benedicti. Sicut scriptum est: Iacob dilexi, Esau autem odio habui. Quod in Genesi dictum est. Hoc Propheta non de ipsis, sed de filiis eorum refert impletum, quod testimonium Apostolus sumens curiositatem et calumniam repressit, asserens quod nulla sit iniquitas apud Deum, sed quidquid agit, aut misericorditer, aut iudicialiter agit. Quid ergo dicemus? Nunquid iniquitas apud Deum? Absit. Adhuc ratiocinatur, et proponit sibi quasi contradicentis personam, et testimoniis superat, quod uoluntati Domini nemo ualeat contraire, ipso Moysi dicente: Miserebor cui misereor, id  est: Si ego bonus, oculus tuus quare nequam? Nunquid tibi tollo quod alii dono? In prescientia mea decreui in oliuam oleastrum inserere, quid ad te? Moysi enim dicit: Miserebor cui misereor, et misericordiam prestabo cui miserebor. Quia cui miseretur Deus, uocat eum et inspirat ut credat, et cui misericors fuerit ut credat, misericordiam prestat, hoc est, faciet eum misericordem, ut etiam bene operetur. Unde euidenter constat, omnia bona esse a Deo ipso, qui est Saluator omnium, maxime fidelium. Sed dicit aliquis: Quare illum sic, et alium non sic, et cur non omnes equaliter? Nunquid personarum est acceptor Deus? Acceptio personarum ibi recte dicitur, ubi ille qui iudicat, relinquens cause meritum de qua iudicat, alteri contra alterum suffragatur, qui inuenit aliquid  in persona quod honore uel misericordia sit dignum. Si autem quispiam duos habeat debitores, et alteri uelit debitum dimittere, et alterum exigere, cui uult donat, sed neminem fraudat, nec acceptio personarum dicenda est, quando iniquitas nulla est. Alioquin eis qui parum intelligunt, potest acceptio personarum uideri, ubi uinee dominus operariis, qui una hora illius opus fecerunt, tantum dedit quantum illis qui pertulerunt pondus diei et estus, equales faciens in mercede, quorum tam magna distantia fuerat in labore. Sed quid respondit de hac uelut acceptione personarum murmurantibus? Amice, non facio tibi iniuriam, etc. Nempe hic tota iustitia est, hoc uolo tibi reddi, huic donaui, neque tibi aliquid abstuli, aut quod debebam uel minui, uel negaui. An non  licet mihi quod uolo facere? etc. Sicut ergo hic nulla est acceptio personarum, quia sic alius gratis honoratur, ut alius debito non fraudetur: sic cum secundum propositum Dei uocatur alius et alius non uocatur; uocato datur gratuitum bonum, cuius boni est uocatio ipsa principium; non uocato redditur debitum malum, quia omnes rei sunt per unum, per quem peccatum intrauit in mundum. Igitur non uolentis neque currentis, sed miserentis est Dei. Concludit disputationem, et obiicit testimonia de Pharaone, ut Dei iudicia contremiscamus potius quam discutiamus, quia plerumque sunt occulta, nunquam tamen sunt iniusta, quia uerum est quod et currentium cursum ipse dirigit, et sine illius gratia nullius cursus suum sortiatur effectum, sicut dicit Ecclesiastes: Non  est uelocium cursus, nec fortium prelium; et Dauid: Nisi Dominus edificarit domum, in uanum laborarunt, qui edificant eam. Ipsius ergo auxilium implorandum est, qui operatur omnia in omnibus. Debet ergo currere Christianus, et nunquam presumere de suis uiribus, currere debet et Dei precepta implere, sed arrogare sibi nichil debet, secundum illud: Qui gloriatur, in Domino glorietur. Hoc contra illos qui de suis meritis ac uiribus presumebant. Nam et ipse currebat, quando est ueritus ire Bithyniam, sicut in Actibus apostolorum legimus. Credo quia inanis eius cursus erat futurus, sed illuc a Spiritu sancto directus est, ubi predicatio eius proficeret. Nam et Dauid clamabat ad Dominum: Gressus meos dirige secundum  eloquium tuum. Sine dubio inanis est cursus noster, nisi gressus nostri a Domino dirigantur. Nam et equus potest currere, sed si non habeat rectorem, infrenis et preceps preuolitat, et rectum iter non ambulat. Ita et nos sine Deo et gratia eius. Quis autem hominum habet potestatem tali uisu attingere mentem suam, qua eius uoluntas moueatur ad fidem? Quis autem animo amplectitur, quod eum non delectat? Aut quis habet in potestate, ut ei uel occurrat, quod eum delectare possit, uel delectet cum occurrerit? Cum ergo ea nos delectant, quibus proficiamus, a Deo inspiratur hoc, et gratia Dei prebetur hoc, non nutu nostro, uel industria, aut operum meritis comparatur, quia ut sit motus uoluntatis, ut sit industria studii, ut sint opera caritate feruentia, ille  tribuit, ille largitur. Petere enim iubemur, ut accipiamus, et querere, ut inueniamus, pulsare, ut aperiatur nobis. Nonne aliquando ipsa oratio nostra sic tepida est, uel potius frigida, et pene nulla, imo omnino interdum ita nulla, ut neque hoc in nobis cum dolore aduertamus, quia si uel hoc dolemus, iam oramus? Quid aliud ostenditur nobis, nisi quia et petere, et querere, et pulsare ille concedit, qui hec ut faciamus iubet? Igitur non uolentis, nec currentis, sed miserentis est Dei. Quandoquidem nec uelle, nec currere, nisi eo mouente atque excitante poterimus. Dicit enim Scriptura Pharaoni: Quia in hoc ipsum excitaui te ut ostendam in te uirtutem meam, et ut annuntietur nomen meum in uniuersa terra. Unusquisque modo et fine peccatorum completo punitur. Aliquoties  etiam in presenti, sicut Sodomite et Gomorrhei. Pharao ergo iam excesserat modum, et quoniam dignus erat perditione, uoluit Deus illius exemplo omnibus timorem incutere, et ut agnosceret populus eius, qui exiturus erat de Aegypto, uirtutem ipsius et iustitiam, ne ipsi similiter peccarent, aut timerent aduersarios suos, uoluit eos tali ultione non solum ab imminenti periculo liberare, sed etiam ad cauendum iniquitatem in posterum terrore sue potentie premunire. De Pharaone et sic intelligi potest, ut dicatur per Dei misericordiam induratus, quoniam quando Moyse orante cessauit plaga, ille indurabatur, et quamuis sciret eum ita esse induratum ut non posset conuerti, tamen bonitatem suam ostendit. Nam quod dixit, Excitaui: id est, prodidi, non feci: quomodo si  aliquis duo uasa plena, unum cum balsamo, et alterum cum stercore, uentilet, odorem siue fetorem prodit, non generat. Ergo cuius uult miseretur, et quem uult indurat. Miseretur magna bonitate, et, obdurat nulla iniquitate: miseretur bona tribuendo, obdurat digna retribuendo: tanquam si diceret: Ergo sic intelligitis, si cui uult miseretur, et quem uult indurat, sequitur intellectum uestrum, ut dicatis: Quid adhuc redarguimur? quod uult ipse, hoc facimus. Sensit Apostolus quid moueret carnalem intellectum eorum, et sibi uerba contradicentis, que apostolica auctoritate cerceret, opposuit. Ait enim: Dicis itaque mihi: Quid adhuc conqueritur? [Infra in eodem textu queritur.] nam uoluntati eius quis resistit? Respondit  que ista dicenti: O homo, tu quis es, qui respondeas Deo? Nunquid dicit figmentum ei, qui se finxit, quare me fecisti sic? Deinde secutus tam magnum abditumque secretum, quantum aperiendum esset hominibus iudicauit, et aperuit dicens: Si autem uolens Deus ostendere iram, et demonstrare potentiam suam, sustinuit in multa patientia uasa ire, que perfecta sunt in perditione, ut ostenderet diuitias glorie sue in uasa misericordie. Hoc est gratie Dei non solum adiutorium, uerum etiam documentum. Adiutorium scilicet in uasis misericordie; in uasis autem ire documentum. In eis enim ostendit iram, et demonstrat potentiam suam, quia tam potens est bonitas ut bene utatur etiam malis, et in eis notas faciat diuitias glorie sue in uasa misericordie: quoniam quod ab ire uasis exigit  iustitia punientis, hoc uasis misericordie dimittit gratia liberantis: nec beneficium quod nonnullis gratis tribuitur, appareret, nisi Deus aliis ex eadem massa pariter reis iusto iudicio condemnatis, quid utrisque deberetur ostenderet. Audi etiam integram loci istius interpretationem beatissimi Patris Augustini, nam de Pharaone ita respondetur: Prioribus meritis, quibus afflixit in regno suo peregrinos, dignum effectum cui obduraretur cor, ut nec manifestissimis signis iubentis Dei crederet: ex eadem ergo massa, id est, peccatorum, et uasa misericordie protulit, quibus subueniret, cum eum deprecarentur filii Isrel, et uasa ire, quorum supplicio illos erudiret, id est, Pharaonem et populum eius: quia quamuis essent utrique peccatores, et propterea ad unam massam  pertinerent; aliter tamen tractandi erant, qui uni Deo ingemuerant, ut eis subueniret: aliter illi, sub quorum iniustis oneribus gemuerant. Pertulit ergo in multa patientia uasa ire, que perfecta sunt in perditionem. Et eo ipso, quo ait: In multa patientia, satis significauit priora eorum peccata, in quibus eos pertulit, tum uindicare: quando de eorum uindicta subueniendum erat iis qui liberabantur: ut notas faceret diuitias glorie sue in uasa misericordie, que preparauit in gloria. Hic fortasse conturbatus ad illam questionem rediisti: Si cui uult miseretur, et quem uult obdurat, quid adhuc conqueritur? uoluntati eius quis resistit? Prorsus ita est, uis non uis, cui uult miseretur, et quem uult obdurat. Sed uelle Dei quis impius dicat iniustum, cui etiam  ipse Pharao clamat: Iustus est Deus: ego autem et populus meus iniusti, quia hec uoluntas Dei iniusta esse non potest. uenit enim de occultissimis meritis, que ipsos peccatores discernunt. Nam cum propter generale peccatum unam massam fecerint, non tamen nulla est inter illos diuersitas; quia sunt multi peccatores naturaliter moderate uiuentes, per quod quamuis nondum sint iustificati, digni tamen efficiantur iustificatione: et non precedet in aliis peccatoribus proprio uitio, ut digni sint obtunsione, habentes eumdem apostolum alibi dicentem: Quoniam non probauerunt Deum habere in notitiam, dedit illos Deus in reprobum sensum. Hoc est quod obdurauit cor Pharaoni. Quod autem illi non probauerunt  Deum habere in notitiam, hoc est quod digni exstiterunt dari in reprobum sensum: tamen uerum est, quia non uolentis, neque currentis, sed miserentis est Dei, quia si pro eo leuioribus quisque peccatis, aut certe grauioribus et multis, tamen magno gemitu et dolore penitendi misericordia Dei dignus fuerit, non ipsius est, qui si relinqueretur, interiret, sed miserentis Dei, qui eius precibus doloribusque subuenit. Parum est enim uelle, quamuis etiam ut uelimus uoluntas a Domino preparatur, tamen  parum est uelle, nisi Dominus misereatur. Sed Deus non miseretur, qui ad pacem uocat, nisi uoluntas iam quidem sanata precesserit: quia pax hominibus bone uoluntatis. Et quomodo nec uelle quisquam potest, nisi admonitus et uocatus,  siue intrinsecus, ubi nullus hominum uidet, siue extrinsecus per sermonem sonantem, aut per aliqua signa uisibilia, efficitur ut etiam ipsum uelle Deus operetur in nobis. Ad illam enim cenam, quam Dominus dicit in Euangelio preparatam, nec omnes qui uocati sunt uenire uoluerunt, neque illi qui uenerunt, uenire possent, nisi uocarentur. Nec illi debent sibi tribuere qui uenerunt, quia uocati uenerunt: nec illi qui noluerunt uenire, debent alteri tribuere, sed tantum sibi: quoniam ut uenirent uocati erant in libera potestate: uocari ergo ante meritum uoluntatem operatur: propterea et si quisquam tribuit quod uenit uocatus, non sibi potest tribuere quod uocatus est. Qui autem uocatus non uenit, sicut non habet meritum premii, ut uocaretur, sic incidet in meritum  supplicii, qui uocatus uenire neglexit. Ita erunt illa duo: Misericordiam et iudicium cantabo tibi, Domine. Ad misericordiam pertinet uocatio, ad iudicium pertinet beatitudo eorum qui uenerunt uocati: et supplicium eorum qui uenire noluerunt. Nunquid ergo latebat Pharaonem quantum boni consecuture ille terre per aduentum Ioseph fuerint? Illius ergo rei geste cognitio uocatio eius fit, ut populum Isrel misericorditer tractans non esset ingratus. Quod autem huic uocationi obtemperare noluit, et exercuit crudelitatem in eis, quibus humanitas et misericordia debebatur; meruit penam, ut induraretur illi cor, et tantam cecitatem mentis pateretur, ut tot et tantis tamque manifestis Dei signis non crederet, quo possit eius supplicio siue obdurationis, siue ultime uisibilis  submersionis erudiri populus, ut sibi afflictione illa [F. leg. afflictionem illam] et occulte obtunsionis, et manifeste submersionis inobedientie merito compararet. Hec autem uocatio, que siue in singulis hominibus, siue in populis, atque in ipso humano genere per temporum opportunitates operatur, alie et profunde ordinationis est: quo pertinet etiam illud: In utero sanctificaui te: et cum esses in renibus patris tui, uidi te. Et, Iacob dilexi, Esau autem odio habui, cum dictum sit antequam nasceretur: nec comprehendi potest, nisi forte ab eis qui diligunt Dominum Deum suum ex toto corde, et ex tota anima, et ex tota mente sua, et proximum tanquam semetipsos. Tanta enim caritate fundati, possunt iam, si fortasse cum sanctis, comprehendere  longitudinem, latitudinem et profundum. Illud tamen constantissima fide retinendum, neque quidquam Deum iniuste facere, neque ullam esse naturam, que non Deo debeat id quod est. Quia Deo debetur omne decus, et pulchritudo, et congruentia partium: quam si penitus persecutus fueris, et usque ad omnes reliquias de rebus detraxeris, remanet nichil. Cum ergo meritum peccando amiserimus, et si misericordia Dei remota, nichil aliud peccantibus nisi pena eterna debeatur, quid sibi uult homo de massa perditionis natus, ut Deo respondeat, et dicat: Quare sic me fecisti? si uis ista cognoscere, noli esse lutum, sed efficere filius Dei per illius misericordiam, qui dedit potestatem filios Dei fieri credentibus in nomine eius. Non autem quod tu cupis, antequam  credant, datur hominibus diuina nosse cupientibus. Merces enim cognitionis meritis redditur; credendo autem meritum comparatur. Ipsa autem gratia, que data est per fidem, nullis nostris meritis precedentibus data est. Quod enim meritum peccatoris et impii? Christus autem pro peccatoribus et pro impiis mortuus est, ut ad credendum non merito, sed gratia uocaremur, credendo autem etiam meritum collocaremus. Peccatores igitur credere iubentur et a peccatis credendo purgantur. Nesciunt enim quid recte uiuendo uisuri sint: quapropter cum uidere non possint, nisi recte uiuant, nec recte uiuere ualeant, nisi credant, manifestum est a fide incipiendum, ut precepta quibus credentes a seculo hoc auertuntur, cor mundum faciant, ubi uideri Deus possit; tunc demum  recte et non prepostere audies, si qua sunt de animarum occultissimis meritis et de gratia uel iustitia secreta omnipotentis Dei. Fidem etiam, ut credas, ille dat, a quo est omne datum bonum; quid enim habes quod non accepisti? Dicis itaque mihi: Quid adhuc queritur? uoluntati enim eius quis resistit? uerum est quod non resistitur: quia ipsa uoluntas Dei bona et iusta esse a nullo dubitatur Christiano. O homo, tu quis es, qui respondeas Deo? Et hoc contradicentis est, etiamsi sic esset, ut dicis, tu quis eras, qui responderes Deo? qui debes tacere, et quod tibi iubetur facere; si te bonum iubet facere, debes intelligere quia et ipse bonus est, cui malum non placet, et a quo te prohibet. Nunquid dixit: O homo, falsum est quod dixisti? sed dixit: O homo, tu quis es,  qui respondeas Deo? et reliqua. Nunquid dicit figmentum ei qui se finxit: Quid me fecisti sic? Annon habet potestatem figulus luti? Non dicit, quia non potest, nec debet; uult nos sic mutos esse apud Dominum, sicut lutum ad figulum: cum enim non intelligimus, non debemus mala sentire de Deo, scientes quod in Deo uitium cadere non potest, quia iudicia eius occulta sunt, iniusta non sunt. Ex eadem massa facere aliud quidem uas in honorem, aliud uero in contumeliam? De illa massa dicit populi peccatoris, qua ex Adam omnes creati sumus. Quod si uolens Deus ostendere iram, et notam facere potentiam suam. uoluntas Dei misericors est, et iusta, et non uult nisi quod bonum, pium et iustum est. Sustinuit in multa patientia. Qui illum diu sustinuit blasphemantem,  et populum suum duris operibus affligentem. uasa ire apta in interitum, ut ostenderet diuitias glorie sue. Implendo peccata uasa ire digna fuerant effecta, aptata a semetipsis in interitum, non solum per originale peccatum, sed per actuale. Ira quippe non redditur, nisi debita, ne sit iniquitas apud Deum. Et hinc intelligunt uasa misericordie quam gratuita illis misericordia prebeatur, quod ire uasis, cum quibus eis est perditionis causa, et massa communis, ira debita et iusta rependitur, et istis misericordia indebita condonatur. In uasa misericordie, que preparauit in gloriam, quos et uocauit. Quia ipse eis uoluit misereri, et facere eos uasa misericordie de uasis ire. Non solum ex Iudeis. Si personaliter uocasset, solos Iudeos uocasset; sed inuenimus eum nec  Iudeis peccantibus pepercisse, nec gentes saluari prohibuisse. Sed etiam ex gentibus, sicut Osee dicit. Quia et tunc Aegyptii aliquanti exierant cum illis. uocaui non plebem meam, plebem meam, et non dilectam, dilectam. Per prophetam ostendit predictum, gentes esse transituras ad Christum. Et non misericordiam consecutam, misericordiam consecutam. Et erit in loco, ubi dictum est eis: Non plebs mea uos: ibi uocabuntur filii Dei uiui. In tantum quo uult uocat, ut etiam gentes impias eligeret, et que nunquam boni aliquid fuerant operate. Si enim merita eligeret, solus Isrel, qui semper Deo seruiuit, debuerat hoc mereri, sed omnes gratis saluat, et nullum meritis suis, quia sicut dicit: Omnia sub peccato inclusit, ut omnibus misereretur. Isaias autem clamat pro Isrel:  Si fuerit numerus filiorum Isrel tanquam arena maris. Pro ipsis est, si credant, quod illis comminatur. Reliquie salue fient. Iudeorum autem paucitatem credituram ostendit Isaias, que sunt uasa in honorem: nam reliqua multitudo uasa in contumeliam. uerbum consummans et breuians in equitate. Secundum historiam sic intelligitur; sicut ego uerbum abbreuio, et finio, sic illud cito Deus faciet. Secundum allegoriam autem, Nouum Testamentum accipit uerbum abbreuiatum, quia omnia in eo breuiter comprehensa sunt, ut est: Credo in Deum Patrem omnipotentem, et in Filium eius Iesum Christum, et in Spiritum sanctum, et reliqua que sequuntur in symbolo. uel illud: Quod uobis fieri non uultis alii ne feceritis. Id est, ut compendio fidei, per gratiam saluos faciat credentes, non  per innumeras obseruationes, quibus illa multitudo seruiliter onerata premebatur. Per gratiam quippe nobis uerbum consummans et breuians fecit super terram, dicens: Iugum meum suaue est et onus meum leue. uel illud: Diliges Deum et proximum; in his preceptis tota lex pendet et prophete. Quia uerbum breuiatum faciet Dominus super terram. Contraxit et abbreuiauit Dominus populum Isrel. Et sicut predixit Isaias: Nisi Dominus Sabaoth reliquisset nobis semen, sicut Sodoma facti essemus et sicut Gomorrha similes fuissemus. Quia non est passus omnes perire cum impiis, sed inde uel paucos iustos effecit, et semen Abrahe uenit, qui saluaret que perierant; nisi uoluisset uel paucos saluare, omnes pariter perissemus, sed ut  quod promiserat Abrahe impleret. Cur autem iste accipiat ille non accipiat, cum ambo non mereantur accipere, et quisquis acceperit indebite accipiat, uires suas metiantur, et fortiora se non scrutentur, sufficiat eis scire, quod non sit iniquitas apud Deum. Quid ergo dicemus, quod gentes, que non sectabantur iustitiam, apprehenderunt iustitiam? Si non ita est ut dicimus, quia non est uolentis, neque currentis, quomodo gentes, que nunquam iustitiam quesierunt, inuenerunt iustitiam? et Isrel, qui semper iustitiam sectatus est, in legem iustitie non potuit peruenire? Respondit: Quia illi crediderunt, isti uero noluerunt, sed in operibus gloriati sunt, que nec custodierunt. Quid ergo dicimus contra hec, que nobis obiici possunt, hoc est, quod gentes non sectantes apprehenderunt, Isrel uero non  apprehendit? sed contremiscamus iudicia Dei, que, ut dixi, occulta sunt: iniusta autem nunquam sunt. Iustitiam autem que ex fide est: Isrel uero sectans legem iustitie, in legem iustitie non peruenit. Quam Dominus dedit uocatis ut crederent. Quare? quia non ex fide, sed quasi ex operibus. Quasi, quia non uere. Offenderunt. Offendunt ad lapidem offensionis, uelut argute legem defendendo, et naturam et liberum arbitrium precipitando: quemadmodum philosophi mundi. In lapidem offensionis. Qui uidet lapidem, lapis salutis est illi qui in eum non offendit: qui autem cecus est, offendit in lapidem. Ita et Iudei, quos excecauit malitia sua, ne Christum agnoscerent, offenderunt in eum, faciendo illi iniuriam, in quo gentes credentes apprehenderunt iustitiam. Ideo lapis offensionis  et petra scandali predictus est Christus, quia multi in passione eius et natiuitate scandalizantur, sicut scriptum est: Quia scandalizabantur in eo. Et ipse Paulus ad Corinthios: Christum crucifixum Iudeis scandalum, gentibus autem stultitiam: ipsis autem uocatis Christum Dei uirtutem, et Dei sapientiam. Unde et hic sequitur: Qui credit in eum, non confundetur. Petrus quoque dicit, quod credentibus lapis electus sit et angularis, incredulis uero offensionis. Sicut scriptum est: Ecce ponam in Sion lapidem offensionis, et petram scandali. In propheta Isaia hoc dixit. Et omnis qui credit in eum, non confundetur. Quia intelligit Dei uirtutem et Dei sapientiam.



CAP, X.

Fratres, uoluntas quidem cordis mei et obsecratio ad Deum fit. Pro inimicis non labiis tantum,  sed et corde orandum est. Pro illis in salutem. Pro Iudeis. Testimonium enim perhibeo illis quod emulationem Dei habent. Aemulationem habent sectande legis Dei. Sed non secundum scientiam. Nisi omnia quis secundum datam a Deo scientiam fecerit, impingit, etiamsi quis consummatus fuerit. Si scientiam Dei haberent Iudei, cognoscerent quod Christus non contra legem uenit, sed secundum legem, et quia non possint secundum legem iustificari, sed Deus gratis ex fide iustificat, non ex operibus legis, in quibus illi gloriabantur. Ignorantes enim Dei iustitiam. Ignorauerunt, quod gratis ex fide iustificat, et non ex operibus legis, in quibus illi gloriabantur, dicentes se custodisse legem, quam non custodierunt, et  per ipsam iustificando se, non subiiciunt se remissioni peccatorum, ne uideantur fuisse peccatores. Non enim ut essent infideles cogebantur inuiti, sed nolendo credere, infidelitatis crimine non carebant. Et suam querentes statuere, iustitie Dei non sunt subiecti. Que ex lege est, uel quam de libero esse fallebantur, ut falluntur arbitrio; et dum sibi tribuunt quod Dei est, iustitie Dei non sunt subiecti. Legis itaque iustitia est, iubere quod Deo placet, et uetare quod displicet. In lege iustitia est, seruire, et extra eam nullum Dei adiutorium ad recte uiuendum requirere. Dei autem iustitia est, non de uiribus suis presumere. Iustitia Dei dicitur, non qua iustus est Deus, sed qua dat homini Deus, ut iustus sit homo per Deum. Finis enim legis Christus, ad iustitiam. Finis legis dicitur  Christus, quia ipse est, uel in ipso est tota perfectio. Finis autem dicitur a consummando, non a consumendo, quia aliud est, finitus est panis, aliud finita est tela, illud ut non sit, istud ut perfectum sit. Qui ergo in Christo credit, ipse perficit legem, quia ad ipsum tendere et festinare debet omnis nostra intentio, qui ultra non habet quod requirat, quia omnia sunt impleta, quecunque de eo in sanctis Scripturis predicta sunt. Omni credenti. Iudeo et Greco. Moyses autem scripsit quoniam iustitiam que ex lege est, qui fecerit homo. Moyses quidem secundum historiam de lege dixit, sed Apostolus illud ad Christum aptat, quia lex nec in celo fuit, nec in abysso, et ideo illos iubet semper legem meditari, ut ibi inueniant Christum. uiuet in ea. Que autem ex  fide est iustitia, sic dicit. Nemo ergo uiuit illorum, quia nemo eam facit, quia ad comparationem tantorum peccatorum, etiamsi essent pauci qui facerent, nulli esse crederentur. Ne dixeris in corde tuo: Quis ascendet in celum? id est Christum deducere: aut, quis descendet in abyssum? hoc est Christum ex mortuis reuocare. Sed quid dicit Scriptura? Prope est uerbum in ore tuo, et in corde tuo. Hoc est, nec de passione, nec de resurrectione, nec de ascensione eius, quod non a semetipso factum sit, in corde tuo debeas dubitare. Hoc est uerbum fidei, quod predicamus. Hoc est Nouum Testamentum. Quia si confitearis in ore tuo Dominum Iesum, et in corde tuo credideris quod Deus illum excitauit a mortuis, saluus eris. Testimonium cordis est oris confessio. Corde enim creditur ad iustitiam;  ore autem fit confessio ad salutem. Delictis preteritis, non futuris. Ergo si fides sufficit ad iustitiam, et confessio ad salutem, Iudeus et Grecus unum sunt in Christo. Dicit enim Scriptura: Omnis qui credit in illum non confundetur. Non Iudeus tantum. Non enim est distinctio Iudei et Greci. De pristino peccato uel idololatria: non ergo illos uos potestis confundere, quos Scriptura dicit confundi non posse.



 Non ex operibus, sed ex uocante dictum est: Quia maior seruiet minori. uocantis est ergo gratia, percipientis uero gratiam consequenter sunt opera bona: non que gratiam pariant, sed que gratia pariantur: non enim ut ferueat, calefacit ignis, sed quia feruet. Nec ideo bene currit rota, ut rotunda sit, sed quia rotunda est. Sic nemo propterea bene operatur ut accipiat gratiam, sed quia accepit. Quomodo enim potest iuste uiuere, qui non fuerit iustificatus? quomodo sancte uiuere, si non fuerit sanctificatus? uel omnino uiuere, qui non fuerit iustificatus [alias uiuificatus]? Iustificat autem gratia, ut iustificatus possit uiuere iuste. Prima est igitur gratia, secunda opera bona, sicut alio loco dicit: Ei autem qui operatur, merces non imputatur secundum gratiam, sed secundum debitum.  Non enim intelligebant, quia eo ipso quo gratia est euangelica, operibus non debetur: alioquin gratia iam non est gratia. In multis locis hoc sepe testatur, fidei gratiam preponens operibus: non ut opera exstinguat, sed ut ostendat non esse opera precedentia gratiam, sed consequentia: ut scilicet non se quisque arbitretur ideo percepisse gratiam, quia bene operatus est; sed bene operari non posse, nisi per fidem perceperit gratiam. Incipit autem homo percipere gratiam, ex quo incipit Deo credere, uel interna uel externa admonitione motus ad fidem. Sed interest quibus articulis temporum, uel celebratione sacramentorum gratia plenior et euidentior infundatur. Sed ut de re de qua agitur potius loquamur, ad frangendam atque deiiciendam superbiam hominum ingratorum gratie  Dei, et audentium gloriari de meritis, ista commemorantur. Cum enim nondum nati fuissent neque aliquid egissent bonum uel malum, non ex operibus, sed ex uocante dictum est: Quia maior seruiet minori. uocantis ergo est gratia. Si igitur electio, per prescientiam, presciuit autem Deus fidem Iacob, unde probas, quia non etiam ex operibus elegit eum? Si propterea, quia nondum nati erant, et nondum aliquid egerant bonum aut malum; ita etiam nondum crediderat aliquis eorum: sed, sicut prescientia uidit crediturum, ita prescientia uidere poterat operaturum. Ut quomodo dicitur electus propter fidem futuram, quam presciebat Deus, sic alius possit dicere, propter opera futura potius electum, que nichilominus presciebat Deus. Quapropter unde ostendit  Apostolus, non ex operibus dictum esse: Maior seruiet minori: si quominus nondum nati erant, non solum non ex operibus, sed ex fide dictum est, quia utrumque deerat nondum natis. Non igitur et prescientia uoluit intelligi factam electionem minoris, ut maior ei seruiret. uolens enim ostendere, non ex operibus factam, propterea intulit dicens: Cum enim nondum nati fuissent, neque aliquid egissent bonum seu malum. Alioquin poterat ei dici, sed iam sciebat Deus quis quid esset acturus. Quamobrem unde illa electio facta sit queritur; quia si non ex operibus que non erant in nondum natis, nec ex fide, quia nec ipsa erat. Unde igitur? an dicendum quod nulla electio fuerit, non existente aliqua diuersitate in utero  matris, uel fidei, uel operum, uel quorumlibet omnino meritorum? Sed dictum est: Ut secundum electionem propositum Dei maneret. Et ideo querimus, quia dictum est: nisi forte sic est distinguenda sententia, non ut intelligamus tanquam ideo non ex operibus, sed ex uocante dictum esset: Maior seruiet minori: ut secundum electionem propositum Dei maneret; sed ita potius, ut hoc de nondum natis et nondum aliquid operatis exemplum datum accipiatur, ne aliqua electio hic possit intelligi. Cum enim nondum nati fuissent, neque aliquid egissent bonum siue malum, ut secundum electionem propositum Dei maneret: id est, neque aliquid egissent bonum aut malum, ut propter ipsam actionem electio aliqua fieret eius qui bene egerat. Cum ergo nulla  esset electio bene agentis, secundum quam maneret propositum Dei, non ex operibus, sed ex uocante: id est ex eo qui uocando ad fidem gratia iustificat impium, dictum est: Quia maior seruiet minori. Non ergo secundum electionem propositum Dei maneret, sed ex proposito electio, id est, non quia inuenit Deus opera bona in hominibus que eligat, ideo manet propositum iustificationis ipsius: sed quia manet illud ut iustificet credentes, ideo inuenit opera que iam eligat ad regnum celorum. Nam nisi esset electio, non essent electi, nec recte diceretur: Quis accusabit aduersus electos Dei? Non tamen electio precedit iustificationem, sed electionem iustificatio. Nemo enim eligitur, nisi iam distans ab illo qui reiicitur. Unde quod dictum est, quia elegit nos Deus  ante mundi constitutionem, non uideo quomodo sit dictum, nisi prescientia. Hic autem quod ait: Non ex operibus, sed ex uocante dictum est ei, quia maior seruiet minori; non electione meritorum, que post iustificationem gratie proueniunt, sed liberalitate donorum Dei uoluit intelligi, ne quis de operibus extollatur. Gratia enim Dei salui facti sumus: et hoc non ex operibus, sed Dei donum est: non ex operibus, ne forte quis extollatur. Queritur autem, utrum uel fides mercatur hominis iustificationem, an uero nec fidei merita precedant misericordiam Dei, sed et fides ipsa inter dona gratie numeretur. Quia et hoc loco cum dixisset: Non ex operibus, non ait, sed ex fide dictum est ei, quia maior seruiet minori; ait autem: Sed ex uocante: nemo enim credit,  qui non uocatur. Misericors autem Deus uocat: nullis hoc uel fidei meritis largiens, quia merita fidei sequuntur uocationem potius quam precedant. Quomodo enim credent ei quem non audierunt? Et quomodo audient sine predicante? Nisi ergo uocando precedat misericordia Dei, nec credere quisquam potest, ut ex hoc incipiat iustificari, et accipere facultatem bene operandi. Ergo ante omne meritum est gratia. Etenim Christus pro impiis mortuus est. Ex uocante igitur minor accipit, non ex ullis meritis operum suorum, ut maior ei seruiret, ut etiam quod scriptum est: Iacob dilexi, ex uocantes sit Deo, non ex operante Iacob. Quid deinde Esau quod seruit minori, et quod scriptum est: Esau autem odio habui: quibus  malis suis hoc meruit, cum et ipse nondum natus fuisset, neque aliquid egisset boni aut mali, quando dictum est: Et maior seruiet minori? An forte quemadmodum illud de Iacob nullis meritis bone actionis dictum est, ita Esau nullis meritis male actionis odiosus? Si enim, quia presciebat Deus futura opera eius mala, propterea eum predestinauit ut seruiret minori, propterea predestinauit et Iacob, ut ei maior seruiret, quia futura eius bona opera presciebat: et falsum est iam quod ait: Non ex operibus. Si autem uerum est, quod non ex operibus, et inde hoc probat, quia de nondum natis, nondumque aliquid operatis hoc dictum est: unde nec ex fide, que nundum natis similiter nondum erat, quo merito Esau odio habetur antequam nasceretur: quod enim fecit  Deus ea que diligeret, nulla questio est. Si autem dicamus eum fecisse que odisset, absurdum est, occurrente alia scriptura, et dicente: Neque enim odio habens aliquid constituisti; et nichil odisti eorum que fecisti, aut constituisti. Quo enim merito factus est sol? aut quid offendit luna, ut tanto illo inferior? uel quid promeruit, ut sideribus ceteris tanto clarior crearetur? Sed omnia bona creata sunt, queque in genere suo. Non enim diceret Deus: Solem dilexi, lunam autem odio habui; aut: Lunam dilexi, stellas autem odio habui: sicut dixit: Iacob dilexi, Esau autem odio habui. Sed illa omnia dilexit, quamuis excellentie diuersis gradibus ordinata: quoniam uidit Deus quia bona sunt, cum dicto eius sint instituta. Ut autem odisset Esau, nisi iniustitie merito,  iniustum est. Quod si concedimus, incipit et Iacob iustitie merito diligi. Quod si uerum est, falsum est quod non ex operibus. An forte ex iustitia fidei? Quid ergo te adiuuat, Cum enim nondum nati fuissent? quandoquidem in nondum nato nec iustitia fidei poterat esse. uidit itaque Apostolus quid ex his uerbis possit animo audientis uel legentis occurrere, statimque subiecit: Quid ergo dicemus? Nunquid iniquitas est apud Deum? Absit. Et quasi docens quomodo absit: Moysi enim dicit, inquit: Miserebor cui misertus ero, et misericordiam prestabo cui misericors fuero. Quibus uerbis soluit questionem, an potius arctius colligauit? Idipsum enim est, quod maxime mouet: si miseretur cui misertus erit, et misericordiam prestabit cui misericors fuerit, cur  hec misericordia defuit Esau, ut etiam per illam bonus esset, quemadmodum per illam bonus factus est Iacob? An ideo dictum est: Miserebor cui misertus ero, et misericordiam prestabo cui misericors fuero, quia cui misertus est Deus, ut eum uocet, miserebitur eius ut credat; et cui misericors fuerit ut credat, misericordiam prestabit, hoc est, faciet eum misericordem, ut etiam bene operetur? Unde admonemur nec ipsis operibus misericordie quemquam oportere gloriari et extolli, quod eis quasi suis Deum promeruerit: quandoquidem ut haberet ipsam misericordiam, ille prestitit, qui misericordiam prestabit cui misericors fuerit. Quod si eam credendo se meruisse quis iactat, nouerit eum  sibi prestitisse ut crederet, qui miseretur, inspirando fidem, cuius misertus est: ut adhuc infideli uocationem impartiret. Iam enim discernitur fidelis ab impio. Quid enim habes, inquit, quod non accepisti? si autem accepisti, quid gloriaris quasi non acceperis? Recte quidem hoc, sed cur hec misericordia subtracta est ab Esau, ut non sic uocaretur, ut et uocato inspiraretur fides, et credens misericors fieret, ut bene operaretur? An forte quia noluit? Si ergo Iacob ideo credidit quia uoluit, non ei Deus donauit fidem, sed eam sibi ipse uolendo prestitit, et habuit aliquid quod non accepit. An quia nemo potest credere, nisi uelit; nemo uelit, nisi uocetur? nemo autem sibi potest prestare ut uocaretur: uocando Deus prestat et fidem, quia sine uocatione non potest  quisquam credere, quamuis nullus credat inuitus. Quomodo enim credent ei quem non audierunt? aut quomodo audient sine predicante? Nemo itaque credit non uocatus, sed non omnis credit uocatus; multi enim sunt uocati, pauci autem electi. Utique ii qui uocantem non contempserunt, sed credendo secuti sunt, uolentes autem sine dubio crediderunt. Quid ergo quod sequitur? Igitur non uolentis, neque currentis, sed miserentis est Dei. An quia nec uelle possumus, nisi uocati: et nichil ualet uelle nostrum, nisi ut perficiamus adiuuet Deus? Opus est ergo uelle currere. Non enim frustra diceretur: In terra pax hominibus bone uoluntatis. Et: Sic currite, ut comprehendatis. Non tamen uolentis, neque currentis, sed miserentis est Dei, ut et quod  uolumus adipiscamur, et quo uolumus perueniamus. Noluit ergo Esau, et non cucurrit; sed et si uoluisset, et cucurrisset, Dei adiutorio peruenisset, qui ei etiam uelle et currere uocando prestaret, nisi uocatione contempta reprobus fieret. Aliter enim Deus prestat ut uelimus: aliter prestat quod uoluerimus. Ut uelimus enim, et suum esse uoluit et nostrum: suum uocando, nostrum sequendo. Quod autem uoluerimus, solus prestat: id est, posse bene agere, et semper beate uiuere. uerumtamen Esau nondum natus, nichil horum possit uelle, seu nolle. Cur ergo in utero positus improbatus est? Reditur enim ad illas difficultates, non solum sua obscuritate, sed etiam nostra iam multa repetitione molestiores. Cur enim Esau reprobatus est nondum natus, qui nec credere  poterat uocanti, nec contemnere uocationem, nec boni uel mali aliquid operari? Si prescientia future male uoluntatis eius, cur non et Iacob prescientia Dei approbatus est future bone uoluntatis eius? Quod si semel concesseris potuisse quemquam uel approbari uel improbari ex eo quod nondum in illo erat, sed quia Deus futurum esse presciebat: conuincitur enim potuisse etiam ex operibus approbari, que in illo Deus futura esse presciebat, quamuis nondum esset aliquid operatus: et omnino te nichil adiuuabit, quod nondum nati erant, cum dictum esset: Maior seruiet minori: ut hic ostendas dictum non ex operibus, quia nondum quisquam erat operatus. Illa etiam uerba si diligenter attendas, igitur non uolentis, neque  currentis, sed miserentis est Dei: non hoc Apostolus propterea tantum dixisse uidebitur quod adiutorio Dei ad id quod uolumus peruenimus: sed etiam ex illa intentione qua et alio loco dicit: Cum timore et tremore uestram ipsorum salutem operamini. Deus est enim qui operatur in uobis et uelle et operari pro bona uoluntate. Ubi satis ostendit, etiam ipsam bonam uoluntatem in nobis operante Deo fieri. Nam si propterea solum dictum est: Non uolentis neque currentis, sed miserentis est Dei, quia uoluntas hominis sola non sufficit ut recte iusteque uiuamus, nisi adiuuemur misericordia Dei: potest et hoc modo dici: Igitur non miserentis est Dei, sed uolentis est hominis: quia misericordia Dei sola non sufficit, nisi consensus nostre uoluntatis addatur. At illud manifestum  est, frustra nos uelle, nisi Deus misereatur. Illud autem nescio quomodo dicatur, frustra Deum misereri, nisi nos uelimus. Si enim Deus miseretur, etiam uolumus; ad eamdem quippe misericordiam pertinet, ut uelimus. Deus est enim qui operatur in nobis et uelle et operari pro bona uoluntate. Nam si queramus utrum Dei donum sit uoluntas bona, mirum si negare quisquam audeat. At enim quia non precedit uoluntas bona uocationem, sed uocatio bonam uoluntatem, propterea uocanti Deo recte tribuitur quod bene uolumus: nobis uero tribui non potest quod uocamur. Non igitur ideo dictum putandum est: Non uolentis, neque currentis, sed miserentis est Dei, quia nisi eius adiutorio non possumus adipisci quod uolumus: sed ideo potius, quia nisi eius  uocatione non uolumus. Sed si uocatio ista ita est effectrix bone uoluntatis, ut eam omnis uocatus sequatur, quomodo uerum erit: Multi uocati, pauci electi? Quod si uerum est, et consequenter uocationi uocatus obtemperat, atque ut non obtemperet in eius est positum uoluntate, recte etiam dici potest: Igitur non miserentis est Dei, sed uolentis atque currentis hominis: quia misericordia uocantis non sufficit, nisi uocationem obedientia consequatur. An forte illi qui hoc modo uocati non sentiunt [Alias consentiunt], possint alio modo uocati accommodare fidei uoluntatem: et illud uerum sit: Multi uocati, pauci electi? ut quamuis multi uno modo uocati sunt, tamen quia non omnes uno modo affecti sunt, illi soli sequantur uocationem, qui ei capiende reperiantur idonei: et illud non minus  uerum sit: Igitur non uolentis, neque currentis, sed miserentis est Dei: quia hoc modo uocauit quo modo aptum erat eis qui secuti sunt uocationem. Ad alios autem uocatio quidem peruenit: sed quia talis fuit, qua moueri non possent, nec eam capere apti essent, uocati quidem dici poterunt, sed non electi: et non etiam similiter uerum est: Igitur non miserentis Dei, sed uolentis et currentis est hominis. Quoniam non potest effectus misericordie Dei esse in hominis potestate, ut frustra ille misereatur si homo nolit: quia si uelit etiam ipsorum misereri, opus sit ita uocare, quomodo illis aptum esset, ut et mouerentur, et intelligerent, et sequerentur. uerum est ergo: Multi uocati, pauci electi. Illi enim electi, qui  congruenter uocati: illi autem qui non congruebant, neque contemperabant uocationi non electi, quia non secuti, quamuis uocati. Item uerum est: Non uolentis neque currentis, sed miserentis est Dei: qui etiamsi multos uocet, eorum tamen miseretur quos ita uocat, quomodo uocari aptum est ut sequantur. Falsum est autem si quis dicit: Igitur non miserentis Dei, sed uolentis atque currentis est hominis: quia nullius Deus frustra miseretur. Cuius autem miseretur, sic eum uocat quomodo scit ei congruere, ut uocantem non respuat. Hic dicit aliquis: Cur ergo Esau non sic est uocatus, ut uelit obedire? uidemus enim alios aliter iisdem rebus demonstratis uel significatis, ad credendum moueri: sicut, exempli gratia, Simeon in Dominum nostrum Iesum Christum  adhuc infantem paruulum credidit, Spiritu ei reuelante cognoscens. Nathanel ad unam sententiam quam ab illo audiuit: Priusquam te Philippus uocaret, cum esses sub arbore fici uidi te, respondit: Rabbi, tu es Filius Dei, tu es rex Isrel. Quod tanto post quia confessus est Petrus, meruit audire quod beatus sit, et quod ei darentur claues regni celorum. Miraculo facto in Cana Galilee, quod initium signorum Euangelista commemorat, aqua in uinum conuersa, crediderunt in eum discipuli eius. Multos loquendo inuitauit ad fidem, multi nec suscitatis mortuis crediderunt. De cruce atque morte eius conterriti etiam discipuli titubarunt, et tamen latro tunc credidit, cum eum non prestantiorem uideret in operibus, sed consortio crucis equalem.  Unus etiam de numero discipulorum post eius resurrectionem, non tam uiuentibus membris, quam recentibus cicatricibus credidit. Multi ex eorum numero, a quibus crucifixus est, qui uiuentes eum miracula facientem contempserant, discipulis eum predicantibus, et in nomine eius talia facientibus crediderunt. Cum ergo alius sic, alius autem sic moueatur ad fidem, eademque res sepe alio modo dicta moueat, alio modo dicta non moueat, aliumque moueat, alium non moueat, quis audeat dicere defuisse Deo modum uocandi, quo etiam Esau ad eam fidem mentem applicaret, uoluntatemque coniungeret, in qua Iacob iustificatus est? Quod si tanta possit esse obstinatio uoluntatis, ut contra omnes modos uocationis obdurescat mentis auersio, queritur  utrum de diuina pena sit ipsa duritia. Cum enim Deus deserit non sic uocando, quomodo ad fidem moueri potest? Quis enim dicat modum, quo ei persuaderetur ut crederet, etiam Omnipotenti defuisse? Sed quid hoc querimus, cum ipsum subiungat Apostolus? Dicit enim Scriptura Pharaoni: Quia ad hoc te excitaui, ut ostendam in te potentiam meam, et annuntietur nomen meum in uniuersa terra. Hoc autem subiecit Apostolus documentum, quo probaret quod supra dixerat: Igitur non uolentis, neque currentis, sed miserentis est Dei. Tanquam diceret: Unde hoc doces? Dicit enim Scriptura Pharaoni: Quia ad hoc te excitaui, ut ostendam in te potentiam meam, et ut annuntietur nomen meum in uniuersa  terra, utique hic ostendens, quod non uolentis, neque currentis, sed miserentis est Dei. Concludit itaque: Ergo cuius uult miseretur, et quem uult obdurat: cum superius non utrumque sit. Neque enim quomodo dictum est: Non uolentis, sed miserentis est Dei, sic etiam dictum est: Non uolentis, neque currentis, sed obdurantis est Dei. Unde datur intelligi quod infra utrumque posuit: Ergo cuius uult miseretur, et quem uult obdurat, ita sententie superiori congruere posse, ut obduratio Dei sit uelle misereri: ut non ab illo irrogetur aliquid quo sit homo deterior: sed tantum quo sit melior, non derogetur. Quod si fit nulla distinctione meritorum, quis non irrumpat in eam uocem, quam sibi ipse obiecit Apostolus: Dicis itaque mihi, quid adhuc conqueritur?  nam uoluntati eius quis resistit? Conqueritur enim Spiritus sepe de hominibus, sicut per innumerabiles apparet Scripturarum locos, quod nolint credere et recte uiuere. Unde fideles, et facientes uoluntatem Dei, conuersari dicuntur sine querela, quod de illis non queratur Scriptura. Sed quid conqueritur, ait: Nam uoluntati eius quis resistit? quando cuius uult miseretur, et quem uult obdurat. Et tamen intueamur superiora, et inde nostram, quantum ipse Dominus adiuuat, sententiam dirigamus. Ait enim paulo ante: Quid ergo dicemus: Nunquid iniquitas est apud Deum? Absit. Sit igitur hoc fixum atque immobile in mente sobria pietate atque stabili fide, quod nulla est iniquitas apud Deum. Atque ita tenacissime firmissimeque credatur, idipsum  quod Deus cui uult miseretur et quem uult obdurat: hoc est, cuius uult miseretur, et cuius non uult non miseretur, esse alicuius occulte, atque ab humano modulo imperuestigabilis equitatis, que et in ipsis rebus humanis terrenisque contractibus animaduertenda est, in quibus nisi superne iustitie quedam impressa uestigia teneremus, nunquam in ipsum cubile ac penetrale castissimum atque sanctissimum spiritalium preceptorum nostre infirmitatis susciperet atque inhiaret intentio. Beati qui esuriunt et sitiunt iustitiam, quoniam ipsi saturabuntur. In ista igitur siccitate uite conditionisque mortalis, nisi aspergeretur desuper uelut tenuissima quedam aura iustitie, citius aresceremus. Quapropter cum dando et accipiendo inter se hominum societas connectatur,  dentur autem et accipiantur uel debita uel non debita, quis non uideat iniquitatis argui neminem posse, qui quod sibi debetur exegerit, nec eum certe, qui quod ei debetur donare uoluerit? hoc autem non esse in eorum qui debitores sunt, sed in eius, cui debetur, arbitrio. Hec imago, uel, ut supra dixi, uestigium negotiis hominum de fastigio summo equitatis impressum est. Sunt igitur omnes homines, quandoquidem, ut Apostolus ait: In Adam omnes moriuntur, a quo in uniuersum genus humanum origo ducitur offensionis Dei, una quedam massa peccati, supplicium debens diuine summeque iustitie: quod siue exigatur, siue donetur, nulla est iniquitas. A quibus autem exigendum et quibus donandum sit, superbe  iudicant debitores. Quemadmodum conducti ad illam uineam iniuste indignati sunt, cum tantumdem aliis donaretur, quantum ipsis redderetur. Ideoque huius impudentie questiones ita retundit Apostolus: O homo, tu, quis es, qui respondeas Deo? sic enim respondit Deo, cum hoc displicet, quod de peccatoribus conqueritur Deus: quasi quemquam Deus peccare cogat, sed tantummodo quibusdam peccantibus misericordiam iustificationis sue non largiatur, et ob hoc dicatur obdurare peccantes quosdam, quia non eorum misereatur, non quia impellit ut peccent: eorum autem non miseretur, quibus misericordiam non esse prebendam equitate occultissima et ab humanis sensibus remotissima iudicat. Inscrutabilia enim sunt iudicia eius, et inuestigabiles uie eius. Conqueritur  autem de peccatoribus, tanquam de iis quos ipse peccare non cogit: simul etiam ut ii, quorum miseretur, hanc quoque habeant uocationem, ut dum conqueritur Deus de peccatoribus, compungantur corde, atque ad eius gratiam conuertantur. Iuste ergo conqueritur et misericorditer. Sed si hoc mouet, quod uoluntati eius nullus resistit, quia cui uult, subuenit, et quem uult, deserit: cum et ille cui subuenit, et ille quem deserit, ex eadem massa sint peccatorum, et quamuis debeant uterque supplicium, ab uno tamen exigitur, alteri donatur; si hoc ergo mouet: Tu, quis es, qui respondeas Deo? Illud tantummodo inconcussa fide teneatur, quod non sit iniquitas apud Deum, qui siue donet, siue exigat debitum, nec ille a quo exigit, recte potest de  iniquitate eius conqueri; nec ille cui donat, debet de suis meritis gloriari. Et ille enim nisi quod debetur non reddet: et ille non habet nisi quod accepit. Etenim obduratio illa impiorum utrumque demonstrat, et quid timendum sit, ut quisque pietate conuertatur ad Deum, et quante agende sint gratie misericordie Dei, qui in aliorum pena quid aliis donet ostendit. Si autem illa quam de aliis exigit non est iusta pena, nichil donat aliis a quibus eam non exigit. Quia uero illa iusta est, et nulla est iniquitas apud uindicantem Deum, quis sufficiat agere gratias ei, qui hoc remittit, quod si uelit exigere, nemo se recte diceret non debere? Quos et uocauit: Nos, inquit, non solum ex Iudeis, sed etiam ex gentibus, id est, uasa misericordie que preparauit in gloriam.  Non enim omnes Iudeos, sed ex Iudeis; nec omnes omnino homines gentium, sed ex gentibus. Una est enim ex Adam massa peccatorum et impiorum, in qua Iudei et gentes, remota gratia Dei, ad unam pertinent conspersionem. Si enim figulus luti ex eadem conspersione facit aliud uas in honorem, aliud in contumeliam, manifestum est autem quod ex Iudeis alia uasa sunt in honorem, alia in contumeliam, sicut ex gentibus: sequitur ut ad unam conspersionem omnes pertinere intelligantur. Si fuerit, inquit, numerus filiorum Isrel quasi arena maris, reliquie salue fient. Cetera ergo turba, uasa perfecta ad perditionem. uerbum enim consummans et breuians, inquit, faciet Dominus super terram: id est, ut compendio  fidei per gratiam saluos faciat credentes: non per innumerabiles obseruationes, quibus illa multitudo seruiliter onerata premebatur. Per gratiam quippe nobis uerbum consummans et breuians fecit super terram, dicens: Iugum meum suaue est et sarcina mea leuis est. Quod et paulo post hic dicitur: Prope est uerbum in ore tuo et in corde tuo: hoc est uerbum fidei quod predicamus: quia si confitearis in ore tuo, quia Deus illum suscitauit a mortuis, saluus eris. Corde enim creditur ad iustitiam, ore autem confessio fit ad salutem. Hoc est uerbum consummans et breuians, quod fecit Deus super terram: qua consummatione atque breuitate latro iustificatus est, qui defixis in cruce omnibus membris, et habens libera hec duo, corde credidit ad iustitiam, ore confessus  est ad salutem, statimque audire meruit: Hodie mecum eris in paradiso. Consequerentur enim bona opera eius, si percepta gratia diu inter homines uiueret. Nec tamen ea precesserant, ut eamdem gratiam mereretur, ex latrocinio fixus in crucem, ex cruce in paradisum translatus. Et sicut predixit, inquit, Isaias: Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes fuissemus. Quod hic ait, Reliquisset nobis semen: hoc ibi: Reliquie salue fient. Ceteri autem perditionis uasa debito supplicio perierunt. Et non omnes perisse sicut Sodoma et Gomorrha, non meritum eorum fecit, sed gratia Dei relinquentis semen, unde alia messis toto orbe consurgeret. Hoc et paulo post: Sic ergo, inquit, et in hoc tempore reliquie  per electionem gratie salue facte sunt. Si autem gratia, iam non ex operibus: alioquin gratia iam non est gratia. Quid ergo? quod querebat Isrel, hoc non est consecutus, electio autem consecuta est, ceteri uero excecati sunt. Consecuta sunt uasa misericordie, excecata sunt uasa ire: ex eadem tamen conspersione. Quis enim discutiet opera Domini ex eadem conspersione unum damnantis, alterum iustificantis? Liberum uoluntatis arbitrium plurimum ualet: imo uerum est quidem, sed in uenundatis sub peccato quid ualet? Caro, inquit, concupiscit aduersus spiritum, spiritus aduersus carnem: ut non ea que uultis faciatis. Precipitur ut recte uiuamus, hac utique mercede proposita, ut in eternum beate uiuere mereamur. Sed quis potest recte uiuere, et bene  operari, nisi iustificatus ex fide? Precipitur ut credamus, ut dono accepto Spiritus sancti, per dilectionem bene operari possimus. Sed quis potest credere, nisi aliqua uocatione, hoc est, aliqua rerum testificatione tangatur? Quis habet in potestate tali uisu attingi mentem suam, quo eius uoluntas moueatur ad fidem? Quis autem animo amplectitur aliquid, quod eum non delectat? Aut quis habet in potestate, ut uel occurrat, quod eum delectare possit, uel delectet cum occurrerit? Cum ergo nos ea delectant quibus proficiamus ad Deum, inspiratur hoc, et prebetur gratia Dei, non nutu nostro et industria, aut operum meritis comparatur: quia ut sit motus uoluntatis, ut sit industria studii, ut sint opera caritate  feruentia, ille tribuit, ille largitur. Petere iubemur, ut accipiamus: querere, ut inueniamus: et pulsare, ut aperiatur nobis. Nonne aliquando ipsa oratio nostra sic tepida est, uel potius frigida et pene nulla, ut neque hoc in nobis cum dolore aduertamus? quia si uel hoc dolemus, iam oramus. Quid ergo aliud ostenditur nobis, nisi quia et petere, et querere, et pulsare ille concedit, qui hec ut faciamus iubet. Igitur non uolentis, neque currentis, sed miserentis est Dei: quandoquidem nec uelle, nec currere, nisi eo monente atque excitante, poterimus. Quod si electio fit aliqua, ut sic intelligamus quod dictum est: Reliquie per electionem gratie salue facte sunt, non ut iustificatorum electio fiatad uitam eternam, sed ut eligantur qui iustificentur,  certe ita occulta est electio, ut in eadem conspersione nobis prorsus apparere non possit, aut si apparet quibusdam, ego in hac re infirmitatem meam fateor. Non enim habeo quod intuear in eligendis hominibus ad gratiam salutarem, si ad examen huius electionis aliqua cogitatione permittor, nisi uel maius ingenium, uel minora peccata, uel utrumque, addamus etiam, si placet, honestas utilesque doctrinas. Quisquis ergo fuerit quam minimis peccatis irretitus atque maculatus , et acer ingenio, et liberalibus artibus expolitus, eligendus uidetur ad gratiam. Sed cum hoc statuero, ita me ridebit ille qui infirma mundi elegit, ut confundat fortia, et stulta mundi, ut confundat sapientes: ut eum intuens et pudore correctus, ego irrideam  multos, et pre quibusdam peccatoribus castiores, et pre quibusdam piscatoribus oratores. Nonne aduertimus multos fideles nostros ambulantes uiam Dei, ex nulla parte ingenio comparari: non dicam quorumdam hereticorum, sed etiam mimorum? Item nonne uidemus quosdam homines utriusque sexus, in coniugali castitate uiuentes sine querela, et tamen uel hereticos, uel paganos, uel etiam in uera fide et uera Ecclesia sic tepidos, ut eos miremur meretricum et histrionum subito conuersorum non solum patientia et temperantia, sed etiam fide, spe, et caritate superari? Restat ergo, ut uoluntates eligantur: sed uoluntas ipsa, nisi aliquid occurrerit, quod delectet atque inuitet animum, moueri nullo modo potest. Hoc autem ut occurrat, non est in hominis  potestate. Quid uolebat Saulus, nisi inuadere, trahere, uincire, necare Christianos? quam rabida uoluntas, quam furiosa, quam ceca! Qui tamen una desuper uoce prostratus, occurrente utique tali uisu, quo mens illa et uoluntas, refracta seuitia, retorqueretur et corrigeretur ad fidem, repente ex Euangelii mirabili persecutore, mirabilior predicator effectus est. Et tamen quid dicimus? Nunquid iniquitas est apud Deum? exigentem a quo placet, donantem cui placet: qui nequaquam exigit indebitum, nequaquam donat alienum. Nunquid iniquitas est apud Deum? Absit. Quare tamen huic ita, et huic non ita? O homo, tu quis es? debitum si non reddis, habes quod gratuleris: si reddis, non habes quod queraris.  Credamus tantum, etsi capere non ualeamus, quoniam qui uniuersam creaturam, et spiritalem et corporalem, fecit, et condidit, omnia in numero, et pondere, et mensura disponit: sed inscrutabilia sunt iudicia eius, et inuestigabiles uie eius. Dicamus alleluia, et collaudemus canticum, et non dicamus, quid hoc? aut quid hic? Omnia enim in tempore suo creata sunt.






Diabolus etiam uolens nocere iusto uiro Iob, nocendi quidem uoluntate diabolus erat, sed tamen a Domino Deo potestatem petebat, dicens: Mitte manum tuam, et tange carnem eius, quamuis hoc esset, si permitteretur, ipse facturus: ipsam enim permissionem  petebat hoc modo, et manum Domini appellabat, permissam a Domino manum suam, id est, ipsam potestatem quam uolebat accipere. Cui congruit illud in Euangelio, quod Dominus discipulis ait: Hac nocte postulauit Satanas uexare uos sicut triticum. Dictus ergo spiritus Dei malus, hoc est, minister Dei ad faciendum malum in Saul, quod eum pati iudex omnipotentissimus iudicabat, quoniam spiritus ille uoluntate qua malus erat, non erat Dei: creatura uero, qua conditus erat, et potestate quam non sua, sed Domini omnium equitate acceperat, Dei erat. Item, ira hominis feruida est, et non sine cruciatu animi: ira uero Dei de qua dicitur in Euangelio: Sed ira Dei manet super eum, illo in tranquillitate iugiter permanente, cum creatura subdita  exercet admirabili equitate uindictam.

Hic iam ordine ad tractatum reuersus Apostoli est. Nam idem Dominus omnium: diues in omnes qui inuocant illum. Omnis enim, quicunque inuocauerit nomen Domini, saluus erit. Unus Deus omnium, et diues in misericordia, salutem habet, unde utrique tribuat. Quomodo ergo inuocabunt in quem non crediderunt? aut quomodo credent ei, quem non audierunt? Interrogat, et postmodum ipse respondet: Quomodo autem audient sine predicante? Quomodo uero predicabunt, nisi mittantur? Quia nunquam ad illos prophete missi sunt. Sicut scriptum est: Quam speciosi pedes euangelizantium pacem, euangelizantium bona! Istorum pedes bene currunt, et speciosi sunt, qui annuntiant. Illorum autem qui ad uanitates seculi  currunt, turpes sunt pedes. Sed non omnes obediunt Euangelio. Si ne illi quidem obedierunt, ad quos isti mittebantur, quomodo illi obediunt, qui non audierunt? Isaias enim dicit, Domine, quis credidit auditui nostro? Quis? pro difficultate dicit. Ergo fides ex auditu, auditus autem per uerbum Christi. Responsio Apostoli hoc magis contra Iudeos dicit, quibus et per legem et per prophetas promissus est Christus, et uenisse credere nolunt. Et docet testimoniis sequentibus quia ita est, et excusationem nullam habebunt. Sed dico: Nunquid non audierunt? et quidem in omnem terram exiuit sonus eorum, et in fines orbis terre uerba eorum. uult hoc testimonium per allegoriam de uocibus prophetarum intelligi. Sed  dico: Nunquid Isrel non cognouit? Nunquid Isrel non cognouit gentes esse saluandas? sed quando legebant testimonia, de proselytis dici credebant, non de uniuerso mundo. Primus Moyses dicit: Ego ad emulationem uos adducam. Quia debuistis exemplum prebere, ut gentes uos imitarentur, ut relictis idolis uerum Deum colerent. Nunc uel illos imitamini, quia iam illi idola non colunt. In non gentem. Antequam crederent Deo, non erat gens Dei. Quasi dicat, eos qui non erant gens mea uoco, et credent mihi ad uestram irritationem: ut quibus debuistis maiores esse, gaudeatis si eis equamini. Sicut si aliquis habeat filium inobedientem, et ad corrigendum eum dimidium patrimonium det seruo, et postea ille conuersus gaudeat si aliud dimidium meruerit accipere.  In gentem insipientem in iram uos mittam. Gens insipiens, que legem Dei non habebat, siue non erat gens, quia mortui erant peccatis per idololatriam, sicut dicit de non credente: Iam iudicatus est. Isaias autem audet, et dicit. Audet, quia non timet populum Iudeorum. Inuentus sum non querentibus me. Gentes que non querebant Deum cuius nec legem habebant, per quam eum quererent. Palam apparui iis qui me non interrogabant. Gentes non Deum interrogabant, sed idola et mathematicos. Ad Isrel autem dicit. Qui tam bene sensit de gentibus, ecce quid dicit de Iudeis. Non solum ergo gentes eligendas, sed etiam ex Isrel incredulos repellendos, ante predictum est. Per allegoriam extensio manuum crucem significat. Tota die expandi manus meas ad  populum non credentem et contradicentem. Toto tempore mirabilia ostendens, et nec sic credidistis, quanta sit pietas Dei: ut in modum nutricis, que uult paruulum proficere ut ambulet, qui necdum ambulat, expandit manus, ut ad illam ueniat: et dum ad illam cupit peruenire, discat ambulare. Sic Deus beneficiis suis semper ad se colendum Iudeos prouocauit, sed illi in sua claudicatione remanserunt.



CAP. XI.

Dico ergo: Nunquid repulit Dominus populum suum? Quia satis illos humiliauit, modo quasi bonus doctor et ne exacerbare illos potius uideatur dum prouocaret, quasi consolatur eos. Absit. Non sic eos repulit, ut iam non recipiat eos, si crediderint dono Domini. Nam et ego Isrelita sum. Si omnes penitus repulisset, nec me utique attraxisset: quod  si etiam, ut ita dicam, ex eis alius non credidisset, nisi ego, fuerat in me completa promissio Dei, quam Abrahe locutus est: non dicam quod inde tot millia crediderunt dono eius. Ex semine Abraham de tribu Beniamin. Non ex proselytis. Non repulit Deus plebem suam quam presciuit. Quam presciuit: id est, predestinauit saluandam: quia ex ipsa plebe multi crediderunt dono gratie Christi: qui [F. quia] apud illum futura iam facta sunt: sine dubio ergo presciuit: et quia presciuit, predestinauit: sed predestinasse est disposuisse, quod fuerat ipse facturus. An nescitis in Elia quid dicit Scriptura? Ubi scriptum est de Elia. Quemadmodum interpellat Deum aduersus Isrel? Domine, prophetas tuos occiderunt: altaria tua suffoderunt:  et ego relictus sum solus, et querunt animam meam. Hoc dicit, ne superbirent iterum gentes, eo quod ex ipsis multi crediderunt, ex illis uero pauci, ad comparationem multitudinis gentium. Sed quid dicit illi responsum diuinum? Prophete illud sciebant, quod illis dicebatur. Nam si omnia nossent, diuini potius dicerentur. Dixit et rex ad Ieremiam, Si est uerbum Dei in te. Reliqui mihi septem millia uirorum. Si prophetam tanti latuerunt, uos quantos putas posse latere qui saluandi sunt? Notandum quia non dixit, Relicta sunt: sed, Reliqui mihi. Qui non curuauerunt genua ante Baal. Quomodo malis operibus Deus negatur, ita et idolum adoratur. Non enim tantum ille ei seruit, qui illi immolat, sicut de auaritia dicit, que est simulacrorum seruitus. Sic ergo  et in hoc tempore reliquie secundum electionem gratie salue facte sunt. Sicut ergo tunc non omnes perierunt, ita et nunc aliquanti saluantur: tempus electionis modo est: ceterum qui credit nunc, tunc mercedem accipiet. Si autem gratia, non ex operibus. Inter gratiam et predestinationem hoc interest, quod predestinatio est gratie preparatio: gratia uero iam ipsa donatio. Quod ait Apostolus: Ipsius enim sumus figmentum creati in Christo Iesu in operibus bonis: gratia est. Quod autem sequitur: Que preparauit Deus ut in illis ambulemus, predestinatio est. Et ne dicerent illi: Sub Elia iusti erant, isti uero peccatores sunt: quomodo ergo eos dicit electos? subiecit: Quia eos gratia fecit esse credentes, ideo sunt gratis saluati. Gratia enim ideo dicitur, quia  gratis datur, nullis precedentibus meritis. Precedit namque non debita, sed gratuita gratia, ut per illam fiant bona opera. Ne si precesserunt bona opera, tanquam operibus reddatur gratia, ac sic gratia iam non sit gratia. Quisquis uero dicit, gratiam Dei ab hominibus bonorum merito preueniri, et gratiam Dei meritis dari, Pelagianus est: nam non est gratia, si non gratis datur: si debita merentibus redditur: quod absit. Quia nos Deus preuenit et precedit: non nos Deum. In multis locis hoc sepe testatur, fidei gratiam preponens operibus: non ut opera exstinguat, sed ut ostendat non esse opera precedentia gratiam, sed consequentia: ut scilicet non se quisque arbitretur ideo percepisse gratiam, quia bene operatus est: sed bene operari non posse, nisi  per fidem perceperit gratiam. Alioquin gratia non est gratia. Si aliquid ante precedit hominis unde saluatur, iam non gratis. Gratia autem, ut dixit, ideo dicitur, quia nullis precedentibus meritis datur, et quia gratis peccata dimittit. Quid ergo? quod querebat Isrel, hoc non est consecutus. Totus Isrel ideo non est consecutus, quia non ex fide querebat, sed per sabbatum tantum et circumcisionem se putabat iustificari, cum cetera mandata contemneret: sic cum iustitiam consecuta sunt uasa misericordie, excecata sunt uasa ire. Electio autem consecuta est. Electio, populus fidelis, qui misericordiam consecutus est, quem Deus elegit. Ego, inquit, elegi uos: non uos me. Cognouit Deus qui sunt eius. Et illud:  Elegit nos in ipso ante constitutionem mundi. Hec est illa electio, qua eos quos uoluit elegit in Christo ante constitutionem mundi, ut essent sancti. Ceteri uero excecati sunt, sicut scriptum est. Excecati sunt per infidelitatem: sicut scriptum est: Nisi credideritis, non intelligetis. Dedit illis spiritum compunctionis, oculos ut non uideant, et aures ut non audiant. Et ibi propheta de infidelibus aiebat, et peccantibus. Dedit illis Deus: hoc est, tradidit illos Deus in desiderio suo. Dei tradere, relinquere est. Spiritum compunctionis, quem uolebant, dedit illis Deus: quia semper increduli fuerunt uerbis Dei, et diffidentes, et ideo iusto sunt Dei iudicio derelicti: ita et nunc Christiani, qui dubitant de resurrectione, et premio, et gehenna, spiritum compunctionis habent a diabolo infusum. Usque in hodiernum diem. Usquequo  conuertantur ad Deum: quomodo de uelamine carnis ad Corinthios tractat: Cum conuersi fuerint ad Deum, auferetur uelamen. Et Dauid dixit: Fiat mensa eorum in laqueum, et in captionem, et in scandalum, et in retributionem ipsis. Hoc de illis dicit, qui Saluatorem aceto et felle potauerunt: et tamen ipsis dicit Petrus: Et nunc, fratres, scio quia per ignorantiam fecistis hoc: penitemini ergo, et baptizetur unusquisque uestrum. Et ipse Paulus post modicum: Et illi, si non permanserint in incredulitate, inserentur. Obscurentur oculi eorum, ne uideant: et dorsum illorum semper incurua. Quandiu tales sunt. Dico ergo, Nunquid sic offenderunt, ut caderent? Absit. Hoc est, ut caderent in eternum? Absit. Possunt tamen, quamuis sua uoluntate ceciderint, illumirante Dei  gratia, surgere. Sed illorum delicto salus est gentibus, illos emulentur. Usque adeo dilexit, ut propter illorum salutem gentes saluarentur: ut illi uidentes gentes ad regnum Dei uocari, et confunderentur, et conuerterentur. Quod si delictum illorum diuitie sunt mundi. Si delictum eorum uobis tantum profuit, ut uos illis equaret, quanto magis si uelint multi ex illis credere, uel omnes, prodesse uobis poterant ad doctrinam? Delictum Iudeorum ditauit gentes, ut eorum sine labore legis fierent coheredes, et concorporales, sicut ad Ephesios ipse commemorat. Et diminutio eorum diuitie gentium: quanto magis plenitudo eorum! Si pauci eorum credentes tantum uobis profuerunt, quanto magis si plurimi credidissent! uobis enim dico gentibus. Qui ex gentibus credidistis. uult  ostendere se per illos Iudeorum salutem magnopere querere. Quandiu quidem ego sum gentium Apostolus. Quandiu sum in corpore. Ministerium meum honorificabo. Illustrabo, honorificabo ministerium meum, si non solum gentes, ad quas missus sum, sed etiam Iudeos lucratus fuero exemplo meo. Si quo modo ad emulandum prouocem carnem meam. Hic carnem suam Iudeos dicit, ex quorum genere ueniebat. Si quocunque modo sic me exhibeam, ut me illi emulentur, et desiderent tales esse. Et saluos faciam aliquos ex illis. Quia uolunt omnes, uel aliquos, ut impleatur, Reliquie salue fient. Si enim amissio eorum reconciliatio est mundi. Repetit quod dixerat. Que assumptio, nisi uita ex mortuis? Unde gentibus  assumptio, nisi ex illorum morte? Ex Iudeis mortuis apostoli uita fuerunt assumptioni gentium. Quod si delibatio sancta est, et massa. Pauci credentes sancti: et omnes, si credant, fieri possunt. Si riuus bonus, et fons. Et si radix sancta, et rami. Radix patriarcharum, hoc est, primi et nouissimi, qui ex illis crediderunt, sancti sunt. Quod si aliqui ex ramis fracti sunt. Qui in Christo credere noluerunt. Tu autem. Non ideo illi fracti sunt, ut tu inseraris: sed ideo consertus, quia illi fracti sunt. Cum oleaster esses, insertus es in illis. Olea quidem, sed inculta, siluestris, de genere sine lege et promissis. Contra naturam est ut oleaster in oliua inseratur: sed potentia Dei omnia possibilia: nec contradicit factura factori. Et socius radicis, et pinguedinis oliue factus es. Radicis, Patrum; pinguedinis,  Christi. Noli gloriari aduersus ramos. Noli gaudere, quod illi fracti sunt. Quod si gloriaris, non tu radicem portas, sed radix te. Si gloriaris, hoc audies, quia non illi per te stant, sed tu per illos. Nec tu illis uitam prestitisti, sed illi tibi. Dicis ergo: Fracti sunt rami, ut et ego inserar. Bene, propter incredulitatem fracti sunt. Tu autem fide stas. Dicis ergo illos fractos, ut tu inseraris. uideamus, si propter hoc: sed illi per incredulitatem fracti sunt, tu autem nullis tuis meritis fide insertus es gratis: ne putes quod personam tuam acceperit, illos sine causa proiecerit. Noli altum sapere, sed time. Noli superbe sapere contra eos; sed magis dole, et ora pro illis. Si enim Deus naturalibus ramis non pepercit, ne forte nec tibi parcat. Si illis non pepercit, quia increduli fuerunt qui ex  semine Abrahe sunt: nec tibi parcet, si in aliquo incredulus fueris: quia oleaster eras. Incredulitas non est unius generis: Omne peccatum ex infidelitate descendit, sicut ostenditur in Scripturis: Quia non crediderunt uerbis Dei, etiamsi Deo crediderunt peccatores. uide ergo bonitatem et seueritatem Dei. Contra eos qui alium Deum iustum, alium asserunt bonum: et contra eos qui negant Deum in peccantibus uindicare. In eos quidem qui ceciderunt, seueritatem: in te autem, bonitatem Dei. Quia et illi iustificati sunt, et tui misericorditer et clementer misertus est, et nullis tuis meritis: unde omnino debet cessare presumptio. Si permanseris in bonitate. In fide, que tibi per eius bonitatem collata est. Alioquin et tu excideris. Et tu si incredulus fueris, seueritatem senties:  et illi bonitatem, si crediderint. Sed et illi, si non permanserint in incredulitate, inserentur. Si autem in infidelitate permanserint, non inserentur. Ostendit eos dono Dei posse reuerti. Potens est enim Deus iterum inserere illos. Apud homines quidem impossibile est aridos surculos reformare: Deo autem omnia possibilia sunt. Nam si tu ex naturali excisus es oleastro. Qui iam olim in patribus tuis, qui obliti naturalem legem, degenerauerunt a natura, etiam per successiones peccandi consuetudo crescendo permansit, quasi naturaliter amari fuerunt: non solum per originale peccatum, sed etiam per actuale. Et contra naturam insertus es in bonam oliuam, quanto magis hi secundum naturam inserentur sue oliue? Contra naturam  est, sicut dictum est, oleastrum oliue inserere: quia magis radix ramo solet consentire, quam ramus radici. Nolo enim uos ignorare, fratres. Et hoc ne superbirent gentes contra eos. Mysterium hoc. Secretum. Ut non sitis uobis ipsis sapientes. Ut non secundum carnalem uestram sapientiam dicatis: Meritis nostris nos Deus elegit, illos autem abiecit: et ut nos eligeret, ideo illos repulit. Quia cecitas ex parte contigit in Isrel. In his cecitas contigit, quia non crediderunt: quos et Iacob claudicatio figurauit. Donec plenitudo gentium intraret, et sic omnis Isrel saluus fieret. Cum plenitudo gentium crediderit, sic estimantur in fine seculi Iudei, qui inuenti fuerint credituri. Plenitudo gentium, multitudo credentium est, ex omni genere: non omnes omnino gentes, iuxta  figuram synecdochen. Sicut scriptum est, in Isaia propheta: ueniet ex Sion, qui eripiat et auertat impietates ab Iacob. Quod ante nemo facere preualebat. Et hoc illis a me testamentum. Testamentum nouum, quod Ieremias promittit. Cum abstulero peccata eorum. Ut per baptismum mundati nouum accipiant testamentum. Secundum Euangelium quidem inimici propter uos. Inimici, quia uos illis equaui, et quia uobis predico, prohibentes nos gentibus loqui. Quid est, Secundum Euangelium inimici propter uos, nisi quod eorum inimicitia, qua occiderunt Christum, Euangelio proficit? et hoc ostendit ex Dei dispositione uenisse, qui bene uti nouit etiam malis: quia persecutio Iudeorum Euangelio militauit. Tanta ab illis fieri permisit, quanta necessaria fuerunt Euangelio. Secundum  electionem autem, karissimi, propter patres. Si autem credant, karissimi sunt. Item aliter: Qui inde predestinatione electi sunt, per gratiam diligunt: qui in suo errore dimissi sunt, inimicitias exercent propter Euangelium: quos et Iacob claudicans figurauit. Sine penitentia enim sunt dona et uocatio Dei. Id est, sine mutatione stabiliter fixa sunt. Ad hanc uocationem qui pertinent, omnes sunt docibiles Dei: nec possunt dicere: Credidi, ut sic uocaret: quia Dominum non penitet semini Abrahe promisisse. Et aliter: Sine aliquo precedenti merito uel labore data est fides per gratiam Christi. Penitere Dei, mutare est, sicut legimus: Penitet me Saul regem fecisse: uel illud: Iurauit Dominus, nec penitebit eum: et reliqua: hoc est, Sacerdotium istud non mutabitur  sicut mutatum est Iudeorum: ita et hic sine penitentia sunt dona Dei, et uocatio: hoc est, quos predestinauit, hos et uocauit. Quia Deus non mutabit uocationis sue sententiam; sed quos ante mundi constitutionem in prescientia sua elegit, ipsis dicturus est: uenite, benedicti Patris mei, et reliqua. Sicut enim aliquando et uos non credidistis Deo. Quando adhuc illi credebant. Nunc autem misericordiam consecuti estis propter illorum incredulitatem. Non merito uestro. Ita et isti nunc non crediderunt in uestra misericordia. Misericordia gentium Christus est: ut et ipsi misericordiam consequantur. In tantum non crediderunt, ut et ipsi non ex operibus iustificentur, sed misericordia, sicut uos, quandocunque crediderint.  Conclusit enim Deus omnia in incredulitate. Quos inuenit in incredulitate: hoc est, Iudeos omnes, et gentes, hos conclusit, quia ante Iudei peccatores erant, non perfidi: postquam autem Christo non crediderunt, equales sunt gentibus, et ita misericordia indigent omnes et consequuntur. Ut omnium misereatur. Hec fecit causa ut omnibus misereatur, quia omnes equaliter incredulos deprehendit. O altitudo diuitiarum sapientie. Laudat ergo sapientiam Dei, qui tandiu exspectauit secundum prescientiam, donec omnes equaliter indigerent misericordia, ut nemo haberet unde gloriari posset, se ex operibus iustificatum, que nec fecit. Hoc autem nemo intellexit, iusto Dei iudicio, unde admirans Apostolus tantum profundum, nullis meritis precedentibus  gentes intromissas, et multa perfidia precedente derelictos Iudeos, exclamat: O altitudo! Et si Apostolus hoc dicit, quanto magis nos dicere debemus, et non discutere Dei iudicia: sed ad istud testimonium, uelut ad portum confugere, et uelut ad ualidissimam anchoram nos tenere! Et scientie Dei: quam incomprehensibilia sunt iudicia eius, et inuestigabiles uie eius! Considerandum quod Dei scientia omnibus diuitiis preponitur. Quis enim cognouit sensum Domini? aut quis consiliarius eius fuit? Quis pro difficultate positum est. Aut quis prior dedit illi, et retribuetur ei? Quis prior fecit aliquid boni sine Deo, ut non Dei misericordiam glorificet, sed suo merito se recepisse glorietur? cuius est bonitatis etiam quod sumus et uiuimus, non tantum quod credimus: quia in omnibus  ipsius misericordia preuenimur. Et sciamus quia, si boni aliquid facimus, iam ab illo accipimus, cui nemo prior dedit. Quoniam ex ipso, et per ipsum. Ab ipso non solum omnis creatura de nichilo facta est, sed ex ipso est omne bonum, dicente Iacobo: A quo est omne donum optimum. Et in ipso sunt. In ipso concluditur: ipse glorificandus a nobis est. Omnia ipsi gloria in secula. Amen. Si omnia, et fides.



CAP. XII.

Obsecro itaque uos, fratres. Initium cause: Quia de sensu Domini dixerat, modo docet qui esse debeant: quales se Dei adiutorio debeant exhibere, ut sensum Domini habere mereantur. Per misericordiam Dei. Qua saluati estis: nichil enim maius habebant. Ut exhibeatis corpora uestra. Quanto magis animas uestras? non arietes et hircos: qui tamen uiui et  sine macula offerebantur. Hostiam uiuentem. Ab omni peccatorum morte alienam. Sanctam. Puram et castam: Sanctificate enim uos, ait, a mulieribus. Deo placentem. Non hominibus solum. Rationabile obsequium uestrum. Omnia sapienter facienda: quia etiamsi consummatus quis fuerit, et abfuerit ab illo scientia Dei, in nichilum deputabitur. Et nolite conformari huic seculo. Nolite iterum similes esse filiis mundi, qui facti estis filii Dei. Sed reformamini in nouitate sensus uestri. Renouate dono Dei sensum uestrum, per quem regitur corpus, et omnia membra diriguntur. Et ita corpus renouabitur: et cum hoc feceritis, tunc poteritis uoluntatem Dei, et sensum eius agnoscere. Ut probetis que sit uoluntas Dei. Hec enim non nisi nouo  sensu reuelatur renatis per gratiam. Bona, et beneplacens, et perfecta. Bona, melior et optima. Dico enim per gratiam que data est mihi. Non sensu proprio loquor: sed gratia Christi loquitur in me: quasi prohibens aliter sapere quam precipit lex diuina. Omnibus qui sunt inter uos. Sacerdotibus et doctoribus, quorum exemplum ceteri sequerentur. Non plus sapere, quam oportet sapere: sed sapere ad sobrietatem. Plus sapit, qui illa, que lex non dicit inquirit, sicut dicit Salomon: Altiora te ne quesieris. Unicuique sicut Deus diuisit. Notandum quod Spiritum sanctum dicat Deum: quem ad Corinthios, diuidere dicit dona singulis prout uult. Mensuram fidei. Sicut enim in uno corpore multa membra habemus. Ut agnoscamus a Deo nobis etiam ipsam fidem donari. Omnia autem  membra non eumdem actum habent. Non potest oculus audire, nec auris uidere. Ita multi unum corpus sumus in Christo. Ad unitatem et pacem hortatur: non potest unus omnia habere, ne superbiat si nullius indigeat. Nolite ergo contristari, quia non habet unus quod alium habere perspexit. Singuli autem alter alterius membra. Alterutro prestemus quod habemus, ut prestando in alterutrum quod habemus, magis ac magis caritas confirmetur. Habentes autem donationes, secundum gratiam, que data est nobis, differentes. Audi donationes, et tace de meritis. Noui Testamenti donum est, quod ex nobis non est: omnibus credentibus gloria futura promittitur. Sed iam in presenti renatis Dominus differentias uirtutum, gratia distribuente, largitur. Siue prophetiam: secundum rationem  fidei. Fidei, non legis: sed illius fidei que per dilectionem operatur; sed ista dilectio per Spiritum sanctum infunditur. uel etiam illam prophetiam ueram, que secundum fidem est. Siue ministerium, in ministrando. Sacerdotale. Siue qui docet, in doctrina: qui exhortatur, in exhortando. Qui docet, maior est eo qui exhortatur: exhortari enim possunt et ignari pro uiribus suis: docere autem doctorum est. Huc usque dona. Hinc iam docet, ut decet, ut denis acceptis bene utamur. Qui tribuit, in simplicitate. Omnibus simpliciter, id est puro corde debet dari: qui enim susceperit prophetam in nomine prophete, mercedem prophete accipiet. Qui preest, in sollicitudine. Ecclesie, uel fratribus. Qui miseretur. Maxime misericordia circa egrotantes exhibenda est, quamuis  generalis sit. In hilaritate. Hilarem enim datorem diligit Deus: tristem sine dubio odit. Dilectio sine simulatione. Qui fictus est in caritate, iniuriam Deo facit, qui caritas est. Magna enim fraus est, si auro plumbum admisceas: quanto grauius, si malo simulationis, quantum in te est, bonum celeste corrumpas? Tota puritas debet esse in Christiano, sicut dicit, Deus lux est. Et in Christiano serenitas mentis debet esse. Seruorum est in presenti pauere, et in absenti detrahere: et illud, Non diligamus uerbo, sed opere et ueritate, ut etiam, si necesse est, moriamur. Odientes malum. Siue opus, siue hominum actus malos. Adherentes bono. Sicut: Diuerte a malo, et fac bonum. Eradica malum, ut semines bonum. Charitate  fraternitatis. Tanquam ex uno utero nati, ita uos diligite. Inuicem benigni. Sicut, Inuicem superiores existimantes. Honore inuicem preuenientes. Maxime semper tenendum est, ut semper te minorem omnibus existimes, et sic seruabitur humilitas, et patientia: quia quidquid pateris a maiore, contentus es. Sollicitudine non pigri. Non solum ad quem manet sollicitudo Ecclesie impiger debet esse et alacer, sed etiam inuicem de profectu et uita uestra debetis esse solliciti. Spiritu feruentes. Tunc spiritu feruemus, si a carnalibus actibus fugiamus: quia Dominus in tepidis nauseam patitur. Domino seruientes. Non seculo, nec uitiis, sed Redemptori. Spe gaudentes, in tribulatione patientes: orationi instantes. Propter gaudium future spei in tribulatione estote patientes.  Omne, inquit, gaudium existimate, cum in tentationes uarias incideritis. Omni tempore benedicentes. In prosperis et in aduersis. Necessitatibus sanctorum communicantes. Mementote quibus operibus sancti paruerint Deo, et estote participes eorum, et ministrate eis, qui omnia sua contempserunt propter Christum, sic ut ibi uestra abundantia illorum inopiam suppleat, ut et illorum abundantia uestre inopie sit supplementum. Hospitalitatem sectantes. Sicut Loth etiam inuitos cogebat hospites. Et sicut dicit: Hospitalitatem nolite obliuisci, per hanc enim placuerunt quidam, angelis hospitio receptis: et cetera testimonia. Benedicite persequentibus uos, benedicite, et nolite maledicere. Ne putaremus utrumque fieri posse, non solum non re maledicendum est, sed etiam benedicendum: sicut ait apostolus  Petrus: Non reddentes malum pro malo, uel maledictum pro maledicto: sed econtrario benedicentes. Gaudere cum gaudentibus. Sed modo id peruerse fit, qui flemus cum gaudentibus: si quis laudatur, inuidemus: si quis cadit, gaudemus: si de corpore essemus, doleremus unum membrum abscissum de corpore nostro. Flere cum flentibus. Ad fletum Marie fletibus prouocatur Dominus, nobis prebens exemplum, non pro Lazaro, neque pro Iudeorum incredulitate: quia non tunc primum signis eius non crediderunt, sicut quidam putant. Flere cum flentibus: nos oportet, subintelligitur. Si quid patitur unum membrum, compatiuntur omnia membra. Idipsum inuicem sentientes. Ut sicut tue, ita et fratris necessitati perfecta caritate consentias. Non alta sapientes. Superbe sapit, qui Deo suam non reseruat iniuriam.  Sed humilibus consentientes. Humilibus, hoc est, humilitati. Nolite esse prudentes apud uosmetipsos. Nolite in humana sapientia gloriari: sed stulti estote in hoc seculo, ut sitis sapientes, sicut scriptum est: Beatus, quem tu erudieris, Domine, et de lege tua docueris eum. Nulli malum pro malo reddentes. Sapientia humana est, si queras quomodo uicem reddas malo. Nam stultitia est in seculo, si percutienti maxillam, prebeas et alteram. Qui si tante patientie et benignitatis fueris, non solum coram Deo, sed etiam apud homines probabilis haberis. Prouidentes bona non tantum coram Deo, sed etiam coram omnibus hominibus. Tantum caue ne ideo facias, ut non Deo et  homini, sed ut solis hominibus placeas. Si fieri potest, quod ex uobis est, cum omnibus hominibus pacem habentes. Siue ex uobis est ut fieri possit, quod uestrum est, uos habetote pacem et cum amicis, et cum inimicis, et dicite cum propheta: Cum iis qui oderunt pacem eram pacificus. Nulli ergo debemus malum de iniuria facere, uel nocere: sed magis econtrario optare salutem eorum, et conuersionem ad Dominum. Ut bonum fieri possit, merces sit uoluntatis tue: ut uero fieri non possit, culpa sit dissensionis aliene. Tu uero cum propheta pronuntia: Cum iis qui oderunt pacem eram pacificus. Quod hoc modo imples, dum utilia et salutaria optas inimicis, quia huiusmodi uoto ad optantem permanet fructus, etsi ab altera parte negligatur affectus. Non uosmetipsos defendentes, karissimi.  Id est, non partes uestras uerbis defendentes, contentiones, odia preparetis: sed magis furentis iracundiam cedendo uincatis. Quia aliene malitie impetum fugisse, superasse est: hoc modo importunam animositatem aut ratione mitiges, aut humilitate declines. Sed date locum ire. Aut fugite, aut permittite uobis noceri. Scriptum est enim: Mihi uindicta. Ego quasi meam, non uestram iniuriam uindicabo, quoniam qui uos tangit, et pupillam meam: et qui scandalizauerit unum ex pusillis istis, et reliqua. Ego retribuam, dicit Dominus. Secundum historiam spem uindicte illis promittit, ut uel sic illos prouocet ad patientiam et misericordiam: non illi negarent, quod Deus nulli negat. Sed si esurierit inimicus tuus, ciba illum; si sitit, potum da illi. Hoc est, ut malum  benignitate confundas, et gratia castiges ingratum. Hoc enim faciens, carbones ignis congeres super caput eius. Ut cum intellexerit sibi carbones congregari per tuam sibi non debitam misericordiam, postea conuertatur et diligat quem ante oderat: nam non est misericordia, si illam ideo facias, ut illi aliquid peius eueniat, qui iuberis pro inimico orare. Noli uinci a malo, sed uince in bono malum. In sensibus uel motibus animorum ille dicitur uicisse, qui alterum ad suam traxerit partem, sicut hereticum, aut paganum. Si ergo mali uicissitudinem a te receperit, ille te uicit, et passionis similitudinem uitio suo subdidit. Si autem per patientiam tuam cessare eum ab ira uel iniuria feceris, tu uicisti, et de peccato ad salutem, acquirendo proximum, triumphasti.



CAP. XIII.


Omnis anima potestatibus. Hec causa aduersum illos qui se putabant ita debere libertate Christiana uti, ut nulli aut honorem deferrent, aut tributa redderent: quibus ita dicit, ut eos humiliet: sed et de ecclesiasticis potestatibus potest intelligi, ut sacerdotibus humiles existamus. Sublimioribus subdita sit. Ecclesiasticis, uel seculi. Non est enim potestas nisi a Deo. Que autem sunt, a Deo ordinate sunt. Itaque qui resistit potestati, Dei ordinationi resistit. Non uult Christianum esse superbum, ne non propter Christum, sed propter superbiam patiatur, sicut alibi dicit: uidete quomodo caute ambuletis, redimentes tempus, quoniam dies mali sunt: sicut  ipse redemit tempus, cum dixit, Optime Felix: non idcirco iustus, nam secundum desiderium eius datur ei: quia dicit Salomon, Quoniam data est uobis potestas a Deo: sed cum essetis ministri regni illius, non recta iudicastis. Constituetur enim ut iuste te iudicet, et ut timeatis, et uel sic non peccent: quomodo ergo propheta dixit, Quia regnauerunt, et non per me: per pecuniam, et magos, ambitiones regnabant. Qui autem resistunt, ipsi sibi damnationem acquirunt. Quia per superbiam suam damnantur. Nam principes non sunt timori boni operis. Sicut dicit de heretico, cum sit proprio iudicio condemnatus. Sed mali. Malus timet, bonus autem, si [Pro si legendum uel] pro iustitia mori non timet. uis autem non timere potestatem? Bonum fac, et habebis laudem ex illa.  Damnatio malorum, laus bonorum est; naturaliter enim omnes norunt et innocentiam premio, et malitiam dignam esse supplicio. Bonum fac, et habebis laudem ex illa. Etsi non ab illa, tamen ex illa. Aut enim iuste agis, et iusta potestas laudabit te, aut iuste agentem etiamsi potestas iniusta damnet te, Deus iustus coronabit te. Ac per hoc tu iustitiam tene, tu bene uiue. Et siue damnet, siue absoluat, habebis laudem ex illa. Dei enim minister est tibi in bonum. Si autem male feceris, time. Quia pro tua sollicitus est quiete. Non enim sine causa gladium portat. Gladium spiritus quem portabat Petrus, et ipse Paulus, et in te habet officium si peccaueris. Hoc spiritualiter. Dei enim minister est, uindex in iram ei qui malum agit. Ideo necessitate subditi estote. Sicut Ananie  et Saphire, et Mago: quia Deus emendare uult peccatores. Non solum propter iram, sed et propter conscientiam. Non solum ne irascatur, sed etiam quia scit ille a iustis etiam honorem deberi principibus populi tui, qui possunt etiam sine causa insurgere, sed et ne pro peccati conscientia damnemini. Ideo enim et tributa prestatis. Reddite que Cesaris sunt Cesari: quicunque enim habet unde tributum prestet, quomodo potest non esse subiectus in iis que illi a Deo sunt constituta? Hoc et de sacerdotibus. Ministri enim Dei sunt, in hoc ipsum seruientes. Dignus est operarius mercede sua: ut uel sic crederent, ne uideretur Christus magis superbiam docuisse: dum in peccatoribus uindicant, Deo ministrare probantur. Reddite omnibus debita: cui tributum, tributum. Inclina  pauperi aurem tuam, et redde debitum tuum: etiam eleemosyna debitum appellatur. Cui uectigal, uectigal. uectigal nostrum est, ut transeuntibus demus, uel transeuntes sedentibus ad uiam et indigentibus largiamur. uectigal autem a uehendo dicitur. Cui timorem, timorem: cui honorem, honorem. Quomodo ergo, preter Deum, ne timueris alium? sed sic, inquit, te age, ut neminem timeas: timor enim Dei expellit timorem humanum. Nemini quidquam debeatis, nisi ut inuicem diligatis. Hoc solum debet manere: semper dilectionis debitum, quod semper est necessarium. Qui enim diligit proximum, legem impleuit. Proximus est, secundum dictum Domini, omnis homo qui misericordia indiget. Nam non adulterabis;  Non occides; Non furaberis; Non falsum testimonium dices; Non concupisces; et si quod est aliud mandatum, in hoc uerbo restauratur. Diliges Dominum Deum tuum perfecte, propter idololatriam, et proximum sicut te, propter iniustitiam. Inde enim iniustitia nascitur, quia plus ceteris nos amamus. Diliges proximum tuum sicut te ipsum. Dilectio proximi malum non operatur. Omnis lex et prophete in hoc uerbo continentur: sicut enim non uis tibi fieri malum, sic uis tibi fieri bonum. Plenitudo ergo legis est dilectio. Consummatio legis: quia et bonum non facere, malum est. Et hoc scientes, tempus quia hora est. Non ergo debetis semper paruuli esse et lactentes, sicut dicit ad Hebreos. Enumerat, siue recapitulat. Horam pro tempore posuit. Iam nos de somno surgere.  De somno pigritie et ignorantie surgamus. Iam enim lucet scientia Dei. Nunc enim propior est nostra salus. Dum appropinquat scientia Dei, appropiat salus, appropinquat saluti perfectus intellectus, et firmior fit credendo. Quam cum credidimus. Cum primum credidimus. Nox precessit, dies autem appropinquauit. Comparat nocti ignorantiam, diei uero scientiam. Abiiciamus ergo opera tenebrarum, et induamur arma lucis. Cum ignorantia abiiciamus simul et opera ignorantie, et induamus arma scientie, hoc est opera bona. Qui male agit, odit lucem: qui autem facit ueritatem, uenit ad lucem, ut manifestentur opera eius, quia in Deo sunt facta. Sicut in die honeste ambulemus. Scientes Dei oculis semper uideri. Omne peccatum nocte liberius fit; in die autem peccare non libere  potest, propter timorem et pudorem. Non in comessationibus. Comessatio est collatio conuiuii. Nos igitur non tales, sed spirituales de Apostolo habemus comessationes. Cum conuenitis, inquit, inuicem, unusquisque uestrum psalmum habet, et reliqua. Et ebrietatibus, non in cubilibus et impudicitiis, non in contentione et emulatione. Attendite uobis, ne forte grauentur corda uestra in crapula, et cetera de ebrietate testimonia. Sequitur ebrietatem impudicitia: ebrietas enim materia est luxurie. Sed etiam si ista non fuerint, et fuerit zelus et inuidia, non nobis esse gloriandum Iacobus probat dicens: Nolite gloriari et mendaces esse aduersus ueritatem, et reliqua. Sed induimini Dominum Iesum Christum, et carnis curam ne feceritis. Qui dicit se in Christo manere, debet quomodo  ille ambulauit, ambulare: solus Christus uideatur in nobis, non homo uetus. In desideriis. Salomon: Post concupiscentias tuas ne eas, et iterum: Si dederis concupiscentiam anime tue, faciet te in gaudium inimicis tuis. Omnino faciendum non est quod caro desiderat.



CAP. XIu.

Infirmum autem in fide. Hinc incipit disserere inter eos qui crediderant in Christo, quia alii eorum erant perfecti in fide, alii adhuc minus firmi. Et ii qui perfecti erant, etiam de immolatitiis carnibus, si eis aliquis apponebat, tanquam reliquos cibos sine discretione equaliter manducabant. Alii uero hesitabant, et eas uelut immundas uitabant, quibus dicitur, ut olus manducent. Tamen aliqui capitulum  istud de iis qui ex Iudeis et ex gentibus crediderant, dictum putant, quia qui ex Iudeis crediderant adhuc quasi secundum legem et carnes aliquas immundas, et dies aliquos sanctiores putabant, ueluti sabbatum, aut neomenias: ipsis quasi infirmis iubetur olera manducare: que indifferenter comeduntur ab omnibus. Qui firmiores erant in fide, hoc est, qui ex gentibus crediderant, omnes carnes et omnes dies equales esse credebant: istis dicitur ut nichil estiment commune per ipsum, nisi ei qui commune crediderit, sicut subter adiecit: Scio et confido in Domino, quia nichil commune per ipsum, et reliqua. Assumite. Suscipite, uel sustinete. Oblique illos increpat qui se fortes putabant, ut carnibus uterentur. Non in disceptationibus cogitationum. Nolite secundum  uestras cogitationes iudicare, quem lex non iudicat. Alius enim credit se manducare omnia. Qui scilicet senior est, aut iam edomuit carnem, aut tantam fidem habe, ut non possit moueri ad luxuriam uel peccatum. Qui autem infirmus est, olus manducet. Infirmus, secundum Deum, aut iuuentutem, aut corporis calorem, uel fidem. Is qui manducat non manducantem non spernat. Et qui non manducat, manducantem non iudicet. Habebant inter se emulationem qui non manducabant, manducantes iudicabant quasi carnales, et illi illos irridebant, quasi cito uolentes mori, et infirmos, qui de immolatitiis manducarent. Deus enim illum assumpsit. Similiter quomodo et te. Tu quis es qui iudicas alienum seruum? Sicut ait sanctus Iacobus: Qui iudicat fratrem, iudicat legem scilicet,  et sapientiorem se indicat lege. Suo domino stat aut cadit. Siue uiuit, siue moritur, quia et ille propter Deum abstinet, et ille propter Dominum manducat. Stabit autem: potens est enim Deus statuere illum. Deus qui tres pueros leguminibus pastos meliores fecit apparere, quam illos qui de mensa regis edebant, potest et ista facere: in corpore diutius stare, aut ieiunare, aut carnibus abstinere. Nam alius iudicat, diem inter diem: alius iudicat omnem diem. Iudei diem inter diem non poterant iudicare, quia de ieiunio lex non est posita, sed quomodo potest unusquisque, aut uult: qui autem plus ieiunat, mercedem maiorem habet. Unusquisque in suo sensu abundet. In tali causa duntaxat unusquisque sic faciat, quomodo melius putat, aut potest, aut corporis ualetudo  permittit. Qui sapit diem, Domino sapit. Et qui manducat, Domino manducat. Domino sapit diem, qui ieiunat propter Deum, siue qui sapientie studens abstinet. Gratias enim agit Deo. E qui non manducat, Domino non manducat, et gratias agit Deo. Euangelium predicat, per quod gratie Domino referantur: quia propter Deum manducat, ut possit habere uirtutem edificandi corpus Christi: non propter gulam, nec propter luxuriam. Nemo enim nostrum sibi uiuit, et nemo sibi moritur. Per illius exemplum multi saluantur et gratias agunt Deo. Qui enim uoce gratias agit, solus agit, qui autem opere, multos agere facit. Siue enim uiuimus, Domino uiuimus; siue morimur, Domino morimur. Beatus qui omnia propter Deum facit:  nos uero econtrario, aut nobis uiuimus, aut hominibus morimur. Siue ergo uiuimus, siue morimur, Domini sumus. In hoc enim Christus mortuus est et resurrexit, ut et uiuorum et mortuorum dominetur. Aduentus Dei et uiuos inueniet, et mortuos suscitabit. Nihil ergo preiudicat: utrum te uiuum inueniat, aut resuscitet, tantum ut iustus sis. Tu autem quid iudicas fratrem tuum? Qua auctoritate? quasi non propter Deum, sed propter gulam manducet. Aut tu quare spernis fratrem tuum? Quasi propter homines abstineat. Omnes enim stabimus. Tunc de istis Dominus iudicabit quid, quomodo fecerimus. Ante tribunal Dei. Deum esse Christum, qui iudicaturus est non dubites. Scriptum est enim: uiuo ego, dicit Dominus: quoniam mihi flectetur omne genu, et omnis lingua confitebitur Deo. Probat  scriptum, quod omnes soli Deo reddent rationem. Itaque unusquisque nostrum pro se rationem reddet Deo. Non pro alio, nec hominibus pro se rationem reddet de his quibus lex tacet. Nam si tacuerit uidens peccantem, reddet rationem pro eo. Speculatorem posui te domui Isrel, dicitur ad prophetam. Non ergo amplius inuicem iudicemus. Sufficit quod nunc hucusque ignorantes fecistis. Sed hoc iudicate magis, ne ponatis offendiculum fratri, uel scandalum. Hinc subtiliter ingreditur ad abstinentiam, et dicit non illos debere manducare, quamuis firmi sint, ne iuniores exemplo illorum, aut infirmiores manducent, et offendant, aut scandalizentur. Scio et confido in Domino Iesu, quia nichil commune. Ne dicerent, que Deus creauit, tu communia dicis esse: non hoc ideo dico, ut aliquid putem  esse commune. Per ipsum. Per Christum omnia mundata sunt: commune enim erat quidquid in esca non excipitur Iudeorum. Nisi ei qui ex stimat quid commune esse, illi commune est. In conscientia sua. Si enim propter cibum frater tuus contristatur. Non dixit propter ieiunium, si illum aut cogas manducare, aut tuo exemplo prouoces, qui inuitus manducat, quod non potest sustinere. Iam non secundum caritatem ambulas. Iam non diligis proximum sicut te ipsum, si non illius ruinam consideras quasi tuam. Noli cibo tuo illum perdere, pro quo Christus mortuus est. Non dixit abstinentia tua. Non ergo blasphemetur nomen nostrum. Blasphematur autem, si propter escas contentiones oriantur. Non est enim regnum Dei esca et potus. Non per escam iustificamur: et non dixit,  ieiunium et sobrietas, sed esca et potus. Sed iustitia, et pax, et gaudium in Spiritu sancto. Sed per ieiunium facilius acquiritur. Ubi iustitia tanquam se proximum diligendum, ibi et pax: et ubi pax, ibi et gaudium, quia ubi dissensio, ibi tristitia. Qui enim in hoc seruit Christo, placet Deo et probatus est hominibus. Nemo potest dubitare quod sanctus sit. Itaque que pacis sunt, sectemur. Ut non inuicem iudicemus. Et que edificationis sunt, inuicem custodiamus. Aedificatio est abstinentia: nam esca, etiam i non perdat fratrem, non edificat. Noli propter escam destruere opus Dei. Hominem quem Deus fecit. Omnia quidem munda sunt. Repetit, ne creaturam damnare uideatur. Sed malum est homini. Ipsum mundum  malum fit illi. Qui per offendiculum manducat. Alterius, non suum. Bonum est non manducare carnem, et non bibere uinum. Exponit quid est per quod offendit infirmus. Neque in quo frater tuus offenditur, aut scandalizatur. In quocunque cibo aut potu alter scandalizatur, non est accipiendus. Aut infirmatur. A fide. uinum et mulieres apostatare faciunt uiros sapientes. Tu fidem habes penes te ipsum, habe coram Deo. Si in hoc te fidelem putas, sic manduca, ut te nemo uideat infirmus: quod fieri non potest, nec debet, ut inclusus manducet. Beatus qui non iudicat semetipsum in eo quod probat. Qui se non considerat in quo se probat infirmum, sed alterum timet perire. Qui autem discernit, si manducauerit, damnatus est. Si considerat quod dixerit, iudicat, hoc dicit  discernit, et iudicium enim ex discretione est, et discretio ex iudicio, imo id ipsum est. Quia non ex fide. Non ex fide que per caritatem operatur. Omne autem quod non est ex fide, peccatum est. Quidquid non edificat, non est ex fide, et ideo peccatum est.



CAP. Xu.

Debemus autem nos firmiores, imbecillitates infirmorum sustinere. Si uere firmi estis, sic facite, quomodo ego factus sum infirmis infirmus, ut infirmos lucrifacerem. Et non nobis placere. Non nos ipsi, sed proximi laudent, quia Dominus dissipat ossa hominum sibi placentium: sicut ego omnibus per omnia placeo, non querens quod mihi utile est, sed quod multis, ut saluentur. Unusquisque uestrum proximo suo placeat. Non enim edificare potest eum cui non placuerit per exemplum: quia nequeunt  edificari uerbis, qui destruuntur exemplis. In bonum ad edificationem. Etenim Christus non sibi placuit. Ostendit modum placendi, ne ad uanam gloriam placeamus: simul et cum dicit, ad bonam edificationem, monstrat esse malum. Qui Christi discipulus erit, non querit proprium, quomodo ille enim propter aliorum salutem etiam mortuus est, amarissima sustinuit opprobria dicentium: uah qui destruis templum; et: Si Filius Dei est, descendat de cruce, et liberet se, et cetera. Sed sicut scriptum est: Improperia improperantium tibi ceciderunt super me. Quecunque sanctis improperantur propter Deum, Deo improperantur, sicut dicit: Dum dicitur mihi quotidie, ubi est Deus tuus? uel, qui uos spernit, me spernit. Quecunque enim scripta sunt, ad nostram  doctrinam scripta sunt. Nihil ergo sine causa scriptum est, siue pene peccatorum, siue merita iustorum, siue tentationes iustorum: nam et Deo et sibi noti erant, sed ut nos eos in omnibus imitemur, ideo eorum gesta referuntur. Ut per patientiam. Ut et nos pro edificatione fratrum, si necesse fuerit, etiam hec similiter patiamur. Et consolationem. Consolatio est patientie nostre, si quos nos patimur, Dominum et sanctos sciamus esse perpessos, sicut dicit: Nolite mirari si odit uos mundus. Scripturarum spem habeamus. Per Scripturarum consolationem spem futuram patientia exspectamus, sicut scriptum est: Pax multa diligentibus legem tuam, et non est illis scandalum. Non possunt ergo desperare, uel a fide moueri, qui consolatione utuntur.  Deus autem patientie et solatii det uobis. Non impatientie, nec dissensionis, sed patientie et solatii, usque ad consummationem, quia sine ipso nichil sumus: ab ipso est enim patientia mea. Id ipsum sapere in alterutrum secundum Iesum Christum. Ut unusquisque sic querat salutem alterius, quasi suam, ut in fide unanimiter perseueret. Ut unanimes, uno ore honorificetis Deum et Patrem Domini nostri Iesu Christi. Tunc Deus uere honorificatur, si uno animo et concordi uoce laudatur. Si fuerint duo uel tres congregati in nomine meo, et reliqua. Propter quod suscipite inuicem, sicut et Christus suscepit uos, in honorem Dei. Inuicem onera uestra portate, et sic adimplebitis legem Christi. Si ille portauit nostras infirmitates, et suscepit nos impios, quia Deus erat:  quanto magis nos debemus inuicem sustinere, qui similes sumus! Dico enim Christum Iesum. Iterum Iudeos et gentes ad unitatem adducit. Consentio uobis quod Christus ad uos uenerit, primum promissus uobis per prophetas, et gentes propter misericordiam Dei uocate: nunc tamen unum corpus estis effecti per mortem Christi. Ministrum fuisse circumcisionis, propter ueritatem Dei. Non enim uenerat ministrari, sed ministrare, et dare animam suam in redemptionem pro multis. Ad confirmandas promissiones patrum. Quia illis promissus fuerat Christus, sicut ipse dicit: Non ueni nisi ad oues que perierunt domus Isrel. Gentes autem super misericordia honorare Deum. Quia impares sunt gentes ad gratias agendas, secundum quod illis gratuitam misericordiam  Deus donauit: siue propter Isrel misericordiam gentes uocate sunt, ut illos emulentur. Sicu scriptum est, propterea confitebor tibi in gentibus Domine, et nomini tuo cantabo. Ostendit a gentibus maiores Deo gratias referendas: Cui enim plus di mittitur, plus diligit: et Iudeis arrogantiam tollit, dum et gentium salutem similiter docet esse predictam, quamuis ipsi nunquam audierint. In ipsis Christus confitetur eos misericordiam consecutos, quia et ipsi in eius sunt corpore. Et iterum dicit, Letamini, gentes, cum plebe eius. Et iterum: Laudate, omnes gentes, Dominum, et magnificate eum, omnes populi. Quia cum ipsis ad salutem estis uocati. Et rursus Isaias ait: Erit radix Iesse. Cuius filius est Dauid, ex cuius semine Maria, ex qua natus est  Christus; et illud huic loco aptum est: Non deficiet dux de femoribus Iuda: contra Iudeos, quia uere Christus uenit, cui omnes gentes crediderunt. Et qui exsurget regere gentes; in eum gentes sperabunt. Ne dicerent, de proselytis dictum est. Deus autem spei repleat uos omni gaudio. In quo omnes speramus. Omne gaudium spiritale fidelibus in spe futura esse debet. Et pace in credendo, ut abundetis. Omnium gaudium, ubi pax: nullum uero gaudium, ubi dissensio, sed mestitia. In spe, in uirtute Spiritus sancti Consolatio spei sanctorum, uirtutes Spiritus sancti sunt. Certus sum autem, fratres mei, et ego ipse de uobis. Bonus doctor laudando prouocat ad profectum, ut erubescant tales se non esse, quales esse putantur. Quomodo et ipsi estis pleni dilectione.  Ne tanquam contentiosos arguisse uideretur, et dissidentes, et stultos, simul ostendit Christianos semper se alterutrum monere debere. Repleti omni scientia, ita ut possitis alterutrum monere. Et ueteris et Noui Testamenti. Audacius autem scripsi uobis, fratres, ex parte. Imo ideo magis scribendi fiduciam habui, quia scio uos ut prudentes cito accipere rationem. Argue sapientem et amabit te. Tanquam in memoriam uos reducens. Sciens quam sapientes sitis. Sapiens etiam nutibus. Propter gratiam que data est mihi a Deo. Non propter dona humana, uel ut lauder a uobis, sed ut officium meum impleam. Ut sim minister Christi Iesu gentibus. Reuocans illi seruos quondam fugitiuos. Sanctificans Euangelium Dei. Mox exemplo sanctum ostendens, quod cum tanto timore ministro;  quidam enim ut humana contemnunt, quod predicant ut diuinum: et ita fit, ut res sancta uideatur esse non sancta, si non fiat sancta. Unde dicitur: Sanctificate ieiunium, id est sanctum facite siue monstrate. Ut fiat oblatio gentium accepta et sanctificata in Spiritu sancto. Ut exemplo meo gentes efficiantur hostia Deo accepta, non igni sanctificata uel suscepta, sed Spiritu sancto, sicut scriptum est: Quia sedit super apostolos sicut ignis. Habeo igitur gloriam in Christo Iesu. Qui gloriatur, in Domino glorietur. Ad Deum. Licet apud homines infamia. Non enim audeo aliquid loqui eorum, que per me non efficit Christus in obedientiam gentium. Non audeo me dicere propria uirtute fecisse, et non omnia per me Christum esse operatum, ut nobis tolleret presumptionem.  uerbo et factis, in uirtute signorum et prodigiorum. Ipse per me loquebatur, et ipse signa faciebat, uirtutes operando. In uirtute Spiritus sancti, hoc non de operibus, sed de uirtutibus et signis, que fiebant, loquebatur. Ita ut ab Hierusalem per circuitum usque ad Illyricum repleuerim Euangelium Christi. Replet Euangelium, quando etiam gentes credunt; sic adimplentur passiones Christi in Paulo, quando a gentibus patitur, et in omni loco Christi Euangelium dilatatur. Si autem hoc predicaui Euangelium, non ubi nominatus est Christus, ne super alienum fundamentum edificarem. Non omnis qui super alienum fundamentum edificat, male edificat, nam potest aurum edificare. Hic pseudoapostolos taxat, qui semper ad iam credentes ibant, et  nunquam ad gentes, quia non poterant uirtutes [Supp. facere aut quid simile]: et ostendit perfecte se laborasse, qui et fundamentum posuit et superedificauit. Sed sicut scriptum est, Quibus non est annuntiatum de eo. Suum laborem monstrat ante predictum. uidebunt, et qui non audierunt de eo, intelligent. uidetur Christus in apostolis per uirtutes, sicut Pater in Christo dicente: uel operibus credite, quia Pater in me est, et ego in Patre. Propter quod et impediebar plurimum uenire ad uos. Nunc uero ulterius locum non habens in his regionibus. Exponit illud, quod in capite epistole dixerat: Sed prohibitus sum. Cupiditatem autem habens ueniendi ad uos. Notandum esse cupiditatem etiam bonam. Ex multis iam precedentibus annis. Qualis necessitas  fuit, ut multis annis detineretur. Cum in Hispaniam proficisci cepero. Promiserat quidem, sed dispensante Deo non ambulauit. Spero quod preteriens uideam uos, et a uobis deducar illuc. Quia uos sic exhibetis, ut nec in uobis locum habeam diutius immorandi. Si uobis primum ex parte fruitus fuero. Ex parte: quia iam credidistis, ad confirmandos uos, ideo ex parte, nulla temporis magnitudo satiat caritatem. Nunc igitur proficiscar in Hierusalem. Hoc solum mihi restat, ut ueniam. Ministrare sanctis. Sancti erant in Hierusalem, qui omnibus contemptis, et ante pedes apostolorum iactis, lectioni, orationi et doctrine uacabant. Quales ergo erant, ut Apostolus ipse pergeret illis ministrare, et quibus optat acceptam suam oblationem, si eam dignentur  accipere, ostendens hoc non tam accipientibus prodesse quam dantibus. Probauerunt enim Macedonia et Achaia. Probauerunt sibi hoc utile esse. Collationem aliquam facere. Conferre aliquid sumptuum. In pauperes sanctorum, qui sunt in Hierusalem. Pauperes sanctorum, quia propter Dominum sunt pauperes. Placuit enim eis, et debitores sunt eorum. Prouocat illos ad hoc opus, ostenditque non illis immerito placuisse. Nam si spiritualium eorum participes facti sunt gentiles. Quia ex ipsis habebant doctores, et socii facti erant radicis et pinguedinis oliue. Debent et in carnalibus ministrare illis. Unusquisque in quo abundat. Hoc igitur cum consummauero et assignauero eis fructum hunc, proficiscar per uos in Hispaniam. Si uos sic exhibueritis abundanter, bene doceam uos,  quod quia quantum proficit discipulus, tantum ad docendum prouocatur et doctor, sicut ibi: Os nostrum patet ad uos. Scio autem quod ueniens ad uos, in abundantia benedictionis Christi ueniam. Siue abundanter preparatis metenda, siue benedicitur Christus in aduentu meo. Obsecro igitur uos, fratres, per Dominum nostrum Iesum Christum. Iacobo occiso, pro Petro orant, et liberatur de carcere, ne ipsi detrimentum paterentur. Et per caritatem Spiritus sancti. Charitas spiritus quam scripsit ad Galatas, caritas facit sancti Spiritus ut pro inuicem oremus. Ut adiuuetis me in orationibus pro me ad Deum. Multum enim ualet instans oratio plurimorum. Ut liberer ab infidelibus qui sunt in Iudea, et obsequii mei oblatio accepta fiat in Hierusalem sanctis. Siue ut omnes credant, siue fidelibus ministrans in infideles  non incidam, et ad uos uenire non possim: preuidebat enim per Spiritum se ibi, sicut in Actibus apostolicis legimus, multa passurum. Ut ueniam ad uos in gaudio. Tunc cum gaudio ueniam, si ab eis oblatio mea fuerit accepta, et securus uerbum Dei abundantius loquar. Tristitia enim animi multum impedit ad doctrinam, sicut Ecclesiastes: Calumnia turbat animum etiam sapientis. Per uoluntatem Dei, et refrigerer uobiscum. Si Deus uoluerit, non si ego sine eius uoluntate intendero. Deus autem pacis cum omnibus uobis. Amen. Non nisi in pacificis Deus pacis inhabitat. Pulchre autem in pace finiuit, duobus populis in concordiam reuocatis.



CAP. XuI.

Commendo autem uobis Pheben, sororem nostram.  Hoc iam quasi post finem, ut solet in ultimo epistole fieri. Que est in ministerio Ecclesie. Quomodo diacones sunt, siue in ministerio uerbi: nam et femine tunc in suo sexu docebant, sicut legimus de Priscilla, cuius uir Aquila uocabatur. Que est in Cenchris. Cenchres portum aiunt Corinthi. Ut eam suscipiatis in Domino digne sanctis. Hoc est, propter Dominum. Et assistatis ei, in quocunque negotio uestri indiguerit: etenim ipsa quoque astitit multis, et mihi ipsi. Et adiuuetis eam, siue sumptu, siue aliquo solatio, quia et ipsa quandiu habuit, plurimos adiuuit. Salutate Priscam et Aquilam. Qui confirmarunt Apollon, et docebant, sicut legimus. Adiutores meos in Christo Iesu. In hoc adiuuabant in quo laborabat Paulus, in uerbo scilicet. Qui pro anima mea  suam ceruicem supposuere. Probando meam doctrinam se periculis obiecerunt. Quibus non solus ego gratias ago, sed et cuncte Ecclesie gentium. Quibus per illos ego seruatus sum. Et domesticam eorum Ecclesiam. Ostendit in quocunque loco collecti fuerint fratres Ecclesiam esse. Salutate Epenetum dilectum mihi. Illos salutat, per quos Romani crediderant, non sunt enim nomina Latina, sed Greca. Qui est primitiuus Asie in Christo Iesu. Qui primus ex Asia credidit. Salutate Mariam, que multum laborauit in uobis. uerbo, nam tunc etiam prophetabat. Salutate Andronicum et Iuliam [uulg. Iuniam] cognatos. Ex Iudeis. Et concaptiuos meos. Simul fuerant passi cum Paulo tribulationem. Qui sunt nobiles in apostolis. Et mente, et doctrina. Ipsi inter ceteros missos ad  Romanos, per quos crederent uel eorum firmarentur exemplo, nobiles habebantur. Qui et ante me fuerunt in Christo; salutate Ampliatum dilectissimum mihi in Domino; salutate Urbanum adiutorem nostrum in Christo Iesu, et Stachen [uulg. Stahyn] dilectum meum. Qui etiam ante credidere quam ego. Salutate Apellem probum in Christo. Probatum siue perfectum. Salutate eos qui sunt de Aristoboli domo. Salutate Herodionem cognatum meum. Salutate eos qui sunt ex Narcissi. Ciuitas uel locus est. Qui sunt in Domino. Non enim omnes ex Narcissi erant in Domino. Salutate Triphenam et Triphosam, que laborant in Domino. Salutate Persidem carissimam, que multum laborauit in Domino. Salutate Rufum electum in Domino, et matrem eius et meam. Aetate, non partu. Salutate  Asyncritum, Phlegontam, Hermem, Patrobam, Hermam, et qui cum eis sunt fratres. Salutate Phedologum et Iudiam [uulg. Philologum et Iuliam], Nereum, et sororem eius, et Olympiadem, et omnes qui cum eis sunt sanctos. Salutate inuicem in osculo sancto. Salutant uos omnes Ecclesie Christi. Non ficte, uel sub dolo, quali Iudas tradidit Saluatorem. Ideo enim de Ecclesia primo pax annuntiatur, ut ostendat se cum omnibus pacificum esse, qui corpori communicaturus est Christi. Rogo  autem uos, fratres, ut obseruetis eos qui dissensiones. Dissentiunt autem a doctrina, qui ex circumcisione erant, qui ieiunium et abstinentiam destruentes, neomenia, et sabbata, et ferias, uentris causa docebant. Et offendicula preter doctrinam, quam uos didicistis, faciunt; et declinate ab illis. Quia per hec potestis offendere. Huiusmodi enim Christo Domino nostro non seruiunt, sed suo uentri. Sicut Iouinianus. Et per dulces sermones et benedictiones seducunt corda innocentium. Composite dicentes, et bene astruentes. uestra enim obedientia in omnem locum diuulgata est. Si illis obedistis, quibus non debuistis, quanto magis nobis? Ideo ad uos uenerunt, scientes uos cito seduci posse: bona est enim obedienti, sed in bono. Nam non semper: quia frequenter  et mala docentur. Gaudeo igitur in uobis: sed uolo uos sapientes esse in bono, et simplices in malo. Bonum sapite faciendo, malum ignorate uitando, et subiicietur inimicus pedibus uestris. Estote astuti sicut serpentes, simplices ut columbe. Deus autem pacis conteret Satanam sub pedibus uestris uelociter. Ecce dedi uobis potestatem calcandi super serpentes et scorpiones, id est, ut non uobis dominentur, et omnibus super eos membris liberi ambuletis. Gratia Domini nostri Iesu Christi uobiscum. Salutat uos Timotheus adiutor meus, et Lucius, et Iason, et Sosipater, cognati mei. Hec est semper Pauli subscriptio. Saluto uos ego Tertius, qui scripsi epistolam, in Domino. Salutat uos Caius hospes meus, et uniuerse Ecclesie. Tertius nomine, non numero. Salutat uos Erastus  dispensator ciuitatis, et Quartus frater. Hunc Erastum discipulum fuisse et predicasse euidenter dicit ad Timotheum. Ei autem qui potens est uos confirmare. Signis atque uirtutibus. Iuxta Euangelium meum et predicationem Iesu Christi. Iuxta predicationem Iesu Christi uiuatis. Secundum reuelationem mysterii temporibus eternis taciti: quod nunc patefactum est per Scripturas prophetarum, secundum preceptum eterni Dei, ad obedientiam fidei in cunctis gentibus. Mysterium de uocandis gentibus in lege diu fuerat occultatum, quod nunc per predicationem, uel reuelationem Christi, et Euangelium Pauli patefactum est, per testimonia prophetarum: quamuis enim hoc ante prophete predicerent, tamen quomodo futurum esset nec ipsi quidem prophete sciebant.  Poterant enim credere eos tanquam proselytos admittendos ad fidem. Cogniti soli sapienti Deo. Solus hec ante Deus presciuit: siue solus naturaliter sapiens. Quomodo solus bonus, cum et homo bonus dicatur? Nos enim dono Dei boni uel sapientes esse possumus, ille natura. Notandum quia non dixit soli sapienti Patri, sed soli sapienti Deo, qui est trinitas eterna. Per Dominum Iesum Christum, cui honor et gloria in secula seculorum. Amen. Per Iesum Christum, non a nobis ipsis.



AD CORINTHIOS EPISTOLA PRIMA.





ARGUMENTUM.


Corinthii sunt Achaici; et hi similiter ab apostolis audierunt uerbum ueritatis, et subuersi sunt multifarie  a falsis apostolis. Quidam a philosophie uerbosa eloquentia, alii secta legis Iudaice, inducti sunt. Hos reuocat Apostolus ad ueram euangelicam sapientiam,  scribens eis ab Epheso. Corinthus metropolis est, et ideo quod ipsis scribit, omni Achaie scribit.



CAPUT PRIMUM.

Paulus. Auctoritatis est nomen. uocatus Apostolus Iesu Christi. In uia uocatus, ut esset apostolus. Per uoluntatem Dei. uoluntate Dei uocatus et illuminatus credidit. Et Sosthenes frater. Non apostolus, sed ex ipsis sciens erat. Ecclesie Dei, que est Corinthi. Est Ecclesia et non Dei. Sanctificatis. Per baptismum. In Christo Iesu. Gratia eius per quam saluamur. uocatis sanctis cum omnibus. Ostendit que sit Ecclesia Dei, que lauacro salutari abluta est. Sanctos corripit, ut illi ceteros arguant, quia nec ipsi sine peccato: sicut Saluator propter Phariseos discipulis dicit, uidete et cauete ab omni auaritia: qui nichil habebant. Qui inuocant nomen Domini Iesu  Christi in omni loco ipsorum, et nostro. Inuocare, intus uocare est, quod licet ad omnes, sed maxime ad sacerdotes pertinet inuocare: sicut ibi, Sic benedicitis filios Isrel, inuocantes nomen meum. Et Dauid ait, Et Samuel inter eos qui inuocant nomen Domini. Nam sacerdos fuit, qui et sacerdoti successit, et qui hostias offerebat, et de quo secundum historiam dictum est: Suscitabo mihi sacerdotem fidelem. Gratia uobis et pax a Deo Patre nostro et Domino Iesu Christo. Notandum quia semper gratiam premittit cum pace. Gratias ago Deo meo semper pro uobis, in gratia Dei, que data est uobis in Christo Iesu. Gratias quidem ago quod habetis scientiam, sed uolo uos scire que sit scientia, que concordat in omnibus  catholice fidei. Ut solet, primum prouocat. Quia in omnibus diuites facti estis in illo. In omnibus doctrinis dono Dei per sapientiam, que prophetas et amicos Dei constituit. In omni uerbo, et in omni scientia. Tam ueteris Testamenti quam Noui. Sicut testimonium Christi confirmatum est in uobis. Testimonium Christi quod dixit, Omnis scriba doctus similis est homini patrifamilias, qui profert de thesauro suo noua et uetera. Ita ut nichil desit in ulla gratia. Sicut dicit Salomon, uenerunt mihi omnia simul cum ea: id est, cum sapientia. Exspectantibus reuelationem Domini nostri Iesu Christi. Qui nunc tanquam absens non uidetur. Qui et confirmabit uos usque ad finem sine crimine in die aduentus Domini nostri Iesu Christi. Sicut ait Propheta, Confirma me in uerbis tuis, et illud, Pax multa diligentibus nomen tuum, et non  est illis scandalum. Fidelis Deus, per quem uocati estis. Quia confirmauit fidelis Deus. In societatem Filii eius Iesu Christi Domini nostri. Societatem Ioannes ostendit dicens, Quoniam Deus lux est, et tenebre in eo nulle sunt: si dixerimus quia societatem habemus cum eo, et in tenebris ambulamus, mentimur. Et Paulus: Si commorimur, et conuiuemus: si sustinemus, et conregnabimus: si socii fuerimus conuersationis et passionum, erimus socii et in gloria. Obsecro autem uos, fratres. Hucusque cum laude prefatio. Hinc iam causam dissensionis exsequitur. Per nomen Domini nostri Iesu Christi. In quo nomine uidebitis signa fieri. Ut idipsum dicatis omnes, et non sint in uobis schismata. Ut unum sentiatis, uel confiteamini.  Sitis autem perfecti in eodem sensu, et in eadem sententia. Si unum et sentiatis et proferatis, tunc poteritis esse perfecti. Significatum est enim mihi de uobis, fratres mei, ab his qui sunt Chles, quia contentiones inter uos sunt. Quomodo Apostolus credidit de absentibus, cum scriptum sit, Non credas auditui uano, et cetera multa? Sed hanc gratiam habebat, ut sciret quid absentes agerent, sicut ad Colossenses ait, Etsi corpore absens, spiritu presens, gaudens et uidens ordinem uestrum. Hoc autem dico, quod unusquisque uestrum dicit, Ego quidem sum Pauli, ego autem Apollo, ego uero Cephe. In apostolorum persona hoc de pseudoapostolis dicebat, qui per sapientiam mundi circumuenerant eos, quia unusquisque eius se dicebat esse cuius doctrinam diligebat, cum diuersas haberent doctrinas;  si ergo nec de ueris apostolis dicendum est, quanto magis de illis qui nichil erant! Ego autem Christi. Diuisus est Christus? nunquid Paulus crucifixus est pro uobis? Pauci dicebant, quod omnes dicere debuissent. Diuiditur corpus, cum membra dissentiunt. Potest dici illis, qui Christi exemplo Abraham uolunt imitari: Nunquid Abraham crucifixus est pro uobis? et illud Domini, in quo docet, non debere nos querere quid alteri discipulo precipiet: ait enim Petro, Quid ad te? tu me sequere. Aut in nomine Pauli baptizati estis? Habebant ergo isti baptismatis sacramentum, sed hoc per contentionem et zelum in schisma uertebant, et carnaliter sapiendo aliter de Deo credebant, dum sibi ipsi sensu carnali Deum qualem uolebant fingebant, atque ita tantum longe aliter quam Deus  est credebant, quantum a ueritate uanitas differt: quia animalis homo non percipit ea que sunt spiritus Dei. De talibus dicit, Et circumferuntur omni uento doctrine. Gratias ago Deo meo, quod neminem uestrum baptizaui, nisi Crispum, et Caium, ne quis dicat, quod in nomine meo baptizati estis. Baptizaui autem et Stephane domum. Ceterum nescio si quem alium baptizauerim. Non enim misit me Christus baptizare, sed euangelizare. Quod sic euenit, ut neminem uestrum baptizarem; nam forsitan dixissetis, quod in nomine meo baptizarem. Non in sapientia uerbi, ut non euacuetur crux Christi. Euacuant illi uim crucis, qui humana sapientia gloriantur, quam illa damnauit. uerbum enim crucis predicatio Euangelii est. Christi crucifixi. Pereuntibus quidem stultitia est. Incredulis  et non intelligentibus uirtutem Dei stultitia uidetur Dei Filium dicere crucifixum; fideles autem intelligunt Dei esse uirtutem, cum et diabolum superauit et mortem. Iis autem qui salui fiunt, id est nobis, uirtus Dei est. Fidem infundendo saluauit. Scriptum est enim, Perdam sapientiam sapientium, et prudentiam prudentium reprobabo. In aduentu Christi impletum est. Ubi sapiens? Ubi scriba? Eligendo piscatores, philosophos reprobauit. Ubi inquisitor huius seculi? Qui sapientia sua conquirit cum ceteris de occultis, ut de abditis rebus ac naturis singulorum. Unde est hec sapientia quam reprobat Deus, cum omnis sapientia a Domino Deo sit; sed ista sapientia talis, et secularis, non est desursum descendens, sed mundana;  ideo ut stulta a Domino refutatur, quia se putat aliquid esse, et per suam sapientiam occulta Dei cognoscere: sed ista sapientia animalis et diabolica est. De talibus sapientibus dicit Deus, Quia abscondisti hec a sapientibus et prudentibus. Nonne stultam fecit Deus sapientiam huius mundi? nam quia in Dei sapientia non cognouit mundus per sapientiam Deum, placuit Deo. Omnia in sapientia fecit, in qua debuit ipse cognosci qui fecerat, qui etiam ipsis ad cognoscendum eum dederat sapientiam. Per stultitiam predicationis saluos facere credentes. Que apud illos stultitia haberetur. Quomodo et Iudei signa petunt. Ex consuetudine prophetarum, qui cum etiam sine signis cognoscere debuerunt, uidentes non crediderunt. Et Greci sapientiam querunt. Rationem humane sapientie.  Nos autem predicamus Christum crucifixum. Ostendit multum discrepare illorum sapientiam a doctrina sua. Iudeis quidem scandalum. Scandalum est Iudeis, si predicamus esse ipsum Christum, quem illi crucifixerunt: scandalum illis est audire mortuum Christum, sicut dicebant, Nos audiuimus ex lege, quia Christus manet in eternum. Gentibus autem stultitiam. Non intelligentibus misericordiam Dei esse, que stultitia credebatur. Nisi enim  credideritis, non intelligetis. Ipsis autem uocatis Iudeis atque Grecis, Christum Dei uirtutem et Dei sapientiam. Quam non credit profecto dum nescit: cum autem crediderit, quam infirmitatem putauerat, intelligit esse uirtutem, quia intelligunt mysterium pietatis esse dum credunt. Si Christus Dei uirtus,  ergo sempiterna. Sempiternus igitur Christus, quia alibi dicit, Sempiterna quoque uirtus eius, et diuinitas, et sapientia. Quod heretici non intelligentes, Patrem imperfectum blasphemant, dum dicunt fuisse Patrem aliquando sine Filio; ergo fuit sine uirtute, sine uerbo, sine sapientia, sine iustitia, quod quam stulte dicunt, agnoscant Dei uirtutem, propter signa; Dei sapientiam, propter doctrinam. Quia quod stultum est Dei, sapientius est hominibus. Quia quod stultum uidetur Deo, sapientius est omnibus hominibus: quia sapientia sua saluari non poterant, qui per crucem Domini liberati sunt: sicut si dicas, sapientior est rusticus sermo aduocati, quam sermo sapientissimi rusticani. Stultum Dei iudicabatur, quando audiebant Deum passum. Sed hoc erat sapientius. Et  quod infirmum est Dei, fortius est hominibus. Mortem quam nec gigantes euadere potuerunt, homo crucifixus, in Deo assumptus, euicit. uidete enim uocationem uestram, fratres. In uobis ipsis probate quod dico. Quia non multi sapientes secundum carnem, non multi potentes, non multi nobiles. Quia pauci sapientes crediderunt: per superbiam enim sapientie secularis, multi Dei sapientie uoluerunt esse subiecti. Sed que stulta sunt mundi elegit Deus, ut confundat sapientes; infirma mundi elegit Deus, ut confundat fortia; et ignobilia mundi et contemptibilia elegit Deus: et ea que non sunt, ut ea que sunt destrueret. Hoc est, elegit Deus populum gentium, qui non erat populus Dei, ut destrueret populum Iudeorum, qui se esse gloriabatur  Dei. Semper istorum trium gloriatio arguitur, sicut scriptum est, Non glorietur sapiens in sapientia sua, neque fortis in fortitudine sua, neque diues in diuitiis suis. Ipse quoque Dominus quod per prophetam dixerat, in se ad nostrum exemplum impleuit. Denique dum de paupere nascitur, reprobat diuitias: dum litteras non discit, refutat seculi sapientiam: dum traditur, non resistit, qui poterat totum mundum uno sermone subuertere, humanam tamen fortitudinem nichil esse monstrauit. Unde humilient se Deo, si uolunt et ipsi eligi cum ceteris. Sed hoc totum contra illos dicebat, qui se dicebant de genere sacerdotali esse, et legisperitos, et meliores apostolis, et seducebant eos in multis erroribus doctrinarum: quomodo dici potest contra Pelagianos,  qui dicunt se sua sapientia esse saluatos. Ut non glorietur omnis caro in conspectu eius. Carnales sunt, qui de suis meritis gloriantur: sed cito cadent, sicut flos feni. Ex ipso autem uos estis in Christo Iesu. Si ergo ex ipso estis, nolite illos admirari quos ille non elegit. Qui factus est sapientia nobis a Deo et iustitia. Ut nos faceret sapientes, et iustos, et sanctos. Contra Arianos facit locus iste, qui dicunt Patrem fuisse aliquando sine Filio, qui est sapientia. Et sanctificatio et redemptio. Corporis nostri in resurrectione. Ut quemadmodum scriptum est: Qui gloriatur, in Domino glorietur. Non hoc seculo, nec in propriis meritis, sicut multi, qui se Christianos credunt, et Pelagiano errore decipiuntur.



CAP. II.

Et ego cum uenissem ad uos, fratres, ueni  non per sublimitatem sermonis aut sapientie, annuntians uobis testimonium Christi: non enim iudicaui scire me aliquid inter uos. Quia ostenderat non illos debere admirari humanam sapientiam, suum exemplum replicat: quia non ipse per humanam sapientiam predicasset. Nisi Iesum Christum, et hunc crucifixum. Quod apud homines stultum uidetur. Et ego in infirmitate, et in timore et tremore multo fui apud uos. Non in iactantia. Et sermo meus, et predicatio mea, non in persuasibilibus sapientie uerbis, sed in ostensione spiritus et uirtutis. Quia ualde disputatores erant isti Corinthii, timuit ne illi resisterent, aut ne illis et hoc aliqua philosophia uideretur, et non crederent: ideo magis uirtutis ostendit. Ut fides uestra non sit in sapientia hominum, sed in uirtute Dei. Sapientia humana  ad breue tempus placet: quia temporalis est, ut ipse homo: uirtus autem Dei eterna est, quomodo Deus. Ideo illa fides permanet, que per Dei uirtutem est collata in homine. Sapientiam loquimur inter perfectos. Et nos habemus diuinam sapientiam, sed eam uos capere non poteratis: quia adhuc lacte nutrimini, et in fide parui comprobamini. Sapientiam uero non huius seculi, neque principum huius seculi. Siue regum, siue philosophorum, uel certe principum Iudeorum, uel contrarie fortitudinis. Qui destruuntur. Cum sapientia sua, atque doctrina, adueniente gratia Christi. Sed loquimur Dei sapientiam. Que Christus intelligitur, qui et predestinatus est, sicut dicit ad Romanos. In mysterio, que abscondita est, quam predestinauit  Deus ante secula in gloriam nostram. Siue in presentia, siue in re ante tempora, siue quia multi prophete cupierunt uidere, et quanquam singula scierint, nemo tamen ad plenum cognouit. Quam nemo principum huius seculi cognouit. Pilatus et Caiphas, uel certe omnes principes sacerdotum. Si enim cognouissent, nunquam Dominum glorie crucifixissent. Sed sicut scriptum est, Quod oculus non uidit, nec auris audiuit, nec in cor hominis ascendit que preparauit Deus iis qui diligunt illum. Dominus maiestatis et merito et natura omnis creature Dominus effectus est, et iehsu homo, in quo Deus quodammodo potuit crucifigi: propter quod et Deus illum exaltauit, et donauit illi nomen quod est super omne nomen, pro unitate persone; et Deus dicitur crucifixus, et Filius  hominis esse in celis, cum quando ista dicebat Dominus, in corpore erat in terris. Quoniam ergo Christus homo uerus et Deus uerus, ex duplici substantia una persona, et homo Deus, et idem rex glorie, dominusque uirtutum non sit crucifixus, pro inuiolabili diuinitate: et crucifixus sit in homine, pro unitate persone: itaque miro atque incogitabili modo passus est Deus, et non passa diuinitas. Nobis autem reuelauit Deus per Spiritum suum. Non merito nostro reuelauit nobis, sed sua gratia, qui per fidem eius accepimus Spiritum sanctum, qui uoluntatem Dei nobis ostendit. Spiritus enim omnia scrutatur, etiam profunda Dei. Quis enim scit hominum que sint hominis, nisi spiritus hominis, qui in ipso est? Ita et que Dei sunt nemo cognouit, nisi Spiritus Dei. Deum esse non dubites, qui non solum  humana, sed etiam Dei occulta scire dicitur. Nos autem non spiritum huius mundi accepimus: sed Spiritum qui ex Deo est. Qui mundana cogitat, id est, qui se mundanis illuit et implicat, spiritum mundi habet, non habet Spiritum sanctum. Ut sciamus que a Deo donata sunt nobis, que et loquimur. Per aduentum, passionem et resurrectionem eius, dono Spiritus sancti, que etiam uobis annuntiamus. Audi donata, et tace de meritis. Non in doctis humane sapientie uerbis, sed in doctrina Spiritus. Non a philosophis docti, sed a Dei Spiritu. Spiritualibus spiritualia comparantes. Spiritualibus, qui ea capere possunt, asseuerantes. Animalis autem homo non percipit ea que sunt Spiritus Dei. Qui Spiritum Dei non habet, animalis est, quia ritu animalium uiuit, qui putat nichil  esse post mortem, sed hoc se debere agere, quod animalia: id est, manducare, et luxuriari, et mori. Stultitia est enim illi, et non potest intelligere quia spiritualiter examinatur. Stultitia illi uidetur primum natus Deus, passus, resurrexisse: secundo contemnere que tua sunt: prestare maxillam; et cetera. Spiritalis autem diiudicat omnia. Iudicat uanum esse huiusmodi hominem, probat, examinat, et ipse a nullo carnali intelligitur, et quo quis spiritu agat. Et ipse a nemine iudicatur. Quis enim cognouit sensum Domini qui instruat eum? Modo timet, ne dicant, totum hoc habet sensus Dei, quod nobis dixisti: id est, non in me sensus Dei deficit, sed in uobis uirtus audiendi.  Nos autem sensum Christi habemus. Qui Spiritum sanctum accipimus.



CAP. III.

Et ego, fratres, non potui uobis loqui quasi spiritualibus, sed quasi carnalibus. Appellati sunt enim ad quemdam modum carnales iam renati per fidem, non sic, sicut illi qui adhuc uenundati erant sub peccato: ac si diceret, non potuistis quasi spirituales, sed quasi carnales capere quod loquebar. Animalis enim homo, id est qui secundum hominem sapit , non percipit que sunt Spiritus Dei, id est quid gratie credentibus crux conferat Christi. Tanquam paruulis in Christo lac uobis potum dedi, non escam: nondum enim poteratis, sed nec nunc quidem potestis:  adhuc enim estis carnales. Non in carnali etate, sed in fide Christo ostendit proficientis [F. proficientes] futurum esse, ut possint, quia iam in eis spiritualiter natis gratia fuerat inchoata: ergo iam uasa erant in honorem facta, quibus adhuc recte diceretur: O homo, tu quis es, qui respondeas Deo? et si talibus recte dicitur, multo rectius eis qui uel nondum ita regenerati sunt, uel etiam in contumeliam facti. Illud tantummodo teneatur, quod non sit iniquitas apud Deum: qui siue donet, siue exigat debitum, nec ille a quo exigit, recte potest de iniquitate eius conqueri: nec ille cui donat, debet de suis meritis gloriari. Et ille non nisi quod debetur non reddet: et ille non habet, nisi quod accepit. Cum enim sit inter uos zelus et contentio; dicit beatus Petrus: Deponentes  igitur omnem malitiam et simulationem, tanquam modo geniti infantes, rationabile et sine dolo lac concupiscite. Si igitur illi paruuli esse dicuntur, qui omnem malitiam deposuerint, qui adhuc bona non fecerint, quid de nobis censemus, in quibus omnis malitia dominatur? Nonne carnales estis, et secundum hominem ambulatis? Considerandum propter quid carnales esse dicuntur: quod utique non carnaliter sit, sed sensu fit carnis. Cum enim quis dicit, ego quidem sum Pauli: alius autem, ego Apollo: nonne homines estis? Qui nichil maius habet quam ceteri homines, secundum hominem ambulat. Id est, qui diligentem se tantum diligit, et cetera. Sed in hoc loco propter defensionem hominum singulorum homines appellantur, euidenter ostendit, plus nos uelle  esse quam homines. Cum exprobat homines esse, quia eos contentiones habere cognouit, excedere nos uult humanam naturam, dum sic exprobrat: Quid igitur est Apollo? quid uero Paulus? ministri eius cui credidistis. Si nos nichil sumus, quanto magis aliqui uere nichil sunt, sed ficti apostoli? Et unicuique sicut Dominus dedit. Ego plantaui, Apollo rigauit. Hoc ipsum non ex nobis, sed Dei donum est, qui in uobis operatur, quia et nobis gratiam dedit, ut ego signa facerem, per que crederetis: et Apollo sua doctrina uos confirmaret, quia sicut qui plantat in siccitate, sic omnis doctrina crescit, nisi Dei gratia irroretur: Si ergo et planta Dei est, et fons, quid nobis ascribitis, quasi aliquid nostrum sit? Hec dicens, commendat  gratiam. Sed Deus incrementum dedit. uide commendantem gratiam; et audent homines modo dicere blasphemias, et sibi ascribere que Dei sunt, cum si ille non dederit incrementum, omnis homo laboret in uanum. Itaque neque qui plantat est aliquid, neque qui rigat, sed qui incrementum dat, Deus. Qui plantat autem et qui rigat unum sunt. Nos mercenarii sumus, alienis ferramentis operamur, nichil debetur nobis, nisi merces laboris nostri, quia de accepto talento operamur. Unusquisque autem propriam mercedem accipiet secundum suum laborem. Contra Iouinianum, qui unam omnium dicit esse mercedem. Dei enim sumus adiutores: Dei agricultura estis. Adiutores in uerbo, non in potentia: ager, et messis Dei. Dei edificatio estis. Aedificatio templi Dei. Secundum  gratiam Dei que data est mihi. Non secundum meam uirtutem. Ut sapiens architectus. Sapientis architecti est fundamentum ponere. Primus ergo Apostolus Corinthiis fidem insinuans per gratiam Dei Christum posuit fundamentum: et si ipse fundamentum, quomodo Pelagiani dicunt, quod homo incipiat, et ille consummet? Fundamentum posui, alius autem superedificat. Si fundamentum ipse Christus, quomodo blasphemant Pelagiani, quod ipsi suis meritis ad fidem uenerunt Christi? Unusquisque autem uideat quomodo superedificet. Ut rectus ergo et fortis paries crescat: ne per malam conuersationem, uelut male cementati lapides de edificatione Dei cadatis. Fundamentum enim aliud nemo potest ponere, preter id quod positum est, qui est Christus  iehsu. Nemo potest alium Christum uobis predicare, preter Iesum in quem tota fide credentes, firmi state. Si fundamentum Christus, ubi sunt qui dicunt aliquid boni posse haberi sine Christo: et sibi fidem qua in Christo creditur, tribuere arroganter presumunt: et non agunt Deo gratias, a quo eis infusa esse dignoscitur? Si quis autem superedificat super fundamentum hoc aurum, argentum, lapides pretiosos, ligna, fenum, stipulam, uniuscuiusque opus manifestum erit: dies enim declarabit, quia in igne reuelabitur. Tria genera sunt honorum in Ecclesia; hoc est, bonus, melior, optimus, et tria genera his contraria; id est, malus, peior, pessimus: que lignis, feno et stipule comparantur. Alii de hoc loco ita sentiunt, quod aurum, argentum et lapides pretiosos edificet,  qui erogatis uel dimissis facultatibus suis, aut monasterium expetit, aut remotus a seculi actibus uiuit, uel sic in ipsis facultatibus uiuit, tanquam non possidens, uelut aliena sibi commodata possideat, et paratus sit eas propter Christum amittere: ut si persecutio propter Deum uenerit, expeditus, paratusque inueniatur. E contra uero ligna, fenum, stipulam illi edificent, qui Christiani quidem sunt et fideles, et bene utuntur bonis suis, sed nimio amore implicantur rerum suarum: et cum uenerit aut persecutio, aut iussio, ut priuari bonis suis debeant Christiani, si non negauerint Christum, illi non plus faciunt res suas, quam Christum: sed quia plus quam oportuit amauerunt, cum amittunt, non sine  dolore et tribulatione amittunt, ideoque salui fiant, quasi per ignem, id est, per tribulationem. Et uniuscuiusque opus quale sit, ignis probabit: si cuius opus manserit, quod superedificauit, mercedem accipiet. Id est, examinatio iudicii, uel presens tribulatio que igni frequentissime comparatur. Aurum enim et argentum splendidius efficitur in igne. Lignum autem et fenum et stipula ardebunt. Si cuius opus arserit, detrimentum patietur. Si quis negligenter docuerit, aut exemplo aut uerbo, perdit laborem suum, quia opus infirmum facit. Ipse autem saluus erit. In sua iustitia. Sic tamen quasi per ignem. Quasi, habet ueritatem, sicut ibi: Quasi unigeniti a Patre. Si ille per ignem saluus erit, qui iustus est, quare non fuit sollicitus ut forte et stabile esset quod superedificauit?  quid de illis qui sermone edificant, exemplo destruunt? Nescitis quia templum Dei estis, et Spiritus Dei habitat in uobis? Nescitis cuius templum sitis? Si quis autem templum Dei uiolauerit. Siue in singulis, siue in omni Ecclesia. Nota quia hic Spiritum sanctum Deum dixit, cuius templum sumus: quia ipsius templum sumus, qui habitat in nobis, quem Deum fatetur. Disperdet illum Deus. Templum enim Dei sanctum est, quod estis uos. Siue suum corpus, peccando, siue Ecclesie populum, ad prauam doctrinam seducendo, aut certe exemplo proprio destruendo. Hoc Nouatiani proponunt, ut excludant penitentiam. Quibus respondendum: Si Corinthii iam baptizati peccauerunt, si non admittitur penitentia, ad quem profectum illis scribit et dicit, Ut secundam gratiam  habeatis? Sanctus Hieronymus dixit ad Galatas: Hoc unum scio quod qui post fidem Christi fornicatur, uiolat templum Dei. Nemo se seducat: si quis uidetur inter uos. Nemo sibi blandiatur, propria uanitate deceptus. Sapiens esse in hoc seculo. Ad reddendum malum pro malo. Stultus fiat, ut sit sapiens. Stultus iudicatur in hoc seculo, qui implet Euangelium, non reddendo malum pro malo. Sed stultus uoluntate fit, non natura. Sapientia enim huius mundi, stultitia est apud Deum. Nihil stultius, quam ut uellet se uindicare, qui non potest, et Deo suam non reseruat iniuriam: quod etiam ille facere debet, qui se ualet in hoc seculo uindicare, uel dum rationem requirit cui iubetur ut credat. Scriptum est enim, Comprehendam sapientes in astutia eorum. Nihil proficit  astutia hominum: quo possit effugere manum Dei: sapiens sibi uidetur uir diues, pauper autem sensatus reprehendit eum. Et iterum: Dominus nouit cogitationes hominum, quomodo uane sunt. Nihil utilitatis confert ad salutem uerbosa eloquentia. Itaque nemo glorietur in hominibus, in pseudoapostolis, sed nec in aliquo alto uel rege uel sacerdote. Omnia uestra sunt, siue Paulus, siue Apollo, siue Cephas, siue mundus, siue uita, siue mors. Nos uestri sumus, non uos nostri. Siue prasentia, siue futura. Omnia enim uestra sunt. Omnia propter sanctos creata sunt, tanquam nichil habentes et omnia possidentes. Siue uolueris ad libertatem referre: quod uultis eligere, siue mortem, siue uitam, siue presentia, siue futura. uos autem Christi.  Christus autem Dei. Sic Christus Dei, sicut Deus Christi, si ad diuinitatem aptes: quanquam secundum hominem tractet, qui unctus est.



CAP. Iu.

Sic nos existimet homo, ut ministros Christi et dispensatores ministeriorum Dei. Non ut equales Christo. Hic iam queritur inter dispensatores ut fidelis quis inueniatur. Interrogantis uox est: hoc est, iam hic uos putatis conscientias iudicare? Mihi autem pro minimo est ut a uobis iudicer, aut ab humano die: sed neque me ipsum iudico. Et diem hominis non concupiui, hoc est tempus. Nam hic humanum diem, intellectum, uel cor sapiens, non absurde accipitur, qui potest iudicare. Nihil enim mihi conscius sum. Nihil mali. Sed non in hoc iustificatus sum. In hoc tempore, aut die, uel certe, si me nemo uituperet,  non mihi inde blandiri debeo, uel extolli: aut si nullum crimen admisi, minuta forte non omnino percarui. Qui autem iudicet me Dominus est. Ante diem iudicii. Itaque nolite ante tempus iudicare. Occultas cogitationes: quia homo uidet in facie, Deus autem in corde. Quoadusque ueniat Dominus, qui et illuminabit abscondita tenebrarum, et manifestabit consilia cordium. Quia me melius Dominus nouit, quam uel ego, uel ullus hominum scit. Et tunc laus erit unicuique a Deo. Ille uero laudabilis est, quem Deus laudabilem facit. Hec autem, fratres, transfiguraui in me et Apollo propter uos, ut in nobis discatis. Ut a nobis humilitatis sumatis exemplum. Ne supra quam scriptum est. Supra est, quod non est scriptum. Unus aduersus alterum infletur pro alio. Id est, contentione orta inflemini  quis melior sit. Quis enim te discernit? Cuius momenti es? Hic conuersus est ad inflatos scientia sermonis. uel certe: Quis te discernit a massa perditionis, nisi Deus? Nam non merita tua, nec scientia tua. Dicitur homini tanquam de semetipso presumenti: Quis enim te discernit, utique ab ire uasis a massa perditionis, que per unum omnes misit in damnationem? Quis te discernit? Et tanquam respondisset, discernit me fides mea, propositum meum, meritum meum: Quid enim habes, inquit, quod non accepisti? si autem accepisti, quid gloriaris, quasi non acceperis? hoc est, quasi de tuo sit unde discerneris; ergo ille discernit, qui unde discernaris impertit, penam debitam remouendo, et indebitam gratiam largiendo. Quid autem habes quod non accepisti?  Quid habes ex te, nisi forte peccatum? Nam siue scientia, siue aliquid boni in te est, donum Dei est: quod si ex te esse credideris, dicetur tibi: Quid habes, quod non accepisti? et euenit tibi, si tibi aliquid ascribis, et non Deo, illud Euangelii, quod de ingrato dicitur: Qui enim non habet, id est, a Deo, etiam quod uidetur habere, auferetur ab eo. Et ideo declinemus superbiam, et demus Deo gloriam, a quo est omne datum optimum: ne si a nobis uel fidem, uel bona opera esse credimus, perdamus quod habere uidemur. Si autem accepisti, quid gloriaris, quasi non acceperis? Quasi aliquid tuum habeas. Iam saturati estis, iam diuites facti estis; sine nobis regnatis. Doctrina uel scientia. Hoc increpantis pronuntiatur  affectu, quia sibi ascribebant, quod esse uidebantur. Et utinam regnaretis, ut et nos uobiscum regnaremus. In nullo nostri indigetis, uel indiguistis: siue regnaretis et nos uobiscum regnaremus, uel socios, si non magistros computaretis. Puto enim quod Deus nos apostolos nouissimos ostendit, tanquam morti destinatos. ueluti quod in Apocalypsi promisit, nouissimo tempore se missurum duos ad mortem: uel nos iam, qui ad gentes missi sumus. Quia spectaculum facti sumus mundo, et angelis et hominibus. Omnes exspectant nostras iniurias, uel certamen, Christiani et pagani; uel certe angelos simpliciter ait. Nos stulti propter Christum, uos autem prudentes in Christo. Nos omnia sustinemus propter Christum: uos autem sic uultis esse Christiani, ut prudentiam seculi non  amittatis, nec aliquid pro Christo pati. Nos infirmi, uos autem fortes in Christo. Quasi non possimus reddere uicem, quod secularis potest prudentia. uos nobiles, nos autem ignobiles. Quia et scientiam suam, et nobilitatem generis pseudoapostoli, siue aliqui credentes preferebant. Usque in hanc horam et esurimus. et sitimus, et nudi sumus, et colaphis cedimur. Ex quo cepimus predicare usque in hoc tempus in nullo abundauimus. Et instabiles sumus. Nusquam habemus sedem, uel certe sic uobis uidetur. Et laboramus, operantes manibus nostris: maledicimur, et benedicimus: persecutionem patimur, et sustinemus. Sic operabatur, ut tota die doceret, et nocte laboraret, unde postera die panem manducaret, non ut solidos reponeret die noctuque in tali opere impendendo, sed  unde tam ipse, quam discipuli sui uiuerent. Blasphemamur, et obsecramus. Pro eis, qui nos blasphemant. Tanquam purgamenta huius mundi facti sumus. Iustus immundus est apud malos. Omnium peripsima usque adhuc. Omnium humillimi, abiecti, et despecti, mappula. Non ut confundam uos, hec scribo: sed ut filios meos carissimos moneo. Poterant confundi, si illos non consolaretur: non ad confusionem, sed ad profectum uestrum scribo. Nam si decem millia pedagogorum habeatis in Christo, sed non multos patres. Omnes quotquot iam natis apponuntur, patres esse non possunt. Nam in Christo Iesu per Euangelium ego uos genui. Me primum predicante Domino credidistis. Rogo ergo uos, imitatores mei estote. Bonorum filiorum est in omnibus imitari parentes.  Ideo misi ad uos Timotheum, qui est filius meus carissimus et fidelis in Domino. Quanto fidelior ceteris, tanto carior uniuersis. Qui uos commonefaciat. Qui uos et meis litteris, et suo doceret exemplo: aliud enim sine alio non poterit esse perfectum. uias meas, que sunt in Christo. uita, et cursum meum, atque labores. Sicut ubique in omni Ecclesia doceo. uias, et doctrinam, et conuersationem quibus ubique equalis incedo, et a nullo quidquam lucri uel commodi temporis presentis accipio. Tanquam non uenturus sim ad uos, sic inflati sunt quidam. Tandiu inflatus est aliquis, quandiu non uenit, qui ueram habet scientiam: non illam que stultitia est apud Deum. ueniam autem cito ad uos, si Dominus uoluerit: et cognoscam  non sermonem eorum qui inflati sunt, sed uirtutem. uirtutem fidei, que in operibus Christi est, uel signis. Non enim in sermone est regnum Dei, sed in uirtute. Nouum Testamentum. Quid uultis. Benignus magister, qui discipulorum correctionem in eorum posuit uoluntate. Si non emendatis, in uirga; si autem, in consolatione. In uirga ueniam ad uos, an in caritate, et spiritu mansuetudinis? In uirga iustitie qua uirga usus est Petrus ad Ananiam et Saphiram, et Paulus ad Magum: simulque considerandum, quod ipsa ira in nostra sit posita potestate, non nos in illius: et tunc exeritur, quando Dei iniuria uindicatur.



CAP. u.

Omnino auditur inter uos fornicatio. In Ecclesia cui uos preestis. Et talis fornicatio, qualis nec inter gentes. Ostendit cur iram premiserit. Ita ut uxorem  patris sui aliquis habeat. Concubinam patris sibi sociauerit. Et uos inflati estis. Inflati estis uana scientia, uel superbia, et non est uobis cura de his qui pereunt, ut conueniantur, et aut corrigantur, aut reiiciantur. Et non magis luctum habuistis. Boni pastores semper pro populi peccatis fleuere, sicut Ieremias dicit: Quis dabit capiti meo aquam, cui non uoluntas, sed lacryme defuere? Ut tollatur de medio uestrum qui hoc opus fecit. Siue qui fecit, siue Satanas tollatur, dum non habet per quem operari. Ego quidem absens corpore, presens autem spiritu, iam iudicaui ut presens eum qui sic operatus est, in nomine Domini nostri Iesu Christi, congregatis uobis. Ne tantum ex auditu iudicare putaretur. Et meo spiritu. Mearum litterarum iudicio. Cum uirtute Domini Iesu. Domini  quoque non deerit uirtus. Tradere huiusmodi Satane in interitum carnis. Ut habeat potestatem accipiendi illum, ut uel sic conuertatur, dum uiderit se nec hic carnis, nec in futuro spiritus requiem habiturum. Cauendum: quia qui excommunicatur, Satane traditur. Ut spiritus saluus sit in die Domini Iesu. Quod si in spiritum Satanas non acceperit potestatem, dum corrigit, solius Domini iudicio reseruatur. Non est bona gloriatio uestra. Qui talem in Ecclesia admittitis. Nescitis quia modicum fermentum totam massam corrumpit? Ignoratis, quia unius mali exemplo multi possunt perire, et per unius delictum in omni populo, ira Dei superuenit in populo Iudeorum? Expurgate uetus fermentum, ut sitis noua conspersio, sicut estis azymi. Nihil in uobis remaneat pristine  conuersationis. Etenim pascha nostrum immolatus est Christus. Facti per baptismum mundi de seculi uitiis ad uirtutes Domini transeamus. Itaque epulemur, non in fermento ueteri, neque in fermento malitie et nequitie, sed in azymis sinceritatis et ueritatis. Scripsi uobis in epistola, ne commisceamini fornicariis. [* 1Kb] Non agnus, qui erat figura Christi, et illi quidem septem diebus azyma comedebant, nos semper, si simplices sumus, quia et septem diebus mundus est factus: [* 1Kb] quotidie nobis agnus occiditur: quotidie pascha celebratur: qui fermentum malitie et nequitie non habet. Non in saturitate uentris, que ad Deum non pertinet, sed in simplicitate mentis et cordis puritate. Fermentum enim quid est, nisi corruptio nature, idipsum de  dulci acerbum factum? Non utique fornicariis huius mundi, aut auaris, aut rapacibus, aut idolis seruientibus. Non gentium fornicariis. Alioquin debueratis de hoc mundo exisse. Alio genere debueratis exisse, non sic, aut certe si sic, melius uobis fuerat mori. Nunc autem scripsi uobis, non commisceri. Hoc ipsum nunc scripsi quod dico. Si is qui frater nominatur, est fornicarius, aut auarus, aut idolis seruiens aut maledicus, aut ebriosus, aut rapax. Non ex solo nomine dicendus est frater, sed ex actu. Sed si quis fornicator nominatur, quod et in ueteri Testamento inuenitur: Qui se iungit fornicariis, nequam erit: putredo et uermes hereditabunt eum. Cum huiusmodi nec cibum sumere. Quid enim mihi de iis qui foris sunt iudicare? Nonne de iis qui intus sunt uos iudicatis? Nec  istum communem quem concessi, cum gentibus si ire uolueritis. Nam eos qui foris sunt Deus iudicabit. Foris Ecclesiam sunt Iudei, heretici, uel gentiles. Auferte malum ex uobis ipsis. Non ex gentibus, sed ex uobis.



CAP. uI.

Audet aliquis uestrum habens negotium aduersus alterum. Ausus est aliquis contra preceptum Domini uenire dicentis: Si quis tecum uoluerit iudicio contendere, et tunicam tuam tollere, dimitte illi et pallium? Hic intelligitur quod maxime propter fornicationes accusarentur in iudicio seculari: quia illud hic in media causa fornicationis immisit. Iudicari apud iniquos, et non apud sanctos? Hic probatur iudices gentiles fuisse, quod iniqui dicuntur. An nescitis quoniam sancti de mundo iudicabunt? Sicut Saluator  ait: Sedebitis super duodecim sedes, iudicantes duodecim tribus Isrel. Quod autem illis dixit, omnibus dixit, qui eos fuerint imitati. Nam de illis duodecim unus periit, et alius qui illum non audierat, eius loco successit: et Paulus et Barnabas apostoli fuerunt. Et si in uobis iudicabitur mundus, indigni estis qui de minimis iudicetis? Siue per uos, siue uestro exemplo. Nescitis quoniam angelos iudicabimus? Illos angelos qui contra naturam peccauerunt iudicabunt ii qui supra naturam castitatem cum Dei auxilio seruauerunt. Quanto magis secularia? De rebus seculi. Secularia igitur iudicia si habueritis, contemptibiles qui sunt in Ecclesia, illos constituite ad iudicandum. Possunt de his etiam illi iudicare, qui sunt minimi in Ecclesia, aut certe qui iniurias suas contemnunt.  Notandum quod minimos dicat, qui in Dei lege non sunt instructi, sed in seculi. Ad uerecundiam uestram dico. Quod dicturus sum, ut crubescant qui sunt tales. Sic non est inter uos sapiens quisquam qui possit iudicare inter fratrem suum? Nunquid non est? Sed frater cum fratre iudicio contendit, et hoc apud infideles. Duplicant peccatum et quod litigant, et quod apud infideles litigant. Iam quidem omnino delictum est in uobis, quod iudicia habetis inter uos. Primum, quia preceptum Christi contemnitis, iam peccatum habetis. Quare non magis iniuriam accipitis? Quare non magis fraudem patimini? Illis loquitur, qui faciebant, non qui patiebantur: Sustinere debetis si quis uobis fecerit iniuriam. Sed uos iniuriam facitis et  fraudatis, et hoc fratribus. An nescitis quia iniqui regnum Dei non possidebunt? Quibus nec uicem licet reddere inimicis. Nolite errare, neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt. Nolite seduci, existimantes de multis, et non etiam de uno peccato puniendum. Et hec aliquando quidem fuistis. Nolite timere de preteritis: tantum ne post baptismum criminosum aliquid committatis. Sed abluti estis, sed sanctificati estis, sed iustificati estis in nomine Domini Iesu Christi et Spiritu Dei nostri. Abluti in nomine Domini Iesu Christi, sanctificati per Spiritum sanctum. Hic totam Trinitatem intellige. Omnia mihi licent, sed non omnia expediunt.  Quia de fornicatione tractat, uult materiam fornicationis ostendere. Omnia mihi licent, sed ego sub nullius redigar potestate. Licet nobis manducare et bibere, sed si subiecerimus nos comessationi, hoc ipsum licitum perducet nos ad illicitum, hoc est, ad fornicationem. Sic et de nuptiis, et de diuitiis, et ceteris huiusmodi rebus potest intelligi, que non sunt peccatum, sed ad occasionem possunt perducere delictorum. Esca uentri, et uenter escis: Deus autem et hunc, et hec destruet. Et hec duo, id est, et uentrem, et escam, et ipsum hominem, qui in his est. Corpus autem non fornicationi, sed Domino, et Dominus corpori. Deus uobiscum est, quandiu uos estis cum illo: si autem dereliqueritis eum, derelinquet uos. Deus uero et Dominum suscitauit, et nos suscitabit per  uirtutem. Si suscitauit Dominum, et nos quoque eadem uirtute suscitabit. Si eius membra sumus, ergo debemus membra nostra sanctificare, ut in eo manere mereamur. Nescitis quoniam corpora uestra membra Christi sunt? Omnis Ecclesia corpus Christi est; singuli autem membra. Tollens ergo membra Christi, faciam membra meretricis? Absit. Non dixit fornicatoris, sed meretricis: ut ostenderet eum eiusdem esse criminis et nominis, cuius meretrix cum qua fornicatur: quia hominibus minus uidetur peccare uir quam mulier. Simul notandum, quia ante tollit membra Christi, qui facturus est meretricis: in eo fornicator maioris est criminis, quia tollit membra Christi, et facit ea membra meretricis. An nescitis quoniam qui adheret meretrici, unum corpus efficitur? Erunt enim  duo in carne una. Quomodo cum uxore licite, sic et cum meretrice una caro efficitur per amorem illicitum. Qui autem adheret Domino, unus spiritus est. Quomodo qui carnis opera facit caro est, ita et qui Dei opera facit, unus spiritus est. Fugite fornicationem. uidentes quam grauis sit. Omne peccatum, quodcunque fecerit homo, extra corpus est. Omne peccatum ab uno potest fieri, qui corpus dici non potest, sed membrum: in fornicatione autem duo pereunt, et duo possunt dici corpus: grauius ergo est ubi duo pereunt, quam ubi unus: quia reliqua peccata possunt et sine corpore fieri. Qui autem fornicatur in corpus suum peccat. Quidam de corpore Ecclesie putant dictum: sed in corpus suum peccat, ait: siue  sic grauiorem dicit esse fornicationem, quam scit in illis esse, que apud illos leuis uidebatur, quia in consuetudinem ierat. An nescitis quoniam membra uestra templum sunt Spiritus sancti qui in uobis est? quem habetis a Deo, et non estis uestri. Empti enim estis pretio magno. Qui non est suus, non debet sibi uiuere, sed illi cuius est sanguine comparatus. Qui uult, inquit, post me uenire, abneget se sibi. Si homo a seruo parua pecunia comparato continuum seruitium querit, quanto magis ille, qui plus pro nobis quod daret non habuit, quam semetipsum? Glorificate. Id agite, ut glorificetur per uos Deus, et per opera uestra. Et portate Dominum in corpore uestro. Ut portemus imaginem celestem. Notandum, quod hic Deum quem portare iubemur, Spiritum sanctum dicit: cuius  superius membra nostra templum esse testatus est, dicens: uos estis templum Dei, et Spiritus Dei habitat in uobis. Et nunc, Glorificate, inquit, et portate Deum in corpore uestro, utique Deum Spiritum sanctum.



CAP. uII.

De quibus autem scripsistis. Interrogatus respondet: Bonum est homini mulierem non tangere. Bonum erat illud, quod optimum predicaui: si ergo bonum habenti non tangere, quanto magis si non duxerit melius! Incontinentia et tempore et etate et infirmitate prohibetur: castitas autem semper potest, Deo adiutore et custode, seruari. Illud ergo magis querendum est quod eternum est. Quare ergo, Crescite et multiplicamini et replete terram? nunc autem etiam ipsa terra iam non capit homines. Sed  potuit, inquit, omnes de terra facere? potuit, sed noluit: potuit enim et pinnatos et cornutos homines facere. Sed omnia secundum rationem sibi notam optime fecit. Ipsam denique Euam noluit de terra facere, sed de costa. Si autem putas modo id esse in omnibus, imitare Cain et ceteros qui proprias sorores duxere. Si ergo hoc sic erat, omnia Deum secundum prescientiam qua Deus est temporibus ordinasse credamus. Illud etiam credendum, si uel modo secundum legem nubant non peccare; lex enim propter filios nubere permittit, non propter luxuriam. In hoc se etiam animalibus deteriores faciunt homines, quod cum nec pregnatis parcunt, ostendunt se homines uxores non propter filios accepisse. Qui autem sola filiorum causa, postquam peperit mulier  abstinet se, et dum lactatur infans, et per etatem forte iam partu cessante, cessatur et ab opere nuptiali: non tangere, secundum usum, non secundum tactum simplicem. Propter fornicationem autem unusquisque suam uxorem habeat, et unaqueque suum uirum habeat. Uxori uir debitum reddat: similiter autem et uxor uiro. Fornicatoribus concessit ut nubant, incontinens ne fornicetur: sicut si dicit medicus infirmo: Bonum tibi erat non manducare poma: et ille non se possit continere, ut uelit manducare ficus: postea medicus concedat illi dura cena [* 1Kb] tantum ne manducet, unde moriatur. Unde predicanda est perfectio: qui autem non potest, dandum remedium nuptiale. Mulier sui corporis potestatem non habet, sed uir. Quia sponte  sibi abstulit libertatem. Similiter autem et uir sui corporis potestatem non habet, sed mulier. Agnoscant uiri non sibi licere aliam preter uxorem agnoscere, quia equali sorte sibi inuicem sunt subditi et debitores. Nolite fraudare inuicem, nisi forte ex consensu ad tempus, ut uacetis orationi: et iterum reuertimini in idipsum. Non potest uacare orationi qui incontinens est. Non solum autem continentia in Nouo Testamento laudabilis est, sed et in ueteri Testamento, descensurus Deus in montem Sinai, sanctificari iubet populum a mulieribus triduo; quanto igitur magis Deum uidere poterit qui semper castus esse uoluerit? Similiter et sacerdos Dauid prohibuit sanctum panem quousque mundus a mulieribus esse cognosceret: et Petrus iubet etiam a licitis temperare. Ne tentet uos  Satanas propter incontinentiam uestram. Ne uno se retrahente, alius fornicetur, et Satanas locum tentandi inueniat. Hoc autem dico secundum indulgentiam, non secundum imperium. uolo autem omnes homines esse sicut meipsum. Hoc infirmis indulgeo, non perfectis precipio, qui omnes homines uelim me in omnibus imitari, qui scio quantum possit castitas apud Deum. Sed unusquisque proprium habet donum ex Deo, alius quidem sic, alius uero sic. Proprium donum, quia Deus diuidens singulis prout uult, quia nec omnes capiunt uerbum hoc. Ceterum si omnes possunt, quomodo dicit Scriptura, quod nemo esse possit continens, nisi tu dederis? Donum ex Deo, alius quidem sic, alius uero sic. Audis donum, cesset presumptio. Dico autem non nuptis, et uiduis. Incipit de  his qui uxores non habent, et de uiduis. Bonum est illis si sic maneant, sicut et ego. Quis potest dicere non esse bonum, quod ipse dicit esse bonum? Quis, rogo, possit, nisi forte Iouinianus? Quod si non se continent, nubant. Aut incontinenter patieris, aut nubere non debes, si continens esse uis. Melius est enim nubere quam uri. Fornicatio igne punitur, sicut dicit Iudas de nuru sua. Producatur, inquit, et incendatur. Ad comparationem ergo fornicationis, est melius nubere. His autem qui matrimonio iuncti sunt, precipio non ego, sed Dominus. Hic proprie loquitur ad coniugatos, ne dimitterent uxores, et alias ducerent aut pulchras, aut diuites, sicut Iudei faciebant. Uxorem a uiro non discedere. Si quis dimiserit uxorem, excepta causa fornicationis, facit eam mecari. Quod  si discesserit, manere innuptam. Non ita discedere, ut alii nubat: si ob aliquam causam discesserit, alii non nubat. Aut uiro suo reconciliari. Et uir uxorem non dimittat. Nam ceteris ego dico, non Dominus. Melius est si ad uirum suum reuertatur, quam alii nubat. Si quis frater uxorem habet infidelem, et hec consentit habitare cum illo, non dimittat illam. Et si qua mulier habet uirum infidelem, et hic consentit habitare cum illa, non dimittat uirum. Si quis unus credidit e duobus: non quo permiserit infidelem fideli non iungi, sed de iam coniunctis loquitur. Sanctificatus est enim uir infidelis in muliere fideli. Sepe contigit ut lucrifieret per mulierem. Ideo ait beatus Petrus, ut si qui non credunt uerbo, per mulierum conuersationem, sine uerbo lucrifiant,  et cum uiderint ex ebriosis sobrias, ex superbis humiles, dicant: uere lex Dei est, que sic potuit mutare mores inolitos. Credo iam prouenerat ut nonnulle femine per uiros fideles, et uiri per uxores fideles in fide uenirent: et quamuis non dicens nomina, exemplis est tamen hortatus ad confirmandum consilium suum. Et sanctificata est mulier infidelis per uirum fidelem. Alioquin filii uestri immundi essent, nunc autem sancti sunt. Si ambo infideles essetis, necessario filii uos imitarentur: nunc autem forsitan fidelem imitantur, et sancti sunt: quia etiamsi de duobus fidelibus nascantur, sic nascantur, tanquam si oleaster ex oliua. Oleastrum dico propter originale peccatum, et propter hoc sunt sub diabolo, nisi renascantur in Christo: quia diabolus culpe auctor  est, non nature. Iam credo quod erant paruuli Christiani, qui siue auctore uno ex parentibus, siue utroque consentiente sanctificati erant: quod non fieret, si uno credente dissociaretur coniugium. Quod si infidelis discedit, discedat. Non est enim maior maritus, quam Deus. Non est enim seruituti subiectus frater, aut soror. Nunquid sic quis nubet, ut seruiat et pereat propter alterum infidelem? Et notandum, quia inuicem serui sunt. In eiusmodi. In eiusmodi re, aut causa. In pace autem uocauit nos Deus. In libertate: non ergo debemus nos ultro discere. Unde enim scis, mulier, si uirum saluum facies? Aut unde scis, uir, si mulierem saluam facies? Nisi unicuique sicut diuisit Dominus: unumquemque sicut uocauit Deus. In dubio posuit: sed semper, si quid ambiguum est, in  meliori parte intellectus ducendus est. Ita et ambulet: et sicut in omnibus ecclesiis doceo. Siue cum uxore, siue sine uxore. Siue circumcisus, siue in preputio: siue seruus, siue liber. Circumcisus aliquis uocatus est: non adducat preputium. Siue cum uxore uocatus est, non dimittat eam, siue sine uxore, non ei opus nubere, si in eo consilio acquiescit, et si potest continere. Nam circumcisus quoniam habuit preputium, reuocare non potest se superfluo circumcisum quod suo tempore opus fuit: non dicat, melius fuerat si non fuissem circumcisus, non uiuat gentiliter. In preputio aliquis uocatus est? non circumcidatur. Non putet fidem Domini causam esse dissidii. Et circumcisio nichil est, et preputium nichil est; sed obseruatio mandatorum Dei. Unusquisque in qua uocatione  uocatus est, in ea permaneat apud Deum. Nec obest, nec prodest in hoc tempore. Seruus uocatus es? non sit tibi cure. Aliquis seruitutem coniugium uolunt intelligi. Sed et si potes liber fieri, magis utere. Quia Deus conditiones non respicit, sed mentem et uoluntatem: nec dicas, quomodo possum Deo placere, seruus sum? Qui enim in Domino uocatus seruus, libertus est Domini: similiter qui liber uocatus est, seruus est Christi. Qui hominis seruus, apud Deum liber est: et qui apud homines est liber, est seruus Dei: ergo ambo unum sunt. Non est enim acceptio personarum apud Deum. Pretio empti estis, nolite fieri serui hominum. Unusquisque in quo uocatus est, fratres in hoc maneat apud Deum. Nolite  propter homines seruire ad oculum, ut hominibus placeatis: sed omnia propter Deum, credentes uos mercedem consecuturos a Deo. De uirginibus autem preceptum Domini non habeo. Scriptis respondit: quia illi dicebant: Ubi precepta est uirginitas? ut superfluum demontrarent, quia quod sub precepto est, non impletum punitur, impletum autem premium non habet. Consilium dat, Saluatore dicente, Non omnes capiunt uerbum istud: sed quibus datum est. Nam si generale esset, quod potest unus, et omnes possent. Occasio castitatis est abstinentia: occasio autem incontinentie, luxuria est. Datur autem a Deo, quia ipsius proprium donum est, dicente propheta: Cum sciam quia nemo est continens, nisi cui credideris. Consilium autem do. Implet illud Domini,  quod ei in figura stabularii dixit: Si quid superogaueris, ego ueniens reddam tibi. Tanquam misericordiam consecutus a Domino ut sim fidelis. Omnia ad Dei misericordiam refert, ut suo exemplo doceat, nisi in Deo esse gloriandum. Fidelis seruus est qui, omnibus pretermissis, Domini sui semper seruitio occupatur, ad quod eos suo exemplo prouocat, ut ipsi soli desiderent seruire. Et nemo de suis meritis presumat, quando ille ut fidelis sit, misericordiam Domini se adeptum testatur. Existimo ergo hoc bonum esse. Existimo, hoc non esse quasi dubium, sed certum: sicut est, Puto quod et ego spiritum Dei habeam. Propter instantem necessitatem. Siue custodiendi iustitiam, siue carendi mundi sollicitudine. Quoniam bonum est homini sic esse. Alligatus  es uxori, noli querere solutionem. Malum est ergo sic non esse, quia primitus perdit premium castitatis: non quod peccet. Solutus es ab uxore, noli querere uxorem. Ita dicit, non ligandum, quomodo non soluendum. Si autem acceperis uxorem, non peccasti. Qui liber es, si non uis esse maior, esto uel minor. Et si nupserit uirgo, non peccabit. Nuptie per se non habent peccatum, sed per sollicitudinem seculi sepe peccatum incurrunt. Tribulationem tamen carnis habebunt huiusmodi. Sub maledicto se Eue subiicientes, que ideo in partu maledictionem accepit, quoniam sciebat Deus incontinentes futuros homines, ut uel metu doloris a libidine temperarent. Adiiciuntur etiam uagitus infantum, filiorum mortes, nec non et aborsus. Ego autem uobis parco. Ideo quia secundum indulgentiam  coniugia non omnino prohibeo. Hoc itaque dico, fratres. Hic omnes ad continentiam cohortatur. Tempus breue est. Reliquum est ut et qui habent uxores, sint tanquam non habentes. uite nostre tempus breue est, quia cito aut unius, aut amborum morte soluentur. Sic intelligendum, propter breuitatem nulla esse putanda ad comparationem futurorum. Et qui flent, tanquam non flentes; et qui gaudent, tanquam non gaudentes; et qui emunt, tanquam non possidentes; et qui utuntur hoc mundo, tanquam non utantur. In hoc seculo, quia omnia in breui finientur. Temporum breuitatem describit Salomon: Tempus et tempora; nos autem quotidie uidemus homines morientes, et eternos futuros nos credimus, quasi  alterius simus nature. Nam sapiens aliorum casibus emendatur. Ideo Salomon: Cor, inquit, sapientis in domo luctus, cor autem insipientis in domo conuiuii. Preterit enim figura huius mundi. Hoc seculum figura futuri est. Si figura talis est, qualis erit ueritas? Sicut stella figura est solis. uolo autem uos sine sollicitudine esse. Ideo non nubit quis, ut mundo [* 1Kb] sollicitudo discedat, ne spine suffocent semen, et ne dicant: uillam comparaui, boues emi, uxorem duxi: et non possit cenare cum sponso. Qui sine uxore est, sollicitus est que Domini sunt, quomodo placeat Deo. Qui autem cum uxore est, sollicitus est que sunt mundi, quomodo placeat uxori. Interrogandum cui expediat placere, Deo, an mulieri moriture. Et diuisus est. Mulier innupta et uirgo cogitat que Domini sunt.  Si diuisus, esse non potest unum: nam unitas diuisionem non recipit. Ut sit sancta et corpore, et spiritu. Corpore, ab usu; spiritu, a sollicitudine uel concupiscentia cogitationum. Que autem nupta est, cogitat que sunt mundi. Que nupta est, si que sunt mundi cogitat, cui placere desiderat, incipiet illi preponi nupta, que habet excusationem cogitandi que mundi sunt, occasione mariti. Quomodo placeat uiro. Ista nec corpore, nec spiritu est sancta. Porro hoc ad utilitatem uestram dico. Ne uideretur infirmis dure locutus esse, modo excusat se; sed ipsa excusatio consideranda est. Non ut laqueum uobis iniiciam. Non impono necessitatem innuptis, sed consilium do, quid magis uobis expediat. Sed ad id quod honestum est, et quod facultatem prebeat sine impedimento  Dominum obsecrandi. Ergo nec utile, nec honestum erat, quod illi uolebant. Si quis autem turpem se uideri existimat super uirgine sua, quod sit superadulta. Turpis uidebitur, si cum ad perfectam etatem uenerit, neutrum deliberet, uel uirginitatem seruare, uel nubere; aut si uolenti nubere, non permittat, et illa fuerit fornicata. Nam si unusquisque hoc ad carnem suam reuocet, et uideat se uirginitatem seruare non posse, nubat, ne fornicando turpis appareat. Et ita oportet fieri. Ita necesse est, propter uoluntatem puelle. Quod uult faciat: non peccat, si nubat. Parentes quidem debent eam usque ad maturam etatem custodire, et docere castitatem. Sed si noluerit, fiat quod necesse est; non peccat pater puelle, siue ipsa puella, si nubat. Nam qui statuit  in corde suo firmus. Firmus ille statuit cuius filie uoluntas firmauerit uoluntatem. Non habens necessitatem. Hinc cognoscitur illum necessitatem habere filie, de quo dixit, Potestatem autem habens sue uoluntatis, et hoc iudicauit in corde suo, seruare uirginem suam, bene facit. Potest facere quod uult. Igitur et qui matrimonio iungit uirginem suam, bene facit, et qui non iungit, melius facit. Conclusiua collectio est: Prudentibus sane semper meliora sectanda sunt. Mulier alligata est quanto tempore uir eius uiuit. Hic de uiduis incipit: quia et de ipsis consuluerant. Quod si dormierit uir eius, liberata est. Cui uult nubat, tantum in Domino. Libera facta a uinculo coniugali secundum legem: si nec tunc se potuerit continere, cui uoluerit nubat, tantummodo in Christo. Beatior erit,  si sic permanserit. Beata habens maritum, si possit custodire iustitiam, et tantum propter filios maritum cognoscit: beatior uidua, quia magis laborat quam nupta, et habet mercedem castitatis, et orare quotidie libera conscientia potest. uirgo beatissima, quia compendioso labore ad grande premium poterit peruenire. Secundum meum consilium. Quod do uirginibus. Puto autem quod et ego spiritum Dei habeam. Nolite putare quia ex me hoc ipsum sit quod dico: Spiritus Dei in me loquitur, quem contemni non expedit. Hic, puto, non dubietatem significat.



CAP. uIII.

De his autem que idolis sacrificantur. Et de his illi scripserant, sicut et de superioribus, quia manducabant in templis, dicentes, Omnis creatura Dei bona, et idolum nichil est, et hac imagine magis  quam ueritate rationis errabant. Scimus quia omnes. Nos omnes; nam non illi, de quibus dicit, Sed non in omnibus est scientia, id est, scientia a Domino data. Scientiam habemus. Hanc habet consuetudinem, ut primum leniter ingrediatur, et in nouissimo uim sue orationis ostendat. Scientia inflat. Illaque stultitia est apud Deum. Si scientia inflat, utquid illos adhuc plus uult instare? Ipse etiam de se dicit, Et si imperitus sermone, sed non scientia. Et pro Ephesiis orat, ut scientia repleantur. Et in hac ipsa epistola gratias agit, quod repleti sint scientia huiusmodi, scientia que imaginem magis rationis quam ueritatem ostendit: non scientia que potest reprehendi. Charitas uero edificat. Illa caritas que non querit que sua sunt, sed quomodo per eam Christi  corpus proficiat. Scientia sine caritate inflat, cum caritate edificat. Si quis se existimat scire aliquid. Si quis sibi uidetur sapiens, non est sapiens; nam qui uere sapiens est, insipientiorem se omnibus credit, et ille uere est sapiens, qui quidquid boni sapit, a Deo se accepisse testatur. Nondum cognouit, quemadmodum oporteat eum scire. Qui sibi tribuit quod scit per stultam presumptionem, nescit quemadmodum oporteat eum scire. Si quis autem diligit Deum, hic cognitus est ab eo. Aedificando Ecclesiam diligit Deum, quia et proximum hunc nouit Dominus, quia cognouit Dominus qui sunt eius. De escis autem que idolis immolantur, scimus quia nichil est idolum in mundo, et quod nullus est Deus, nisi unus. Repetit, quod superius dixerat, scimus, et quid sit ostendit, quia  nichil est idolum. Nam et si sunt qui dicantur Dii. Potest dici quod dicatur, et non sit. Siue in celo siue in terra: siquidem sunt Dii multi, et Domini multi: nobis tamen unus Deus Pater, ex quo omnia, et nos illum. Angeli et sancti, quibus dicit, Ego dixi, Dii estis, et Domini, sancti eorum quos iudicabunt. Siue sic Dii in celo, et Domini in terra. Hic Ariani calumniantur, Christum Deum esse negantes, quia tantum Dominus appellatur. Quibus respondendum est: Si ideo non erit Deus, quia unus Deus est Pater, ergo et Pater non erit Dominus, quia Dominus unus Christus: Et unus Dominus iehsu Christus, per quem omnia, et nos per ipsum. Qui omnia ex nichilo fecit, ubi Trinitatem intellige. Sed non in omnibus est scientia.  Non omnes sciunt, quod propter contemptum hoc faciatis: sed putant uos propter uenerationem illud facere. Quidam autem cum conscientia usque nunc idoli, quasi idolothytum manducant: et conscientia ipsorum, cum sit infirma, polluitur. Adhuc sic habent in conscientia, quomodo antequam crederent. Esca autem non nos commendat Deo: neque si non manducauerimus, deficiemus, neque si manducauerimus, abundabimus. Sicut dicit Aggeus propheta, Et si manducaueritis et biberitis, nonne uobis manducabitis et bibetis? uidete autem ne forte hec licentia uestra offendiculum fiat infirmis. Potest hoc simul et de illis religiosis uel clericis dici, qui quod docent uerbo, destruunt exemplo, dum et diuitiis incubant, et pretiosis uestibus circumdantur. Si enim quis uiderit eum,  qui habet scientiam, in idolo recumbentem, nonne conscientia eius, cum sit infirma, edificabitur ad manducandum idolothyta? Et periit infirmus in tua conscientia, frater, propter quem Christus mortuus est. Sic autem peccantes in fratres, et percutientes conscientiam eorum infirmam, in Christo peccatis. Quicunque scandalizauerit unum de pusillis istis, expedit illi ut mola asinaria suspendatur collo eius, et mittatur in profundum maris: leuius est illud, quod graue. Quapropter si esca scandalizat fratrem meum, non manducabo carnem in eternum, ne fratrem meum scandalizem. Non sola esca et caro, sed omnes relique res.



CAP. IX.

Non sum liber? non sum apostolus? Ita legendum est, Nunquid non sum? Suum exemplum illis replicat, quod cum habuisset omnia in potestate,  noluerit facere, quod illi licebat, preter aliorum salutem. Nonne Iesum Dominum nostrum uidi? Quando ei apparuit in uia. Nonne opus meum uos estis in Domino? Et si aliis non sum apostolus, sed tamen uobis sum. Aliis, ad quos non sum missus. Nam signaculum apostolatus mei uos estis in Domino. Indicium apostolatus mei est, quod uos credidistis in Domino per me. Mea defensio apud eos qui me interrogant, hec est. Per hec defendor esse apostolus. Nunquid non habemus potestatem manducandi et bibendi? De uestro sine labore nostro. Nunquid non habemus potestatem sororem mulierem circumducendi? Que nobis ministraret. Non dixit ducendi, sed circumducendi, ne quis de uxore sua ipsum dixisse putaret. Sicut et ceteri apostoli, et fratres Domini, et Cephas. Non illos  indicat: sed quia illi fidelioribus predicabant, liberius panem quotidianum accipiebant, quia et apud Iudeos hec erat consuetudo doctorum. Aut solus ego et Barnabas non habemus potestatem hoc operandi? Qui ad gentes missi sumus. Quis militat. Dat alia exempla, quibus probet sibi debitum hoc fuisse. Suis stipendiis unquam? Et non publicis. Quis plantat uineam, et de fructu eius non edet? Per comparationem hic populum dicit uineam, sicut ibi, uineam de Aegypto transtulisti. Quis pascit gregem, et de lacte gregis non manducat? Et dabo uobis pastores secundum cor meum, et pascent uos cum disciplina. Nunquid secundum hominem hec dico? Ex me. An et lex hec non dicit? Scriptum est enim in lege Moysi,  Non alligabis os boui trituranti. Omnia legis testimoniis confirmat. Nunquid de bobus cura est Deo? Quomodo ergo de passeribus Deo cura est, et in Iona dicitur de Niniue, in qua sunt hominum plus 120 millia, et pecora multa? Sed et ipsa propter hominem creata sunt. Nam deficiente homine, et ista deficient. An propter nos utique dicit? Nam propter nos utique scripta sunt. Quoniam debet in spe qui arat, arare, et qui triturat, in spe fructus percipiendi. Debet fructum sui sperare laboris, et qui triturat, debet de ipsa area manducare. Ut per hanc comparationem libenter tribuatur iis qui in uerbo laborant. Si nos uobis spiritualia seminauimus, magnum est. Non erat magnum, non uos grauabamus, si uelimus accipere, sed nolumus propter uos. Si nos carnalia uestra metamus. Quecunque necessaria sunt. Si alii  potestatis uestre participes sunt, quare non potius nos? Sed non usi sumus hac potestate. De pseudoapostolis dicit, quibus non debebatur, qui nichil illis prestiterant. Sed omnia sustinemus. Et famam, et sitim, et nuditatem. Ne quod offendiculum demus Euangelio Christi. Ne in aliquo displiceat predicatio nostra, ne illi quibus euangelizamus, per nos offendant, aduersariis occasione accepta deuorantibus. Nescitis quoniam qui in sacrario operantur, que de sacrario sunt edant? Qui altario deseruiunt cum altario participant. Apud Iudeos secundum legem. Ita et Dominus adornauit iis qui Euangelium annuntiant de Euangelio uiuere. Sicut dicit, Dignus est operarius mercede sua. Dicit Apostolus, licere sibi quidem et permissum a  Domino esse, ut qui Euangelium annuntiant, de Euangelio uiuant, id est, de Euangelio habeant ea que huic uite sunt necessaria, sed tamen se non esse abusum hac potestate. Erant enim multi, qui occasionem habere cupiebant acquirendi, et uendendi Euangelium, quibus eam uolens amputare Apostolus, manibus suis uictum suum tolerauit. De his enim alio loco dicit: Ut amputem occasionem, qui querunt occasionem. Quanquam etiam sicut ceteri boni apostoli permissu Domini possit de Euangelio uiuere, tamen non in eo uictu constituerit finem euangelizandi, ut non ideo euangelizaret, ut perueniret ad cibum, et si qua sunt talia necessaria? sed ideo ista sumeret, ut illud impleret, ne non uolens, sed necessitate euangelizaret. Ego autem nullo  horum usus sum. Non scripsi autem hec, ut ita fiant in me. Non hec ideo scribo, ut fiat quod non est factum: sed uobis exemplum faciendi do. Bonum est enim mihi magis mori, quam ut gloriam meam quis euacuet. Etiamsi moriar fame, non euacuabitur hec gloria, quam habeo secundum Deum, ut nichil a uobis accipiam. Nam si euangelizauero, non est mihi gloria, necessitas enim mihi incumbit. Cum omnia feceritis dicite, Serui inutiles sumus, quod debitum facere, fecimus. ue enim mihi est, si non euangelizauero. Penam habeo. Si enim uolens hoc ago, mercedem habeo. Si autem inuitus, dispensatio mihi creditatest. Tunc erit uoluntarium, si etiam debitum contemnatur. Que est ergo merces mea? ut Euangelium predicans  sine sumptu ponam Euangelium. Unde habeo mercedem? et ipse sibi respondit, ut gratis annuntiem. Ut non abutar potestate mea in Euangelio. Siue ne utar potestate quam accepi. Siue dum uoluero accipere, uilem faciam potestatem meam, cum propter uentrem meum docere existimor. Nam cum liber essem ex omnibus, omnium me seruum feci, ut plures lucrifacerem. Cum possim uti libertate mea, et de ceteris non curare, omnibus tamen compassus sum, ut eos saluarem. Et factus sum Iudeis tanquam Iudeus, ut Iudeos lucrarer. Quando se purificauit in templo, quod tempore gratie nouerat esse superfluum. His qui sub lege sunt, quasi sub lege essem. Ostendit quomodo fuerit cum eis et ipse Iudeus, ut ei daretur occasio predicandi eis. Cum ipse non essem  sub lege, ut eos qui sub lege erant lucrifacerem. Non est sub lege, que paruulis data est, qui gratia implet legem; iusto enim lex non est posita. His qui sine lege erant, tanquam sine lege essem, cum sine lege Dei non essem. A gentilibus primum solam fidem querebam, quasi non haberem precepta legis Christi, que illos obseruare docerem. Sed in lege essem Christi, ut lucrifacerem eos qui sine lege erant. Contra Arianos, qui negant Christum esse Deum. Nam cum dicit, se sine lege Dei non esse, sed in lege esse Christi, Christum Deum esse fatetur. Factus sum infirmis infirmus, ut infirmos lucrifacerem. Cum infirmis olera manducaui, cum possem carnes manducare sine timore. uel illud: Ego me nichil iudicaui scire inter uos, nisi Christum Iesum, et hunc crucifixum. Omnibus omnia  factus sum. Non mihi aliquid querens quod mihi utile est. Ut omnes facerem saluos. Cogitandum, quia Deus suscepit hominem, et cum esset sine peccato, peccata nostra portauit. Nos autem homines sumus peccatores. Considerare debemus quod egritudinem siue anime, siue corporis, quam in homine alio uidemus, etiam et nos habere potuimus, aut possumus. Hoc ergo exhibeamus ei cuius infirmitatem portare uolumus, quod ab illo nobis uelimus exhiberi, si nos in ea essemus, et ipse non esset. Ad quod pertinet: Inuicem onera uestra portate. Omnia autem facio propter Euangelium, ut particeps eius efficiar. Ut in eo habeam partem. Nescitis quod ii qui in stadio currunt, omnes quidem currunt, sed unus accipit brauium? Debemus omnes currere; nam si ibi unus qui uicerit accipit,  quanto magis nos, qui omnes dono Dei possumus uincere, et omnes pariter per illius misericordiam coronari? Sic currite, ut omnes comprehendatis. Si ad fidem, fides cum operibus sit, si ad doctrinam, doctrina firmetur exemplo. Omnis autem qui in agone contendit, ab omnibus se abstinet. Et ille quidem ut corruptibilem coronam accipiat. Ab omnibus escis, que impediunt cursum, uel unde alius scandalizatur. Sic ergo curramus, ut comprehendamus: omnes enim qui recte currunt, comprehendunt. Non sicut in agone theatrico, omnes quidem currunt, sed unus accipit palmam. Curramus credendo, sperando, desiderando; curramus corpus castigando, et eleemosynis, in bonis dandis, malisque ignoscendis, hilariter et ex  corde faciendo, et currentium uires ut adiuuentur orando, et sic audiamus perfectionis precepta, ne currere negligamus ad plenitudinem caritatis, et ne nobis tribuamus, quod currimus. Nos autem incorruptam: Illi in incertum currunt, quia uincere omnes non possunt. Ego igitur sic curro, non quasi in incertum. Qui propter humanum fauorem predicat, incertus est de mercede. Sic pugno, non quasi erem uerberans, sed castigo corpus meum. Non fingo certamen, aut in uanum pugno. Et in seruitutem redigo, ne forte cum aliis predicauerim, per abstinentiam, ut Elias in melote, Isaias in cilicio, et ceteri in diuersis, ipse reprobus efficiar. Reprobus ipse efficitur, qui tantum uerbo docet, non exemplo.



CAP. X.

Nolo enim uos ignorare, fratres, quoniam  patres nostri omnes sub nube fuerunt. Ne quis sibi aut in baptismo confidat, aut in esca spirituali, aut potu, et putet Deum sibi parcere, si peccauerit criminaliter. Omnia que populo Isrel facta sunt in figura, nobis eueniunt in ueritate: sicut illi per Moysen ex Aegypto liberati sunt, sic nos per baptismum e seculo: deinde ut catechumeni per deserta ducimur, ut per exercitum obliuiscamur Aegypti uoluptatem, et nesciamus reuerti in seculum: et cum transierimus mare, moritur nobis Pharao cum exercitu suo; postea mannam accipiemus, et aquam de petra; postea autem ostendetur nobis claritas scientie et refrigerium consolationis. Si autem post ista omnia peccauerimus capitale peccatum, ista nobis non prosunt. Sed tanquam ingrati maiori pene subiiciemur,  si non hoc per penitentiam diluamus, sicut ad Hebreos dicit: Irritam quis faciens legem Moysi, sine ulla miseratione punitur? Quanto magis baptismum Christi? Et omnes mare transierunt. Mare Rubrum significat baptismum, Christi sanguine decoratum. Et omnes in Moyse baptizati sunt. Moyses ductor significat Christum; populus transiens significat fideles; mors Aegyptiorum significat abolitionem peccatorum in nube et in mari, que nubes habet humorem, id est, aquam baptismi. Et omnes eamdem escam spiritalem manducauerunt, et omnes eumdem potum spiritalem biberunt. Bibebant autem de spiritali, consequente eos petra. Petra autem erat Christus. In mysterio. Sed non in pluribus eorum beneplacitum est Deo. Nam prostrati sunt in deserto. Manna in typum corporis  Christi. Hec autem in figura facta sunt nostri, ut non simus concupiscentes malorum, sicut et illi concupierunt. Ipsis tunc ueritas erat, sed nostram figuram preferebant. Neque idololatre efficiamini, sicut quidam ex ipsis, quemadmodum scriptum est: Sedit populus manducare et bibere, et surrexerunt ludere. Neque fornicemur, sicut quidam ex ipsis fornicati sunt, et ceciderunt una die uiginti tria millia. Propter illos qui in idolis recumbebant. Neque tentemus Christum, sicut quidam eorum tentauerunt, et a serpentibus perierunt. Dicentes, nunquid potest Deus? Et hic Christus Deus ostenditur, quia scriptum est Deum dixisse: Et tentauerunt me. Hoc decies. Ideo autem dicit illos tentare, sicut dicit illis: An experimentum queritis  eius qui in me loquitur Christus? Neque murmuraueritis, sicut quidam eorum murmurauerunt, et perierunt ab exterminatore. In tribulationibus. Hec autem omnia in figura contingebant illis. Omnia que illis contigerunt secundum facta sua quidem receperunt: sed tamen propterea scripta sunt, ut non nos putemus impune peccare: si illis qui paruuli erant non pepercit, quanto magis nobis, qui legem perfectam accepimus, si non custodiamus? Scripta sunt autem ad correptionem nostram, in quos fines seculorum deuenerunt. In quos tota perfectio cadit, id est, completum est quod illi uel predixerunt, uel prefigurauerunt. Itaque qui se existimat stare, uideat ne cadat. Per hoc ipsum quod se putat stare, cadit, dum superbit, et de se presumit. Tentatio uos non apprehendat,  nisi humana. Sunt humane tentationes, cum bono quisque animo secundum humanam tantum fragilitatem in aliquo consilio labitur, aut irritatur in fratrem studio corrigendi, paulo tamen amplius quam christiana tranquillitas postulat: de quibus Apostolus dicit: Tentatio uos non apprehendat, nisi humana. Nolite uobis ipsis facere tentationem aliquam: si uos homines cegerunt tormentis, consentire non deberetis, ut a fide recedatis. Humana tentatio est arbitrii uana presumptio, uel sicut ipse superius dixit: Cum enim sit inter uos zelus, et emulatio, nonne homines estis, et secundum hominem ambulatis? Quid tam humanum, quam de occultis hominum non recte sentire? ut homo credat bonum, quem nescit malum, et iterum opinione non certa credat malum, quem  non probauit malum, et ante tempus iudicet, quod nescit. Tentatio humana potest dici, et suggestio praua, que uel in anima surgit, uel que per prauos homines suggeritur, sicuti est, aut falsum testimonium dicere, aut inimicitias intendere, aut ultionem requirere, et reliqua huiusmodi. Aliter enim sentire, quam perfectum est, potest dici humana tentatio, et pugna carnis potest humana tentatio dici, dum caro concupiscit aduersus spiritum, et spiritus aduersus carnem. Fidelis autem Deus est, qui non patietur uos tentari supra id quod potestis. uos state firmiter, et ille uobis uirtutem tribuet tolerandi. Sed faciet cum tentatione etiam prouentum, ut possitis sustinere. Illud uobis faciet prouenire, quod poteritis sustinere, aut de ipsa tribulatione lucrum anime. Propter quod,  karissimi mihi, fugite ab idolorum cultura. Ut prudentibus loquor, uos iudicate quod dico. Propter quod non deberetis nec inuiti hoc facere. Calix benedictionis cui benedicimus. Ideo primum calicem nominauit, quia postea de pane plus disputaturus erat. Nonne communicatio sanguinis Christi est? Sicut dixit Saluator: Quo manducat carnem meam, et bibit sanguinem meum, in me manet, et ego in eo. Et panis quem frangimus, nonne participatio corporis Domini est? Sic et idolorum panis demonum participatio est. Quoniam unus panis et unum corpus multi sumus, omnes qui de uno pane participamus. Sic et si de eodem pane manducamus unde idololatre, unum cum illis corpus efficimur. uidete Isrel secundum carnem.  Carnalis Isrel carnales hostias offert, spiritalis spiritales, et quomodo illi participes altaris Dei, sic iste altaris idolorum. Nonne qui edunt hostias, participes sunt altaris? Quid ergo? dico quod idolis immolatum sit aliquid, aut idolum sit aliquid? Ne illi responderetur sic, dicis quasi idolum aliquid habeat, aut aliquam malitiam, quod sine anima est. Sed que immolant gentes, demoniis immolant, et non Deo; nolo autem uos socios fieri demoniorum. Sunt demones qui ista polluunt, qui president simulacris, ad homines seducendos. Non potestis mense Domini participes esse, et mense demoniorum. Non potestis, et cum Deo socii esse, et cum demonibus, quia utriusque mense uultis esse participes. An emulamur Dominum? Sicut ibi: Aemulantur uos non bene. Nunquid  fortiores illo sumus? Omnia mihi licent, sed non omnia expediunt. Qui ista non fecit, si scisset hinc fidem probari fortiorem, et ipse illud fecisset, ut et in hoc nobis daret exemplum. Omnia mihi licent, sed non omnia edificant. Nemo quod suum est querat, sed quod alterius. Omne quod expedit, licet non omne quod licet, expedit. Sed nos exemplo Christi non debemus considerare que licent, sed que expediunt nobis, et edificant alteros, ut non queramus que nobis solis prosunt, et alteri aut non prosunt, aut nocent: que non prohibentur, quia per se non habent peccatum, sed occasionem habent peccati. Omne quod in macello uenit, manducate. Quod dixit: Bonum est non manducare carnem, et non bibere uinum; et iterum: Non manducabo carnem in eternum: quomodo omnia  precipit manducanda? Sed concedit magis manducare carnes, tantum ne idolothyta manducent. Nihil interrogantes, propter conscientiam. Domini est terra, et plenitudo eius. Si interrogarent, cognoscebantur Christiani esse, et propter irrisionem omnia illis dicebant immolata esse. Si quis uocat uos infidelium ad cenam, et uultis ire, omne quod uobis apponitur manducate, nichil interrogantes, propter conscientiam. Si quis autem dixerit, hoc immolatum est idolis, nolite manducare, propter illum qui indicauit, et propter conscientiam. Et hoc in uoluntate ipsorum posuit: non dixit, Ite. Tunc enim debet Christianus ire ad infidelem, si aliquem profectum habeat, id est, si scit se posse illum lucrari: sicut Saluator propterea ibat, ut, aut uirtutes faceret, aut increparet: sicut quando iuit ad quemdam Phariseum,  et dum pranderent, primum ipsum docuit, non diuites pascendos esse, sed debiles. Deinde Phariseos docuit, etiam in prandio humilitatem seruandam. Tertio legisperitos arguit, qui sibi plus aliquid uindicabant, et nec ipsi arguebant superbiam, nec alios permittebant. Conscientiam autem dico, non tuam, sed alterius. Ne dicerent, quomodo nos uetant immolare, quasi malum sit, et illi manducant, quasi sancta et munda? Utquid enim libertas mea iudicatur ab alia conscientia? Cum nichil mihi prosit. Si ego cum gratia participo, quid blasphemor pro eo quod gratias ago? Omnia munda sunt, que cum gratiarum actione percipiuntur, sed ille hoc non intelligit, et iudicat me, quasi fingam me dicere, malum esse idolis  immolare. Siue ergo manducatis, siue bibitis, siue aliud quid facitis, omnia in gloriam Dei facite. Nihil aliud agendum est Christiano, nisi ut in omni opere eius Deus glorificetur, nichil superfluum. Sine offensione estote Iudeis, et gentibus, et Ecclesie Dei. Istis omnibus offendiculum erat. Iudei dicebant: Christiani in tantam dementiam abierunt, ut idolis immolent; gentes dicebant: Quomodo nos prohibent ab idolis, et ipsi nobiscum seruiunt idolis? Christiani autem licere putantes, sequebantur exemplum. Sicut et ego per omnia omnibus placeo, non querens quod mihi utile est, sed quod multis, ut salui fiant. Ego me sic exhibeo, ut placeam. Si quis autem gratis me odit, ipse sciat, non mea culpa est.



CAP. XI.

Imitatores mei estote, sicut et ego Christi.  Christus nichil propter se aut fecit, aut passus est, sed propter omnium salutem. Ita et Paulus, qui non querit quod sibi utile est, sed quod multis. Laudo autem uos, fratres, quod per omnia mei memores estis. Quid erat, quod subito laudat quos ante uituperauit? Ubi legis auctoritatem non habet, blandimentis prouocat ad rationem. Et sicut tradidi uobis precepta mea tenetis. Sic quasi legem, quia nostis me spiritum Dei habere, qui in lege et prophetis locutus est. uolo autem uos scire. Etiam hoc uolo uos tenere. Quod omnis uiri caput Christus est. Nulli hominum subiectus est uir, nisi Christo, qui et homo est, et Deus. Caput autem mulieris, uir. Mulier et uiro et Christo subiecta esse debet, secundum ordinem nature; ceterum in Christo Iesu neque masculus, neque femina,  sed uoluit eas esse subiectas. Caput uero Christi Deus. Christi, secundum hominem, unde et nomen accepit. Nam nomen eius in deitate, secundum Salomonem, quis potest scire? dicentem, Quod nomen eius? aut quod nomen filii eius? Omnis uir orans aut prophetans uelato capite, deturpat caput suum. Omnis autem mulier orans, aut prophetans non uelato capite, deturpat caput suum; unum enim est ac si decaluetur: nam si non uelatur mulier, tondeatur. Si uero turpe est mulieri tonderi, aut decaluari uelet caput suum. uir quidem non debet uelare caput, quoniam imago et gloria est Dei; mulier autem gloria uiri est. uenit ad causam, quia et uiri aliquanti comam nutriebant, et mulieres nudo capite in ecclesia procedebant, et in suis capillis gloriabantur; quod non  solum inhonestum, sed etiam scandalo erat. Ergo uir non debet, inquit, habere uelamen, qui solum Christum habet caput. Mulier autem debet habere uelamen, quod ostendat illam humilem, et uiro esse subiectam. Notat autem Corinthiorum consuetudinem, quod mulieres eorum intecto capite essent, et uiri comam nutrirent, et indifferenter uescerentur in templis, et inflati sapientia seculari, resurrectionem carnis negarent. Non enim uir ex muliere est sed mulier ex uiro. Etenim non est creatus uir propter mulierem, sed mulier propter uirum. Ideo debet mulier potestatem habere supra caput. Exemplum de Adam et Eua. Propter angelos. Angelos sacerdotes, et ministros altaris intellige, uel omnem clerum, qui Dei precepta  annuntiant. Angelus enim est nomen officii, non nature. uerumtamen neque uir sine muliere, neque mulier sine uiro in Domino. Quia pro omnibus se tradidit Christus. Nam sicut mulier de uiro, ita et uir per mulierem. Omnia autem ex Deo. uos ipsi iudicate: decet mulierem non uelatam orare Deum? Nec ipsa natura docet uos, quod uir quidem si comam nutriat, ignominia est illi; mulier uero si comam nutriat, gloria est illi: quoniam capilli pro uelamine ei dati sunt. Sicut prima mulier ex Adam, ita Christus ex uirgine. Si quis autem uidetur contentiosus esse, nos talem consuetudinem non habemus, neque Ecclesia Dei. Hoc autem precipio, non laudans, quod non in melius, sed in deterius conuenitis. Hoc est, nos diximus que nobis honesta uidebantur, et iusta. Si quis  autem nolens acquiescere ueritati, querit quod respondeat, et quibus nitatur, econtra sciat se responsione non dignum, quia magis contendere paratus est quam doceri. Primum quidem conuenientibus uobis in Ecclesiam, audio scissuras esse, et ex parte credo. Contentiones. Nam oportet hereses esse, ut et qui probati sunt, manifesti fiant in uobis. Non quod hereses Deo placeant, sed quod per eas fideles exercitati, sicut Deo noti sunt, ita etiam manifestentur hominibus, et clarius innotescant. Nam unde aduocati peritia apparebit, si causam nullam dicat ubi probetur? unde nauclerus, uel gubernator laudabitur, si nauis semper in portu uel in tranquillitate consistat? Conuenientibus nobis in unum, iam non est dominicam cenam manducare. Unusquisque  enim suam cenam presumit ad manducandum. Et alius quidem esurit, alius autem ebrius est. Nunquid domos non habetis ad manducandum et bibendum, aut Ecclesiam Dei contemnitis, et confunditis eos qui non habent? Quid dicam uobis? Laudo uos? in hoc non laudo. Apud Corinthios quondam, sicut aliqui asserunt, praua inualuerat consuetudo, ecclesias passim dehonestare conuiuiis, in quibus uescebantur ante dominicam oblationem, quam cenam noctibus offerebant: cumque diuites ebrii ad Eucaristiam uenirent, uexabantur inopes fame. Mos uero iste, ut referunt, de gentili adhuc superstitione ueniebat: unde etiam quibusdam locis per Aegypti loca, uel Syrie, die sabbati nocte post cenam dicitur ad Ecclesiam conueniri. Ego enim accepi a Domino,  quod et tradidi uobis: quoniam Dominus iehsu. Iam hinc quasi oblitus commemorat quam magnum insit huius mysterii sacramentum. In qua nocte tradebatur, accepit panem. Ultimam sui nobis commemorationem siue memoriam reliquit. Et gratias agens, fregit, et dixit. Benedicens. Hoc est corpus meum, quod pro uobis tradetur. Hoc facite in meam commemorationem. Similiter et calicem postquam cenauit, dicens. Qui manducat, inquit, corpus meum, et bibit sanguinem meum, in me manet, et ego in eo. Ergo cum ipso in baptismo mortui sumus mundo, sicut dicit Apostolus. Mortui estis cum Christo, et uita uestra abscondita est cum Christo in Deo. Cum Christus apparuerit uita uestra, tunc et uos  cum ipso apparebitis in gloria. Nihil ergo hic queratis glorie et gaudii, ubi mortui estis. Hic calix nouum testamentum est. Quia uetus hoc per sanguinem animalium portendebat. In meo sanguine. Hoc facite. Testamentum per sanguinem dedicatur, quia sine morte firmum non est. Quotiescunque bibetis, in meam commemorationem. Quotiescunque enim manducabitis panem hunc, et calicem bibetis. Saluator Deus exemplum dedit, ut quotiescunque hoc facimus, in mente habeamus quod Christus pro nobis omnibus mortuus est. Ideo nobis dicitur, corpus Christi, ut cum hoc recordati fuerimus, non simus ingrati gratie eius, quemadmodum si quis moriens relinquat ei quem diligit aliquod pignus, quod ille post mortem eius, quandocunque uiderit, nunquid potest lacrymis continere,  si eum perfecte dilexerit? Mortem Domini annuntiabitis donec ueniat. In cordibus uestris, cum auditis, corpus Christi. Itaque quicunque manducauerit panem hunc, uel biberit calicem Domini indigne. Omnis mundus manducabit carnes, et anima que manducauerit immunda, exterminabitur. Si ibi recordatus fueris quod frater tuus habet aliquid aduersum te, relinque ibi munus tuum. Et Hieremias: Nunquid uota et carnes auferent a te malitiam tuam? Prius perscrutanda est omnis conscientia, si in nullo nos reprehendit, et sic aut offerendum est aut communicandum. Reus erit corporis et sanguinis Domini. Quasi ipse illum occiderit, quia contemnit illum et pro nichilo ducit corpus eius, sicut Iudei fecerunt. Probet autem seipsum homo, et sic de pane illo edat,  et de calice bibat. Si in linteo aut in uase polluto non potest mitti, et unusquisque non audet, quanto magis non debet accipi corde polluto? quam immunditiam Deus super omnia exsecratur, et que sola iniuria corpori eius efficitur. Nam et Ioseph ille iustus sindone munda inuolutum, in sepulcro nouo corpus Domini sepeliuit. Qui enim manducat et bibit indigne, iudicium sibi manducat et bibit. Dupliciter reus est qui indignus accedit, et pro peccato, et pro usurpatione. Non diiudicans corpus Domini. Si accipiens quasi communem cibum. Ideo inter uos multi infirmi et imbecilles, et dormiunt multi. Tribus ex causis infirmitates corporales eueniunt: aut ex tentatione: ut Iob, et Tobie; aut ex peccato, sicut Iosaphat, qui in presenti arguuntur ab Apostolo; aut  ex negligentia, uel aliqua intemperantia, ut Timotheo, et qui iubentur medicum honorare, huic sole cause potest humana medicina prodesse, ex qua etiam negligentia uel alio casu mori homines possunt, sicut scriptum est: Iustus quacunque morte preuentus fuerit; et iterum, Noli esse durus, ne moriaris non in tuo tempore. Quod quamuis non fit sine Dei permissu, non fit tamen eius imperio, sed fit eius iusto iudicio. Erat presens correptio, et nunc est, sed non intelligimus, et putamus consuetudinis esse, quod culpe est, quia multi hoc patiuntur. Quod si nosmetipsos iudicaremus, non utique diiudicaremur, si nos agnosceremus. Dum iudicamur autem, a Domino corripimur, ut non cum hoc mundo  damnemur. Correptio paterne pietatis est, ut penitentiam agamus, ne in eternum damnemur cum fidelibus mundi. Itaque, fratres mei, cum conuenitis ad manducandum, inuicem exspectate. Si quis esurit, domi manducet. Quia qui primus uenisset, offerebatur illi, et comedebat et abibat. Ut non in iudicium conueniatis. In iudicio conueniebant, non in sanctificatione. Cetera autem, cum uenero, disponam. De ipsis mysteriis.



CAP. XII.

De spiritualibus autem. Crescente fide, gratia linguarum minuebatur, quam propter infideles acceperant: hinc ergo plurimi contristati, ceperunt adhuc hanc gratiam habentibus inuidere, putantes hoc maius esse omnibus carismatibus. Nolo uos ignorare, fratres. Scitis autem quoniam cum gentes essetis. Nolo ignoretis rationem. Ad simulacra muta.  Secundum prophetam dicentem, Similes illis fiant qui faciunt ea, et qui confidunt in eis, que sunt sine uoce insensibilia. Prout ducebamini euntes. A magis uel aruspicibus idolorum. Ideo notum uobis facio, quod nemo in Spiritu Dei loquens, dicit anathema Iesu. Ideo ut iam non sitis irrationabiles et mobiles: cum religione enim debetis et mores mutare, et scire uestre fidei rationem. Et nemo potest dicere, Dominus iehsu, nisi Spiritu sancto. Quomodo ergo Dominus non cogniturus operarios iniquos? quamuis enim Dominum sint confessi, et ipse Apostolus factis Deum negari confirmat: hoc est, nemo in Spiritu sancto potest dicere Dominum, nisi qui eum integre et fideliter Deum hominem confitetur, et secundum unamquamque substantiam, et equalem Patri, et  minorem Patre. Diuisiones uero gratiarum sunt, idem autem Spiritus. Hoc est linguarum, uel diuersarum rerum que Spiritus sanctus sua uoluntate distribuit, quomodo uere Deus. Et diuisiones ministrationum sunt: idem autem Dominus. Quamuis proprie contra Macedonium faciat, qui Spiritum sanctum Deum negat: dicendo enim semper idem, ostendit se omnia de Spiritu sancto dicere: tamen et contra Arianos non mediocre est argumentum, qui de hoc semper calumniantur, quod Pater primum nominetur, secundo Filius, tertio Spiritus sanctus. Hic autem istum ordinem demutauit. uult autem hic ostendere, gratiam diuini Spiritus, non ipsum esse diuisum, hoc est ministeriorum Ecclesie doctrine, et ceterorum dona largiri. Et diuisiones operationum sunt:  idem uero Deus, qui operatur omnia in omnibus. Quibus uirtutes operabantur. Unicuique autem datur manifestatio Spiritus ad utilitatem. Siue credentium, siue incredulorum, ut credant. Alii quidem per Spiritum datur sermo sapientie. Ut appareat illum Spiritum sanctum habere, qui a Deo accipit sapientiam, dum sine suo labore et cogitatu loquetur, et nemo illi poterit resistere, sicut Stephano. Sapientia est, sapienter, et apte, et rationabiliter loqui, et posse disserere, et docere quod nosset: sapientia potest intelligi diuina nosse, scientia humana. Item aliter: Ab hominibus ita discerni probabiliter solent, quod sapientia pertineat ad intellectum eternorum; scientia uero ad ea que sensibus cordis experimur. Sed  et si ita est scientia Dei, et non eiusdem generis, cuius ista est que hominum dicitur, sicut etiam ipsum quod Deus dicitur, longe aliud est, quam quomodo homines dicuntur dii: sicut etiam cum dicimus ira Dei, cum nulla perturbatio in Deum cadat: unde in libris contra Academicos ad Romanianum : Non enim nunc primo auditis sapientiam esse rerum humanarum diuinarumque scientiam. Item post alia: Aut cum rerum humanarum scientia dicitur, ea dicitur, qua quisque nouit, uel quot uel quales fundos habeamus: uel quid auri, quid argenti; sed illa est humanarum rerum scientia que nouit lumen prudentie, temperantie decus, fortitudinis robur, iustitie sanctitatem. Hec enim sunt que nullam fortunam metuentes,  uere nostra dicere audemus: que si Albicerius ille didicisset, nunquam, mihi credite, tam luxuriose deformiterque uixisset. Alii autem sermo scientie secundum eumdem Spiritum. Scientia est mysteriorum legis, aut scire preterita, et de futuris estimare. Sapientia mihi uidetur esse rerum humanarum et diuinarum que ad beatam uitam pertineant non scientia solum, sed etiam diligens inquisitio . Quam descriptionem si partiri uelis, prima pars, que scientiam tenet, Dei est: hec autem que inquisitionem, contenta est esse hominis. Illa igitur Deus, hac autem homo beatus est. Sapientia potest intelligi diuina nosse; scientia autem humana, uel historiam recolere, et preterita bene narrare. Item aliter: Sapientia pertinet ad intellectum  eternorum; scientia uero ad ea que sensibus corporis expetimus. Talis sapientia ad beatam uitam pertinet. Alteri fides in eodem Spiritu; alii gratia sanitatum in uno Spiritu. Sicut granum sinapis, abusiue rem posuit pro effectu. Hic fides non solum ad credendum, sed etiam ad prodigia, ut ignis caderet. Alii operatio uirtutum. uirtus est mortuos suscitare, leprosos mundare. Alii prophetatio. Futura precinere, uel obscura disserere. Alii discretio spirituum. Qualis quis spiritu ueniat, uel quis spiritus suggerat aliquid agendum, utrum bonus an contrarius. Alii genera linguarum. Notandum quia inter alia dona genera linguarum commemorat. Alii genera linguarum, ut sciat linguis loqui. Alii interpretatio sermonum. Alius interpretari poterat, que alius loquebatur.  Hec autem omnia operatur unus atque idem Spiritus, diuidens singulis prout uult. Ostendit se superius totum de solo Spiritu sancto dixisse, et eum se Deum et Dominum predicasse. Sed et cum dicit, prout uult, sic quoque Deum demonstrat, qui non iussus, sed uoluntarius operatur, qui prout uult diuidit, nulli subiectus est. Si ergo omnia unus Spiritus operatur, quare contristaris, quod aliam gratiam acceperis, et emularis alium, quasi maiorem partem inuaserit, cum hoc non in nostra, sed in donantis sit positum potestate? Sicut enim corpus unum est, et membra habet multa; omnia autem membra corporis cum sint multa, unum tamen corpus sunt. Comparatione corporis utitur, ut ostendat officia diuersa esse  non natura membrorum, et neminem debere curare cuius officii sit, dum omnes uno spiritu animentur, et in uno corpore coaptentur. Ita et Christus. Notandum quod Christus dicitur Ecclesia, id est corpus Christi. Etenim in uno Spiritu omnes nos in unum corpus baptizati sumus. Ut unum corpus simus. Quorum ergo spiritalia communia sunt, eorum et carnalia debent esse communia, secundum ipsius sententiam, quorum unus Deus, idemque pater eorum, nisi et possessio communis, impii sunt. Siue Iudei, siue gentiles, siue serui, siue liberi, et omnes uno Spiritu potati sumus. Quasi potionem pro capacitate uniuscuiusque quantum uoluit largitus est. Nam et corpus. Redit ad exemplum. Non est unum membrum, sed multa. Non ergo potest totum corpus unum habere  officium, sed unumquodque ad quod aptum est. Si dixerit pes. Pedes possunt dici Ecclesie illi qui ad intercedendum ambulant, uel Euangelium predicant. Quoniam non sum manus, non sum de corpore, non ideo est de corpore? Manus est ille qui operatur utilia in corpore. Dicebant enim se non esse de corpore, quia hanc, quam alii, gratiam non habebant. Et si dixerit auris. Sapiens auditor, est auris intellectus Scripture, qui inter cetera ablatus est a Iudea. Quia non sum oculus, non sum de corpore, num ideo non est de corpore? Oculus est, qui intelligit uel futura, que loquitur, uel presentia. Si totum corpus oculus, ubi auditus? Si toti docentes, ubi auditores? Si totum auditus, ubi odoratus? Si toti auditores, quis sciret discernere bonum uel malum? Nunc autem  posuit Deus membra, unumquodque eorum in corpore. Quomodo in corpore apte et ordinate constituta sunt membra, ita et in Ecclesia unusquisque a Deo ad quod aptus est, ordinatur. Si omnes unam gratiam haberent, ubi essent relique? Sicut uoluit. Quod si essent omnia unum membrum, ubi corpus? Nunc autem multa quidem membra, unum autem corpus. uelle Dei, et bonum, et iustum, et sanctum est, et non discutiendum, sed admirandum. O homo, tu quis es, qui respondeas Deo, et dicas, Quare ergo sic, et ille non sic, et quid est quod illi dedit, et illi non dedit? Non potest dicere oculus manui, Opera tua non indigeo. Ideo alterutrum egemus, ut caritas conseruetur. Nam si unus omnia haberet, aduersum ceteros superbiret. Aut iterum caput. Hic sacerdos est caput.  Pedibus, Non estis mihi necessarii. Pedibus, qui portant corpus. Sed multo magis que uidentur membra corporis infirmiora esse, necessariora sunt. Prophetia quam spernebant, ad maiorem utilitatem ualebat. Et que putamus ignobiliora membra esse corporis, his honorem abundantiorem circumdamus. Sicut in corpore sine oculis et manibus uiui potest, sine interioribus non potest. Et que inhonesta sunt nostra, abundatiorem honestatem habent. Dum cautius uestimentis, et diligentius conteguntur. Honesta autem nostra nullius egent. Quia per se pulchra sunt, et honesta, ut caput et cetera. Sed Deus temperauit corpus ei cui deerat, abundantiorem tribuendo honorem. Minoribus maiora dona concedens, ut qui honore minor est,  gratia maior sit. Ut non sit scissura in corpore. Dum alterutrum indigemus, pro inuicem sumus solliciti, ne quis se dicat et gratia et honore priuatum. Sed in idipsum pro inuicem sollicita sint membra. Oculi prouident pedibus, uiam manus pro toto corpore operantur, et omnia alterutrum membra deseruiunt. Et si quid patitur unum membrum, compatiuntur omnia membra. Si unum membrum dolet, totum corpus egrotat, et ad sanitatem eius reliqua membra festinant. Siue gloriatur unum membrum, congaudent omnia membra. Sicut dicit Salomon, Corde letante, uultus floret. Nos autem compassione et congratulatione in contrarium demutamus. uos estis corpus Christi, et membra de membro. Omnes corpus, singuli membra, hoc est Ecclesia, sicut alibi dicit, De carne  eius, et de ossibus eius. Notandum quod dicamur recte Ecclesia. Et quosdam quidem posuit Deus in Ecclesia. Ordinem modo membrorum ostendit. Primo apostolos; secundo prophetas. In Ecclesia, non in Synagoga, ne putemus eum de antiquis dixisse prophetis, sed de Agabo et ceteris. Ceterum patriarchas quoque debuerat nominasse prophetas eos dictos, ex quibus Agabus erat, non illos qui uenturum in carne Deum prophetabant. Tertio doctores. Et qui explanant obscura prophetarum, et qui hominibus loquuntur consolationes, merito doctores dicuntur, qui honeste mores instituunt, etiamsi mysteria explanare non possunt. Deinde uirtutes. uirtutes maiora sunt signa, siue demonum, siue infirmitatum. Exin gratias curationum, opitulationes. Adiutoria;  nam Paulo a Macedone dicitur, ueni, adiuua nos. Gubernationes, genera linguarum. Qui sciunt singulos gubernare. Nunquid omnes apostoli? nunquid omnes prophete? nunquid omnes doctores? nunquid omnes uirtutes? nunquid omnes gratiam habent curationum? nunquid omnes linguis loquuntur? Nunquid omnes interpretantur? Quod superius dixit, si essent omnia unum membrum, ubi corpus? Aemulamini autem. Studete imitari. Charismata. Dona ista gratiarum sunt, non meritorum, quia quod donatur, non est in nostra positum potestate, nec a nobis exigitur. Sicut bona uita, quam cum Dei adiutorio exhibere debemus. Meliora. Quia et ista bona. Et adhuc excellentiorem. Sicut publica uia excelsior est reliquis uiis ac semitis, ita et caritas uia est directa, per quam  ad celestem metropolim tenditur. Si quis reliquas uirtutes habuerit, nisi in istam uiam intrauerit, id est, nisi caritatem habuerit, que est excellentior uia, non poterit intrare Domini ciuitatem. uiam uobis demonstro. Qua pergatis ad Deum, id est, caritatem. uult ostendere, illa nos querere debere, que ad uitam prosunt magis quam signa.



CAP. XIII.

Si linguis hominum loquar, et angelorum, caritatem autem non habeam. Non solum hominum, sed etiam si que sunt angelorum. Factus sum uelut es sonans, aut cymbalum tinniens. Quod non ex se, sed ab alio impulsu solum sonitum reddit, qui nec ipsi, nec alii prodest. Charitas autem omnem possidet fructum. Et si habuero prophetiam, et nouerim  mysteria omnia. Hic prophetia futura predicere: mysteria ad sapientiam; scientia autem, scire omnia que fuerunt et sunt. Et omnem scientiam. Non mirum si scientie caritas preferatur, cum etiam prophetia et martyrium sine illa nichil esse dicantur. Et si habuero omnem fidem, ita ut montes transferam. Saluator dicit, fidem sicut granum sinapis montes posse transferre; hic uero Apostolus ait, omnem fidem esse, que transferat montes, unde intelligitur, perfectam esse fidem, que grano sinapis comparatur, et hoc non propter exiguitatem, sed propter integritatem et feruorem eius appositum est. Charitatem autem non habuero, nichil sum. Quid mihi proderit habere prescientie uirtutes, si opera non habuero caritatis? dicitur enim mihi: Recede a me, operarius iniquitatis.  Et si distribuero in cibos pauperum omnes facultates meas. Notandum quod contemptus mundi martyrio copuletur, contra eos qui illud de Euangelio uariis argumentis excusant. Et si tradidero corpus meum, ut ardeam, caritatem autem non habuero, nichil mihi prodest. Si non propter Deum, sed propter gloriam fiat humanam, aut certe in ipso martyrio aduersus fratrem teneat iram, contemnens Deum, qui dixit: Obliuiscimini malitiam proximi: non caritas de martyrio, sed martyrium nascitur ex caritate. Charitas. Modo describit membra, et species caritatis: Charitas ex Deo est, imo Deus est, et ideo tantis uirtutibus constat. Patiens est, benigna est. Parentes, quia diligunt filios, omnes eorum infantum portant patienter iniurias. Charitas non emulatur. Nemo illi  quem uere amat inuidet, cuiusuis eum glorie uideat, uel honoris, sed omnem eius felicitatem quasi suam libenter amplectitur. Non agit perperam. Omnia secundum ordinem facit. Non inflatur, non est ambitiosa. Maior enim aliis esse non ambit, et super fratres non cupit dominari. Non querit que sua sunt. Non querit quod sibi utile est, sed quod multis. Non irritatur, non cogitat malum. Ut non solum amicis non cogitet malum facere, sed nec inimicis reddere mala pro malis. Non gaudet super iniquitate, congaudet autem ueritati. Contristatur, si quem iniquitatem uel fecisse, uel passum esse conspexerit. Omnia suffert, omnia credit, omnia sperat. Suffert iniurias, credit satisfacienti, sperat emendationem, exspectat donec corrigas. Omnia sustinet; caritas nunquam excidit; siue  prophetie euacuabuntur, siue lingue cessabunt. Hoc est, ipsa sola permanet in futuro, uel certe que uera est non mutatur, nec excidit, quia bono animo cuncta facit. Siue scientia destruetur. Sine caritate scientia inflat, et ideo destruetur. Nam cum caritate edificat. Ex parte enim cognoscimus, et ex parte prophetamus. Non omnia scimus, nec omnia prophetamus. Cum autem uenerit quod perfectum est, euacuabitur quod ex parte est. In futuro quod promissum est, id est, ut non iam ex parte sit, sed ex toto, quia fidei et spei iam res ipsa, non que credatur et speretur, sed que uideatur et teneatur succedat; caritas autem, que in his tribus maior est, non auferatur, sed augeatur, et impleatur, contemplata quod credebat  et spectabat indepta, in qua plenitudine, caritatis preceptum illud implebitur: Diliges Dominum Deum tuum ex toto corde tuo. Nam cum est adhuc aliquid carnalis concupiscentie, quod uel continendo frenetur, non ex tota anima diligitur Deus. Cum essem paruulus, loquebar ut paruulus, sapiebam ut paruulus, cogitabam ut paruulus. Exemplo carnalis incrementi uult spiritalem monstrare profectum. Quando factus sum uir, euacuaui que erant paruuli. Ostendit quomodo euacuentur illa que superius memorauit. uidemus nunc. Quasi paruuli, qui non possumus serenissima cordis acie perfecte lumen perspicere ueritatis. Per speculum in enigmate. Per speculum legis quasi imaginem rerum uidemus. Tunc autem facie ad faciem. Nunc cognosco ex parte. Presentia dicit uel perspicue.  Tunc autem cognoscam, sicut cognitus sum. Cognoscam tunc Deum, et que sunt Dei. Tamen inquantum potest de Deo mens humana cognoscere: nam quis potest Deum, ut est, scire? Nunc autem manent fides, spes, caritas, tria hec; maior autem his est caritas. In presenti tria, in futuro sola caritas Dei, et angelorum, et omnium sanctorum. Maius ergo quod semper opus est, quam quod aliquando cessabit. Omne enim quod speramus et credimus; non omne quod credimus et speramus.



CAP. XIu.

Persequimini caritatem. Omni conatu ipsam sequimini et tenete, que per Spiritum sanctum diffunditur. Aemulamini spiritalia, magis autem ut prophetetis; qui enim loquitur lingua, non hominibus loquitur, sed Deo. Et spiritalia dona emulari uos, et  querere non prohibeo, sed magis hortor, ut prophetetis, id est exponatis, ut et alii edificentur. Nemo enim audit. Nemo intelligit, nisi Deus, et si quis habet interpretationem. Spritus autem loquitur mysteria. Per gratiam Spiritus. Nam qui prophetat, hominibus loquitur ad edificationem, exhortationem et consolationem. Exposuit prophetiam quam dixerat, quicunque ergo hoc agit, prophetat. Qui loquitur lingua, semetipsum edificat. Se solum. Qui autem prophetat, Ecclesiam Dei edificat. Omnes. uolo autem omnes loqui linguis, magis autem prophetare. Hoc non prohibeo, illud hortor, hoc uolo, illud malo. Nam maior est qui prophetat. Maior est, quia hoc donum petit, unde multi proficient, quia et hoc opus caritatis. Quam qui loquitur linguis. Quod illi maximum putabant.  Nisi forte ut interpretetur, et Ecclesia edificationem accipiat. Si utrumque habeat, tunc equabitur prophetanti. Nunc autem, fratres, si uenero ad uos linguis loquens. Suo exemplo dehortatur eos illud pro magno querere, quod non prodest Ecclesie. Quid uobis proderit. Erit uobis sola miratio, non profectus. Nisi uobis loquar aut in reuelatione. Tunc uobis prodero, si interpreter, aut plana loquar, aut prophetias exponam, aut moralia doceam. Aut scientia. Id est, spiritalem sensum, hoc est discretionem, quid agere debeamus, et quomodo mores nostros corrigere. Scientiam possumus intelligere res gestas bene referre. Aut prophetia. Per allegoriam, prophetiam, id est anagogen, hoc est, cum ad inuisibilia et ad  futura sermo transfertur, sicut est illud, quod de resurrectione mortuorum enuntiat. Prophetiam hoc loco maxime expositionem dicit. Aut in doctrina. Simplicem historicam narrationem. Tamen que sine anima sunt uocem dantia, siue tibia, siue cithara, nisi distinctionem sonitus dederint. Cum hec inanimata nisi distinctionem habeant, suauia non erunt, et ut inania et superflua respuentur, quanto magis uos, quorum spiritalis suauitas non aures debet mulcere, sed mentem? Quomodo scietur id quod canitur aut quod citharizatur? Intelligetur. Etenim si incertam uocem det tuba, quis parabit se ad bellum? Ita et uos per linguam, nisi manifestam sermonem dederitis, quomodo scietur id quod dicitur? uox tube incerta fuerit; utrum solemnitatis, an belli sit, nemo discernit.  Ita ergo uester sermo intelligi debet, ut possit ad spiritale bellum Christi milites preparare. Eritis enim in era loquentes. Tam multa, ut puta genera linguarum sunt in hoc mundo. Etiamsi tam multa loquamini, ut genera sunt linguarum, quod proderit, cum omnia in ere soluantur et nulli proficiant? Et nichil sine uoce est. Nihil sine uoce linguarum. Si ergo nesciero uirtutem uocis, ero ei cui loquor barbarus, et qui loquitur mihi barbarus. Omnis sermo qui non intelligitur, audienti barbarus est. Sic et uos, quoniam emulatores estis spirituum. Quomodo de me dixi. Ad edificationem Ecclesie, querite ut abundetis. Quomodo spiritalia dona sectamini. Et ideo qui loquitur lingua, oret ut interpretetur. Oret ut interpretandi quoque gratiam mereatur, siue ita debet dicere, ut interpretetur.  Nam si dicam lingua, quod non intelligo, uelut afflatus spiritu, in exstasi loquor. Nam si orem lingua, spiritus meus orat. Hoc loco spiritus sermo intelligendus est, qui nonnunquam mente alia cogitante precatur. Unde propheta: Cor meum dereliquit me. Mens autem mea sine fructu est. Quia non intelligo quod dicam per spiritum. Quid ergo est? orabo spiritu, orabo et mente: psallam spiritu, psallam et mente. Qui enim interpretatur, necesse est ut prius ipse intelligat quod aliis est dicturus. Ceterum si benedixeris spiritu. Benedicitur omne quod uere et secundum Deum dicitur. Quis supplet locum idiote? Sanitatem scientie in corde idiote quis implet? Quomodo dicit, Amen, super tuam benedictionem? Cum quid dicas nescit, qui pro idiota, id est, ignaro respondit  Amen. Nam tu quidem bene gratias agis, sed alter non edificatur. Quod benedixerit. Gratias ago Deo, quod omnium uestrum lingua loquor. Ne putetis me quoque hanc gratiam non habere, et uos ideo prohibere. Sed in Ecclesia uolo quinque uerba sensu meo loqui, ut et alios instruam, quam decem millia uerborum in lingua. Sed malo per pauca ad profectum loqui, quam multa que nulli proficiant. Quidam querunt, quare quinque uerba: qui econtrario interrogandi sunt de decem millibus. Fratres, nolite pueri effici sensibus, sed malitia paruuli estote, sensibus autem perfecti estote. In lege scriptum est: Quoniam in aliis linguis, et labiis aliis loquar populo huic, et nec sic exaudient me, dicit Dominus. Simul ostendit neminem  nisi paruulum malitia sensu esse perfectum, quia in maleuolam animam non intrabit sapientia. Malitia paruuli estote, non sensu; scire enim debetis quam diu lingue future sint, uel quare sunt date. Itaque lingue in signum sunt non fidelibus, sed infidelibus. Ostenditur crescente fidei signa cessare, que propter infideles sunt data. Prophetie autem non infidelibus, sed fidelibus. Maior est ergo et utilior que fidelibus prodest, et que semper est necessaria. Si ergo conueniat uniuersa Ecclesia in unum, et omnes linguis loquantur. Hoc est, si fieri possit ut, quia toti hoc uultis, concederetur uobis. Intrant autem idiote aut infideles. Nuper credentes, uel ignari, minus docti. Nonne dicent, quod insanitis? si autem omnes prophetant, intret autem quis infidelis, uel idiota, conuincitur  ab omnibus, diiudicatur ab omnibus. Quomodo Iudei dixerunt: Hi musto pleni sunt. Occulta cordis eius manifesta fiunt. Quando eius conscientia per doctrinam pulsatur. Et ita cadens in faciem adorabit Deum, pronuntians quod uere Deus in uobis sit. Sicut Nabuchodonosor adorauit Danielem dicens: Deus uester uere ipse est Deus, postquam somnium suum et interpretationem eius audiuit. Quid ergo est, fratres? cum conuenitis, unusquisque uestrum psalmum habet, doctrinam habet. Intellectum. Apocalypsin habet, linguam habet, interpretationem habet. Reuelationem mysteriorum. Omnia ad edificationem fiant. Nihil sit in uobis quod non edificet alterutrum. Siue lingua quis loquitur secundum duos, aut ut multum tres. , secundum Grecos. Et per partes, et unus interpretetur.  Siue ipsi duo per partes dicant, non simul, siue unus per partes interpretetur. Si autem non fuerit interpres, laceat in Ecclesia. Aut ipse, aut alius. Sibi autem loquatur, et Deo; prophete duo aut tres dicant, et ceteri diiudicent. Sua conscientia et Dei teneat eum gratiam hanc habere. Quod si alii reuelatum fuerit sedenti, prior taceat. Potestis enim omnes per singulos prophetare, ut omnes discant, et omnes exhortentur. Qui prior dixit, uel qui prior honore est. Et spiritus prophetarum prophetis subiecti sunt. Non enim est dissensionis Deus, sed pacis. Siue gratie spiritus alteri prophete consentit, siue spiritus humilitatis et caritatis debet esse in prophetis: quia non est Deus superbie et dissensionis, qui in eis non habitat, sed pacis, quia eis nota sunt que prophetant. Sicut in  omnibus ecclesiis sanctorum doceo. In omnibus ecclesiis sic est, ne noui aliquid me uobis imperare putetis. Mulieres in ecclesiis taceant. Quia contra ordinem est nature uel legis, ut in conuentu uirorum femine loquantur. Non enim permittitur eis loqui. Quomodo ergo alibi dicit, bene illas docere debere prudentiam, ut prudentiam et castitatem doceant; sed in sexu, simul et cum ostendit locum ubi taceant, alibi eas loqui permisit. Sed subditas esse, sicut et lex dixit. Quia et uir prior factus est, et Sara dominum uocabat Abraham. Si quid autem uolunt discere, domi uiros suos interrogent. Turpe est enim mulieri loqui in Ecclesia. An a uobis uerbum Dei processit, aut in uos solos peruenit? Si quis uidetur propheta esse, aut spiritalis,  cognoscat que scribo uobis, quia Domini sunt mandata. Ne uideretur eas etiam discere prohibuisse, ostendit eas domi debere discere, in Ecclesia autem omnes habere silentium. Notandum quod et uiri tam docti debeant esse, ut uxores suas docere debeant, et de fidei ueritate instruere. Si quis autem ignorat, ignorabitur. Itaque, fratres, emulamini prophetare, et loqui linguis nolite prohibere: omnia autem honeste et secundum ordinem fiant in uobis. Cum ageret Apostolus ut omnia honeste et secundum ordinem fierent, ait: Si quis uidetur prophetasse, aut spiritalis, cognoscat que scribo uobis, quia Domini sunt mandata. Si quis autem ignorat, ignorabitur. Si quis uidetur esse, et utique non est; nam qui est sine dubitatione cognoscit, nec admonitione et cercitione opus habet,  quia omnia iudicat, et a nemine iudicatur. Illi ergo seditiones et perturbationes in ecclesia faciebant, qui uidebantur esse quod non erant: hos docet cognoscere Domini esse mandatum, quia non est seditionis Deus, sed pacis. Si quis autem ignorat, ignorabitur, id est improbabitur; non enim si ad scientiam referas, Deus ignorat eos, quibus dicturus est: Non noui uos, sed eorum improbatio hoc uerbo insinuata est: Amen dico uobis, quia nescio uos. Et ideo debemus operam dare, ut cum caritate dono Dei simus instructi.



CAP. Xu.

Notum autem uobis facio, fratres, Euangelium quod predicaui uobis. Inter cetera quidam Corinthiorum etiam resurrectionem carnis ausi sunt denegare, quos redarguit Apostolus. Quod et accepistis. Ne non credentibus tantum predicasse  uideretur. In quo et statis. In cuius doctrina statis. Per quod et saluamini. Per quod et saluamini, si tamen fide credatis, et opere impleatis, aut quia et in presenti de multis infirmitatibus saluantur. Qua ratione predicauerim uobis, si tenetis, nisi frustra credidistis. Tradidi enim uobis in primis et accepi, quoniam Christus mortuus est pro peccatis nostris, secundum Scripturas: et quia sepultus est, et quia resurrexit tertia die secundum Scripturas. Capitulate ea que eis predicauerat, ad memoriam reuocat. Et quia uisus est Cephe. Non quod ei primum apparuerit, sed tertia apparitione ei se manifestauerit. Et post hec undecim. Ipsa resurrectionis die sero, quando aberat Thomas. Deinde uisus est plusquam quingentis fratribus simul, ex quibus multi manent usque adhuc. Per quos  potestis, si uultis, scire que dico. Quidam autem dormierunt. In Domino. Deinde uisus est Iacobo; deinde apostolis omnibus. Nouissime autem omnium tanquam abortiuo. Abortiuus dicitur, qui extra tempus nascitur, seu qui mortua matre uiuus educitur. Abortiuum se nominat, qui extra tempus dominice predicationis credidit. uisus est et mihi. Quando Damascum pergebat. Ego enim sum minimus apostolorum. Non labore, quia plus omnibus laboraui; sed ordine. Qui non sum dignus uocari apostolus, quoniam persecutus sum Ecclesiam Dei. Tota ratio predicationis nostre hec est, ut resurrectionem credatis; hoc est enim premium iis qui Christo deseruiunt: alioquin superfluus est omnis labor ieiuniorum, atque tribulationum,  que in hac uita siue prospera, siue aduersa cum infidelibus uideantur esse communia; sicut nobis solent proponere quid ab illis amplius habeamus, et uere, si horum laborum premium in uita alia non speramus, peiores illis sumus. Gratia autem Dei sum id quod sum, et gratia eius in me uacua non fuit. Sed abundantius illis omnibus laboraui: non ego autem, sed gratia Dei mecum. Hoc est, gratia Dei me uiuificauit, et refecit, et post hec cum Dei gratia laboraui, et in me uacua non fuit. Et quia dixerat: Abundantius illis omnibus laboraui, ne sibi aliquid uideretur ascribere, continuo subiunxit: Non ego autem, sed gratia Dei mecum: quia Deus in nobis operatur, et ipse nos ut laboremus inspirat, et ipse adiuuat laborantes, ipse opus bonum consummat: quia ex ipso, et per  ipsum, et in ipso sunt omnia. Sicut et alibi dicit: Qui cepit in uobis opus bonum, ipse perficiet usque in diem Christi Iesu. Et ipse dicit: Sine me nichil potestis facere. Nam et beatus Hieronymus in Apologetico ad Pammachium, sic ponit testimonium istud: Non autem ego, sed gratia Dei, que in me est. Siue enim ego, siue illi, sic predicauimus, et sic credidistis. Si autem Christus predicatur quod surrexit a mortuis, quomodo dicunt quidam in uobis, quoniam resurrectio mortuorum non est? Si autem resurrectio mortuorum non est, neque Christus resurrexit. Quod si Christus non resurrexit, inanis est predicatio nostra, inanis est et fides uestra. Inuenimur autem et falsi testes Dei: quoniam testimonium diximus aduersus Deum, quod suscitauerit Christum, quem non suscitauit,  si mortui non resurgunt. Nam si mortui non resurgunt, neque Christus resurrexit: quod si Christus non resurrexit, uana est et fides uestra, adhuc enim estis in peccatis uestris. Ergo et qui dormierunt in Christo perierunt. Si in hac uita tantum in Christo sperantes sumus, miserabiliores sumus omnibus hominibus. Quoniam nec quemquam eorum grauauit, quibus Euangelium predicabat, suum uictum suis manibus transigebat: ubi magis impletum est quod ait: Plus omnibus illis laboraui; et adiungit: Non ego autem, sed gratia Dei mecum: ut hoc quoque appareat Dei gratie deputandum, quod et animo et corpore poterat usque adeo plus illis omnibus laborare, ut neque cessaret ab Euangelio predicando, neque tamen ex Euangelio sustentaret hanc uitam. Nunc  autem Christus resurrexit a mortuis. Quod iam probatum est. Primitie dormientium. Si caput resurrexit, necesse est ut cetera quoque membra sequantur, quia primus in incorruptibilitate resurrexit. Quoniam quidem per hominem mors, et per hominem resurrectio mortuorum. Sicut per Adam mors intrauit, quia ipse primus est mortuus, ita et per Christum resurrectio, quia ipse primus resurrexit: sicut ille forma morientium, ita et iste forma resurgentium. Et sicut in Adam omnes moriuntur, ita et in Christo omnes uiuificabuntur. Quod moritur, hoc resurgit. Resurgere non dicitur, nisi quod cecidit. Nam neque anima mortalis est, quamuis peccato sit mortua: neque in ipsa sua substantia iacuit, quia incorporea. Sed corpus  alioquin surgere magis quam resurgere dicere potuit. Unusquisque autem in suo ordine. Temporis uel honoris. Primitie Christus. Ut superius dixit: Primitie dormientium. Deinde ii qui sunt Christi in aduentu eius. In aduentu eius non modo, sed in aduentu eius resurgent. Deinde finis. Cum omnium resurrectio, tunc erit finis mortis. Cum tradiderit. Calumniantur Ariani dicentes: Si tradit filius regnum patri, postquam tradiderit regnum, ipse regnare iam desinet. Quibus respondendum est: Si ideo filius non regnabit, quia regnum traditurus est patri, ergo nec pater regnat antequam ei tradatur a filio. Sin autem pater non tunc primum regnauit, quamuis tunc suscipiat, sic nec filius, quamuis tradat regnum, amittet. Iterum proponunt, quod subiectus erit patri: impios  illos esse, qui etiam modo negant illum in corpore suo patri esse subiectum. Subiectio uero non semper ad diminutionem pertinet. Nam spiritus prophetarum prophetis subiectus est, ut non sit Deus dissensionis, sed pacis. Regnum. Traditio autem regni noster profectus est, cum esse ex integro filii meruerimus in patris regnum, cum incorruptibiles factos electos suos ad contemplationem illam perduxerit, de qua B. Ioannes dicit: uidebimus eum sicuti est. Tenendum primum est, quod hoc loco Apostolus non de Trinitate, sed de resurrectione agit, quam de Domini, id est, hominis assumpti exemplo confirmat. Regnum. Regnum Dei naturaliter quidem per omnia est, que ipse constituit; sed tunc proprie regnare dicitur Deus, cum illi fuerint homines uoluntate  subiecti, sicut regno diaboli se sponte subiecere. Deo et Patri. Deo secundum humanitatem, Patri secundum diuinitatem: et ideo ait Deo et Patri. Cum euacuauerit omnem. Euacuans peccatis euacuabitur regnum eorum a nobis. Principatum. Quia sequebamur illos, faciendo uoluntatem eorum. Et potestatem. Quia dominabantur nobis. Et uirtutem. Quia uincebant sibi inimici. Oportet autem illum regnare. Regnare pro iudicare posuit. Donec ponat omnes inimicos sub pedibus eius. Quando alii erunt uoluntate, alii necessitate subiecti. Nouissima autem inimica destruetur. Non erit enim aliud quod destruatur postea, cum mortale hoc induerit immortalitatem. Mors. In Apocalypsi peccatum et mors appellatur quia auctor est mortis. Omnia enim subiecit sub  pedibus eius. Dauid hoc de homine dicit. Cum autem dicat, omnia subiecta sunt ei. Propter calumniam. Sine dubio preter eum qui subiecit ei omnia. Deum, qui erat in ipso mundo reconcilians sibi. uel certe patrem intellige, qui nullam conditionem assumpsit, qua debeat esse subiectus. Cum autem subiecta fuerint illi omnia. Quando et boni et mali subiecti erunt. Tum ipse filius subiectus erit illi, qui sibi subiecit omnia. De subiectione quidam dicunt, sicut in esurientibus esurit, uel pascitur in subiectis suis: hoc est, in corpore suo ipse subiicitur, aut quod ipsa humana natura in gratiarum actione debeat esse subiecta illi diuinitati que iam secum unum faciendo ei omnia subiecerit. Aliter: In iudicio necesse est eum iterum in forma  humilitatis apparere: post iudicium uero iam ita est subiectus, id est, connexus uel perunitus homo Deo, ut non iam appareat nisi diuinitas, sicut eius sermo declarat: Ut sit Deus omnia in omnibus. Subauditur temporibus: uel certe quia modo nondum, quia adhuc corpori eius resistitur, dum non ea que uolumus facimus, quia caro adhuc concupiscit aduersus spiritum, spiritus autem aduersus carnem. Ut sit Deus omnibus. Totus in omnibus dominator: nunc adhuc non est omnia in omnibus, quia singuli sancti diuersas uirtutes eius in se habent. Tunc autem uniuersa unus habebit, et erit ipse omnia in omnibus. Item quid sanctus Augustinus episcopus senserit , uideamus: Tunc et ipse filius subiectus erit ei qui illi subiecit omnia,  ut sit Deus omnia in omnibus. Recte queritur hoc loco, utrum secundum personarum proprietates, an secundum hominis susceptionem Apostolus dixerit. Solent circumstantia Scripture illuminare sententiam, cum ea que circa Scripturam sunt presentem questionem contingentia diligenti discussione tractantur. Inuenimus itaque ita uentum esse ad hunc locum, ut supra diceret: Nunc autem Christus resurrexit a mortuis, primitie dormientium; agebat enim de resurrectione mortuorum, quod in Domino secundum susceptionem hominis factum est. Manifestum est ergo hoc secundum susceptionem hominis dictum. Sed alia in hoc capitulo solet questio oboriri. Primo quid dictum est, Cum tradiderit regnum Deo et Patri, quasi nunc non teneat regnum Pater; deinde quid  dictum est, Oportet enim illum regnare, donec ponat omnes inimicos suos sub pedibus suis: quasi postea non sit regnaturus, et ad hoc ualeat quod supra dictum est: Deinde finis; quod heretici sacrilega opinione sic accipiunt, quasi finem dixerit, consummationem regni eius: cum in Euangelio scriptum sit: Et regni eius non erit finis. Postremo quod dictum est: Cum autem ei omnia subiecta fuerint, tunc et ipse Filius subiectus erit illi, qui sibi subiecit omnia, sic uolunt intelligi, quasi nunc aut aliquid Filio non sit subiectum, aut Patri non sit ipse subiectus. Genere igitur locutionis soluitur questio: sic enim plerumque Scriptura loquitur, ut quod semper est, tunc fieri dicatur in aliquo, cum ab eo cognosci ceperit. Ita enim dicimus in oratione dominica: Sanctificetur nomen tuum,  non quasi aliquando sanctum non sit. Ergo sicut sanctificetur est, sanctum esse innotescat, ita quoque cum tradiderit regnum Deo et Patri, id est, cum Patrem regnare monstrauerit, ut per speciem manifestationemque clarescat, quod nunc a fidelibus creditur, et ab infidelibus non putatur. Euacuabit autem omnem principatum, et potestatem, manifestando utique regnum Patris: ut omnibus notum sit, nullum principum et potestatum, siue celestium, siue terrestrium, per se habuisse aliquid principatus et potestatis: sed ab illo, ex quo sunt omnia, non solum ut sint, uerum etiam ut ordinata sint. In illa enim manifestatione nulli spes aliqua remanebit in quoquam principe, aut in quoquam homine: quod etiam nunc  prophetice canitur: Bonum est sperare in Domino, quam sperare in homine. Bonum est sperare in Domino, quam sperare in principibus: ut ista meditatione anima iam in regnum Patris assurgat, nec cuiusquam potestatem preter illum magnifaciens, nec sua sibi ipsa perniciosissime blandiens. Tradit ergo regnum Deo et Patri, cum per illum per speciem cognoscitur Pater. Regnum enim eius sunt, in quibus nunc regnat per fidem. Aliter enim dicitur regnum Christi secundum potestatem diuinitatis, quod ei cuncta creatura subiecta est: et aliter regnum eius dicitur Ecclesia, secundum proprietatem fidei que in illo est, secundum quod orat qui dicit: Posside nos. Neque enim non ipse possidet omnia, secundum quod dicitur etiam illud: Cum serui essetis peccati, liberi  eratis iustitie. Euacuabit ergo omnem principatum, et omnem potestatem, et uirtutem, ut nulli Patrem intuenti per Filium opus sit aut libeat in cuiusquam creature, uel in sua conquiescere potestate. Oportet enim eum regnare donec ponat omnes inimicos suos sub pedibus suis: id est, oportet regnum eius intantum manifestari, donec omnes inimici eius ipsi eum regnare fateantur. Hoc non intelligitur, sub pedibus eius futuros inimicos. Quod si de iustis acceperimus, ideo dictum est inimicos, quia ex iniustis iustificantur, et ei credendo subduntur. De iniustis autem qui ad iustorum beatitudinem futuram non pertinent, sic accipiendum est, quoniam et ipsi eum regnare ipsa regni eius manifestatione confusi fatebuntur. Ergo oportet eum regnare, donec ponat omnes inimicos  suos sub pedibus suis: non ita dictum est, quasi, cum posuerit inimicos suos sub pedibus suis, non sit postea regnaturus: sed oportet eum regnare, donec ponat omnes inimicos suos sub pedibus suis. Oportet eum, inquit, ad tantam euidentiam suum regnum perducere, donec inimici eius nullo modo audeant negare quod regnat. Interdum, donec, uerbum sacra eloquia pro coniunctione sumunt, qua et uel ut inindicari potest. Nam scriptum: Donec peperit filium suum, id est, et peperit filium suum. Scriptum est etiam: Oculi nostri ad Dominum Deum nostrum, donec misereatur nostri: id est, ut misereatur nostri. Nec ideo tamen, cum misertus nostri fuerit, oculos ab eo debemus auertere. Intantum est enim beatitudo nostra, inquantum eius contemplatione perfruimur.  Sic ergo et hoc dictum est: Oculorum nostrorum intentio ad Dominum non porrigitur, nisi usque ad impetrationem misericordie ipsius: non ut postea inde auertatur, sed ut nichil inde amplius requirat. Donec ergo pro eo positum est, ut non amplius intelligat. Quo enim amplius, id est, usque ad quam maiorem manifestationem manifestabitur regnum Christi, nisi quousque omnes inimici eum regnare fateantur? Aliud est ergo, non amplius manifestari, aliud amplius non permanere. Non amplius manifestari est non fieri manifestius; non amplius permanere, non fieri perseuerantius. Quando autem manifestius erit regnum Christi quam cum omnibus claruerit inimicis? Nouissime inimica destruetur mors: non enim erit aliud quod  destruatur, posteaquam mortale hoc induerit immortalitatem. Omnia enim subiecit sub pedibus eius: hoc est, ut etiam mortem destruat. Cum autem dixerit, quia omnia subiecta sunt, dixerit hoc utique propheta in Psalmis: manifestum, quia preter eum qui subiecit illi omnia, Patrem uult intelligi omnia Filio subiecisse: sicut multis locis idem Dominus in Euangelio commendat et predicat, non solum propter formam serui, sed etiam propter principium, de quo est, et de quo equalis est ei de quo est. Amat enim ad unum principium referre omnia, tanquam imago eius: sed in quo inhabitat omnis plenitudo diuinitatis. Cum autem ei omnia subiecta fuerint, tunc et ipse Filius subiectus erit ei, qui illi subiecit omnia: non quasi modo non ita sit, sed tunc manifestum erit, secundum  locutionem superius tractatam. Ut sit Deus omnia in omnibus. Ipse est finis quem supra commemorauit, cum totum primo breuiter uellet concludere, deinde quasi membratim explicare et exponere. Loquebatur enim de resurrectione, ubi ait: Initium Christus, deinde ii qui sunt Christi in presentia eius, deinde finis. Ipse scilicet finis est, ut sit Deus omnia in omnibus. Aliter enim dicitur finis qui pertinet ad consummationem, aliter qui pertinet ad consumptionem. Aliter enim tunica finitur texendo, aliter cibus comedendo. Deus autem omnia in omnibus dicitur, ut nemo eorum, qui ei coherent, amet aduersus eum suam propriam uoluntatem: manifestumque sit omnibus, quod idem Apostolus alio loco dicit: Quid autem habes, quod non accepisti? Sunt item  qui sic intelligant hunc locum: Oportet eum regnare donec ponat omnes inimicos suos sub pedibus suis; ut sub alia significatione positum hic dicant regnare, non sub ea qua positum est regnum, de quo ait: Cum tradiderit regnum Deo et Patri; ut illud sic appellauerit regnum, quo uniuersam Deus creaturam regit: hoc autem sic appellauerit regnare, ut intelligatur tanquam aduersus hostem exercitum ducere, uel defendere ciuitatem; ut ideo dixerit: Oportet eum regnare, donec ponat omnes inimicos suos sub pedibus suis, quia talis regni, quale habent principes armatorum, nulla erit causa, hoste ita subiecto, ut bellare non possit. Nam utique dictum est in Euangelio: Et regni eius non erit finis, secundum quod regnat in eternum: secundum autem quod aduersus  diabolum sub eo militatur, tandiu erit utique ista utilitia, donec ponat omnes inimicos suos sub pedibus suis: postea uero non erit, cum pace perpetua perfruemur. Hec autem ita dicta sunt, ut nouerimus diligentius etiam illud considerari oportere, secundum quid regnet nunc Dominus: id est secundum dispensationem sacramenti sui per incarnationem atque passionem. Nam secundum id quod uerbum Dei est, tam sine fine, quam sine initio, quam sine intermissione est regnum eius. Secundum id autem quod uerbum caro factum est, cepit regnare in credentibus per fidem incarnationis sue. Unde est etiam illud, Dominus regnauit a ligno. Hinc autem euacuauit omnem principatum, et omnem potestatem, et  uirtutem, dum non per claritatem eius, sed per humilitatem serui fiunt credentes in eum. Hoc est absconditum a sapientibus et prudentibus, et reuelatum paruulis, quoniam placuit Deo per stultitiam predicationis saluos facere credentes: neque quidquam inter paruulos scire se dicit Apostolus, nisi Christum Iesum, et hunc crucifixum. Qua predicatione tandiu opus est, donec ponantur omnes inimici sub pedibus eius: id est, ipsi humilitati eius, quam pedum nomine significari arbitror, cedat atque subdatur omnis superbia secularis, sicut ex maxima parte iam factum, et quotidie fieri uidemus. Sed quo fine ista fiunt? ut tradatur regnum Deo et Patri: id est, ut nutritos fide incarnationis sue perducat ad speciem, qua equalis est Patri: iam eis, qui crediderant,  loquebatur, cum diceret: Si manseritis in uerbo meo, uere discipuli mei estis, et cognoscetis ueritatem, et ueritas liberabit uos. Regnum enim tradit Patri, cum per id regnabit in contemplantibus ueritatem, qua equalis est Patri: et per se unigenitum per speciem faciet uideri Patrem. Nunc enim per hoc regnat in credentibus, quod semetipsum exinaniuit, formam serui accipiens. Tunc autem tradet regnum Deo et Patri, cum euacuauerit omnem principatum, et potestatem, et uirtutem. Unde euacuabit, nisi humilitate, et patientia, et infirmitate? Quis enim principatus non euacuetur, cum Filius Dei propterea regnat in credentibus, quia eum principes seculi iudicarunt? Que potestas non euacuatur, cum ipse, per quem facta sunt omnia,  propterea regnat in credentibus, quia ita subiectus fuit potestatibus, ut diceret homini: Non haberes in me potestatem, nisi data tibi esset desuper? Que uirtus non euacuatur, cum ipse, per quem celi solidati sunt, ideo regnat in credentibus, quia usque ad crucem mortemque infirmatus est? Hoc autem modo Filius proprie in fide credentium. Non enim Pater dici aut credi potest, uel incarnatus, uel iudicatus crucifixus: per speciem autem qua equatis est Patri, cum Patre regnat in contemplantibus ueritatem. Quod autem tradet regnum Deo et Patri, a fide incarnationis sue ad speciem deitatis perducens eos qui sibi nunc credunt, non ipse amittet, sed uterque se unum ad fruendum contemplantibus prebet. Tandiu autem  opus est, ut in hominibus, nondum ualentibus equalitatem Patris et Filii perspicua mentis luce contueri, per hoc regnet Christus, quod tales capere possunt, et quod proprie ipse suscepit, id est incarnationis humilitatem, donec ponat inimicos omnes sub pedibus suis, id est, donec omnis superbia secularis incarnationis eius humilitati subdatur. Sane quod dictum est: Tunc et ipse Filius subiectus erit ei qui illi subiecit omnia, quamuis secundum susceptionem hominis dicatur, quia inde questio nata est, cum ageret de resurrectione mortuorum, tamen recte queritur utrum secundum ipsum tantum sit dictum, quod est caput Ecclesie, an secundum uniuersum Christum, annumerato corpore eius, et membris. Cum enim ait ad Galatas: Non dicit, et seminibus  tanquam in multis, sed tanquam in uno, et semini tuo, quod est Christus, ne ipsum solum hoc loco intelligeremus Christum, qui de Maria uirgine natus est, postea dicit: Omnes enim uos unum estis in Christo Iesu. Si autem uos Christi, ergo Abrahe semen estis. Ad Corinthios, cum de caritate diceret de membris corporis similitudinem ducens: Sicut enim corpus unum est, inquit, et membra habet multa, omnia autem membra corporis cum sint multa, unum est corpus, ita et Christus; non dixit, ita et Christi, sed ita et Christus, ostendens Christum recte appellari etiam uniuersum, hoc est, caput cum corpore suo, quod est Ecclesia. Et multis Scripturarum locis inuenimus Christum etiam hoc modo appellari, ut cum omnibus suis membris intelligatur  quibus dictum est: uos estis corpus Christi et membra. Non ergo absurde sic intelligimus; Tunc et ipse filius subiectus erit ei qui illi subiecit omnia; ut Filium non solum caput Ecclesie, sed omnes cum eo sanctos intelligamus, qui sunt unum in Christo, unum semen Abrahe. Subiectum autem secundum contemplationem sempiterne ueritatis, ad obtinendam beatitudinem, nullo motu animi, nulla parte corporis resistente, ui in illa uita nemine amante propriam potestatem, sed Deus omnia in omnibus.

Alioquin. Ceterum. Quid facient qui baptizantur pro mortuis? Si omnino mortui non resurgunt, utquid et baptizantur pro illis? Quicunque baptizati sumus in Christo Iesu, in morte ipsius baptizati sumus. Omnes enim qui baptizamur, sic baptizamur ut iam pro  mortuis simus. Quid ergo prodest nos huic mundo mori, si hunc laborem uita non sequitur eterna? Utquid et nos periclitamur omni hora? Quotidie morior propter uestram gloriam, fratres. Si nichil esset in futuro, non eramus tam stulti ut talia pro aliis pateremur. Quam habeo in Christo Iesu Domino nostro. Ego habeo mercedem laboris, etiamsi uos proficere non uelitis. Si secundum hominem ad bestias pugnaui Ephesi, quid mihi prodest si mortui non resurgunt? Si nichil speratis me remunerationis accipere a Deo, ergo gratis pugnaui, forte ut hominibus placerem. Et aliter per allegoriam bestie intelliguntur aduersarie potestates. Sicut in Psalmo: Ne tradas bestiis confitentem tibi. Et multa dicuntur in Epistolis, que in Actibus non habentur, et multa in Actibus, que  in Epistolis non dicuntur. Manducemus et bibamus, cras enim moriemur. Propheta Isaias increpat gule deditos desperatione futurorum, cuius blasphemie crimen negat eis dimitti, quoadusque moriantur. Nolite seduci. Ab his qui talia agunt. Corrumpunt mores bonos colloquia praua. Ne dicerent: Seduci ergo nos posse existimas? occurrens sensui illorum: Non, inquit, de uobis timeo, sed de illorum tergiuersatione formido. Econtrario redintegrant mores malos colloquia bona. Euigilate. Sobrii estote. Iusti. Probat resurrectionem non credere eos qui se gule et uoluptatibus tradiderunt. Et nolite peccare. Ignorantiam enim Dei quidam habent. Ille iustus est qui non peccat, id est, capitale peccatum, aut si subito preuenitur,  penitentiam agendo delet, quia se credit in iudicio rationem esse redditurum. Nam qui resurrectionem non credit, desperans omnia infanda committit. Multi solent proponere utrum debilia corpora, ita ut sunt defuncta, resurgant. Quibus respondendum est, quod in resurrectionem non indebilitatis uitium, sed natura reparetur. Nunquam enim tam debile est corpus quam cum latet in puluere. Qui ergo creditur totum reddere, cur ex parte reparare dubitetur? cur oculos non reddat qui totum restituet corpus? Ad reuerentiam uobis loquor. Sed dicet aliquis: Quomodo resurgent mortui? quali autem corpore uenient? Ignorant potentiam Dei, qui eum putant mortuos suscitare non posse, diuinitatem ex sua imbecillitate metientes, ut erubescatis uos talibus sermonibus  tanquam paruulos erudire. Insipiens, tu quod seminas non uiuificatur, nisi prius moriatur. Insipiens, qui etiam naturalibus rebus edoceri debueras, de resurrectione non dubitare. Adhuc repromissionibus diuinis existis incredulus? ex tui operis consuetudine considerare debuisti quod dicimus. Et quod seminas, non corpus quod futurum est seminas, sed nudum granum: ut puta tritici, aut alicuius ceterorum. Deus autem dat illi corpus sicut uult. Sicut de grano resurgit fecundior cum granis arista, et corpus corruptile in glorie resurget augmentum. Et unicuique seminum proprium corpus. Unde B. Iob: Et in carne mea uidebo Deum. Non omnis caro eadem caro. Attende, quia proprium dixit corpus, non alienum. Sed alia hominum, alia pecorum, alia caro uolucrum, alia autem  piscium. Similiter et de aquis intellige, que tantam diuersitatem uolucrum et piscium ediderunt. Et corpora celestia, et corpora terrestria. Quia talia fecit corpora elementorum, cur non reficiat exiguum corpus humanum? Sed alia quidem celestium gloria, alia autem terrestriam. Alia claritas lune, alia claritas stellarum. Omnis comparationis diuersitas ad hoc facit, ut credas unum facile reddere posse, qui tanta fecit ex nichilo. Stella enim a stella differt in claritate: sic et resurrectio mortuorum. Stellarum diuersitatem iustorum comparat differentie, quos uirtutes, non peccata facient esse diuersos. Nam peccatorum diuersitas in celo non erit, sed in pena. Seminatur in corruptione, surget in incorruptionem. Ut ne febres, nec cetera patiatur. Seminatur in ignobilitate. Quid  tam ignobile quam mortuum corpus? Surget in gloria. Surget in gloriam splendoris, sicut sol. Seminatur in infirmitate. Imbecillitatis humane. Surget in uirtute. In uirtute eternitatis angelice. Seminatur corpus animale, surget corpus spiritale. Hic quidem animale corpus, quia non semper Spiritum sanctum habemus: tunc uero semper erit in nobis. Si est corpus animale, est et spiritale. Quod possit ire obuiam Christo. Sicut scriptum est: Factus est primus homo Adam in animam uiuentem. Hoc testimonium ex lege. Nouissimus Adam in Spiritum uiuificantem. Cur homo secundus, uel Adam nouissimus post tot homines dicitur? Primus Adam habetur quisquis uestigia eius imitatur: postremus ille est qui Domini uestigia sequitur. Nouissimus  ex primo ex eo dicitur Dominus, quod usque ad ipsum mors ab ipso primo inuenta descendit, quod usque ad crucem lapsus primus hominis potestatem habuit, et ideo morti primus nouissimus saluti: ille primus uiuens, iste uiuificans. Sed non prius quod spiritale est, sed quod carnale est, deinde quod spiritale est. Primus homo de terra terrenus. Notandum, quod cum duos Adam dicit, eiusdem nature utrosque demonstrat, quia sicut ille sine genere, ita iste sine semine. Secundus homo de celo celestis. Hac ratione Christus homo de celo, quia in baptismo Ioannis non aqua, sed gratia de celo descendit. Et quia sine peccato carnem assumpsit, et Deus ex uirgine nasci dignatus est. Qualis terrenus, tales et terreni, et qualis celestis, tales et celestes. Sic intellige Christum celestem, quia omnino  sine peccato, non quia de celo carnem attulerit. Igitur sicut portauimus imaginem terreni. Peccator imaginem Adam portat, iustus uero Christi. Portemus et imaginem celestis, ueterem hominem ante baptismum, nouum post baptismum. Hoc autem dico, fratres, quia caro et sanguis regnum Dei possidere non possunt; neque corruptio incorruptelam possidebit. Frequenter Scriptura opera carnis nominat pro substantia, sicut ibi: uos autem in carne non estis, sed in spiritu. Aliter: Caro, sicut nunc est, regnum Dei non possidebit, nisi immortalitate uestita. Ecce mysterium uobis dico. Obscurum significat nominando mysterium. Omnes quidem resurgemus. Omnes resurgemus, qui mortui inueniemur, Christo ueniente. Sed non omnes immutabimur. Qui in corpore fuerint reperti,  quia sancti assumentur, peccatores uero eterno incendio relinquentur. Nam qui uiui inuenti fuerint peccatores, combusti primo ignibus, tunc resurgent ii peccatores, qui in aduentum Domini uiui inuenientur. Sed non omnes immutabimur. Quia iusti ad gloriam, peccatores resurgent ad penam. In momento, in ictu oculi. Breuitatem uult significare momenti, In nouissima tuba. Quidam duas tubas, duos Christi aduentus intelligunt. Canet enim tuba, et mortui resurgent. Primo resurgent mortui, et sic immutabuntur sancti, ut hoc dicatur nouissima tuba. Incorrupti. Ut semper durent in pena. Et nos immutabimur. Oportet enim corruptibile hoc induere incorruptionem, et mortale hoc induere immortalitatem. Cum autem corruptum hoc induerit incorruptionem, et mortale hoc induerit immortalitatem.  Est quod induet et est quod induitur. Tunc fiet sermo qui scriptus est: Absorpta est mors in uictoria. Euacuatis causis mortis. Ubi est, mors, uictoria tua? ubi est, mors, stimulus tuus? Ubi est, mors, contentio tua? Que contentio, nisi quia modo caro concupiscit aduersus spiritum, et spiritus aduersus carnem? Ista pugna, ista contentio: sed ex persona iustorum loquitur insultantium morti. Stimulus autem mortis peccatum est. Sagitta mortis peccatum, per quod anime iugulantur. uirtus uero peccati lex. Fortius fit per scientiam peccatum. Cur uirtus peccati lex, si lex bona est? Quia peccatum per bonum operatum est mortem, ut fiat supra modum, hoc est, maiores uires ex preuaricatione accipiat.  Deo autem gratias, qui dedit nobis uictoriam per Dominum nostrum Iesum Christum. uictoriam illius peccati in quo lex infirmabatur, per carnalem nostram uoluptatem quam Christus cruce sua destruxit. Itaque, fratres mei dilecti. Reddita ratione resurrectionis, de qua hesitabant, hortatur eos in Dei opere permanere, iam certus de retributione futura. Stabiles estote et immobiles, abundantes in opere Domini semper. Nemo uos de hoc gradu spei moueat ultra. Scientes quod labor uester non est inanis in Domino. Hoc est, non sine causa laboratis.



CAP. XuI.

De collectis autem que fiunt in sanctos, sicut ordinaui ecclesiis Galatie, ita et uos facite. De sumptibus dicit qui per singulas ecclesias collecti Hierosolymam sanctis pauperibus mittebantur. Per  unam sabbati unusquisque uestrum. Una sabbati, dominica dies est, sicut in Euangelio scriptum est Dominum una sabbati resurrexisse. Apud se seponat, recondens quod ei bene placuerit: ut non cum uenero tunc collecte fiant. Cum autem presens fuero, quos probaueritis per epistolas, hos mittam perferre gratiam uestram in Hierusalem. Ut paulatim reponentes non una hora grauari se putent, ut hilares sint datores qui diligantur a Deo. Quod si dignum fuerit, ut et ego eam, mecum ibunt. Si talis fuerit oblatio uestra, ut per me digne possit offerri. ueniam autem ad uos cum Macedoniam pertransiero. Nam Macedoniam pertransibo. Apud uos autem forsitan manebo, uel etiam hiemabo, ut uos me deducatis quocunque iero. Nolo autem uos modo in transitu uidere. Quia se habent Macedones,  ut non sit necesse apud eos diutius demorari. Apud uos autem necesse est ut maneam uel hiemem: multa enim sunt que corrigantur in uobis; nam et medicus ibi moram habet, ubi plures egrotant. Spero enim me aliquantum temporis manere apud uos, si Dominus permiserit. Permanebo autem Ephesi usque ad Pentecosten. Ostium enim mihi apertum est magnum et euidens, et aduersarii multi. Si autem uenerit Timotheus, uidete ut sine timore sit apud uos; opus enim Domini operatur sicut et ego. Ne quis ergo illum spernat. Deducite autem illum in pace, ut ueniat ad me: exspecto enim illum cum fratribus. De Apollo autem fratre, multum rogaui eum ut ueniret ad uos cum fratribus: et utique non fuit uoluntas eius ut nunc  ueniret. ueniet autem cum ei uacuum fuerit. uigilate, state in fide, uiriliter agite, et confortamini. Omnia uestra in caritate fiant. Ideo ibi permanebo, quia cum mihi euidens nata sit opportunitas predicandi, et plurimi sint qui resistant, plurimis autem Deus ostium cordis aperuit, et multi non credentes restiterunt. Obsecro autem uos, fratres: nostis domum Stephane et Fortunati, quoniam sunt primitie Achaie. uel fide primitie, uel honore. Et in ministerio sanctorum ordinauerunt seipsos. Ad docendos sanctos uel necessaria eisdem ministranda. Ut et uos subditi sitis eiusmodi, et omni cooperanti, et laboranti. Qui nobiscum uel illis cooperantur in Euangelio Christi. Gaudebo autem in presentia Stephane, et Fortunati, et Achaici. Qui presentes sunt apud uos. Quoniam  id quod uobis deerat. In scientia. Ipsi suppleuerunt. Per doctrinam, uel exemplo. Refecerunt enim et meum spiritum et uestrum. Meum spiritum gaudio de uestro profectu, uestrum uero de instructione doctrine. Cognoscite ergo qui huiusmodi sunt. Salutant uos Ecclesie Asie. Salutant uos in Domino semper multum Aquila et Prisca [uulg. Priscilla]. Sicut alibi: Cognoscite eos qui ita ambulant sicut habetis formam nostram. Hic cognoscite pro honorate, agnoscentes eorum laborem. Cum domestica sua Ecclesia. Domestica congregatio fraternitatis Ecclesia dicitur. Salutant uos fratres omnes, apud quos etiam hospitor. Salutate inuicem in osculo sancto. Non ficto, sicut Iudas. Salutatio mea manu Pauli. Si quis non amat Dominum Iesum Christum, sit anathema, maranatha. Quomodo illis qui eum  amant redemptio uenturus est Christus, ita his qui eum non amant, anathema illis uenit: id est, ut illos abominetur et perdat. Gratia Domini Iesu Christi uobiscum. Subscriptio est: hoc est, sit uobiscum gratia semper, sine cuius auxilio subsistere non potestis, nec aliquid boni facere. Charitas mea cum omnibus uobis in Christo Iesu. Non seculari caritate, ut quomodo uos ego diligo, ita uos alterutrum diligatis in Christo qui dixit: In hoc cognoscetur uos discipulos meos esse, si inuicem diligatis. Amen. Confirmatio benedictionis est, amen. Sicut ipse superius dicit: Quomodo dicit amen super tuam benedictionem.



AD CORINTHIOS EPISTOLA SECUNDA.





ARGUMENTUM.


Post actam penitentiam consolatoriam scribit eis a Troade, et collaudans eos hortatur ad meliora.



CAPUT PRIMUM.

Paulus Apostolus Iesu Christi. Queritur cur in omnibus Epistolis, contra usum scribendi, primo suum nomen ponat, et sic eorum quibus scribit; sed hoc auctoritatis est apostolice et ordinis, quia minoribus se scribit, sicut solent iudices ad eos quos regunt precepta dirigere. Per uoluntatem Dei. Sicut ad Galatas dicit: Non ab hominibus, neque per hominem; simul ut ostenderet non sine uoluntate Patris  se missum: Dei autem uoluntatem iustam et rationabilem esse nullus ignorat. Et Timotheus frater. Non dixit Paulus et Timotheus, quia non ambo apostoli. Ad Philippenses uero, ubi auctoritas non tantum erat necessaria, sic incipit: Paulus et Timotheus serui Iesu Christi: quia ambo sunt serui. Ecclesie Dei que est Corinthi. Erat enim ibi Ecclesia, et non Dei. Cum sanctis omnibus qui sunt in uniuersa Achaia. Possunt sancti hic accipi, non solum baptizati, sed et sacerdotes Dei, sicut in prima: Cum omnibus qui inuocant nomen Domini. Et ad Philippenses: Cum episcopis  et diaconis; ideo autem postea posuit sacerdotes, ne parum intelligentibus eos in Ecclesia non comprehendisse uideretur. Gratia uobis, et pax a Deo Patre nostro, et Domino Iesu Christo. Sicut nos solemus initio epistolarum precari salutem, pro hoc Apostolus semper gratiam ponit. Benedictus Deus, et Pater Domini nostri Iesu Christi. Gratias agit Deo quod consolationem ideo accipiunt, ut ipsi alios consolentur. Pater misericordiarum. Quia ex ipso est omnis misericordia. Et Deus totius consolationis. Totius consolationis, quia perfecte consolatur, nec minor est tribulatione consolatio. Quia consolatur nos in omni tribulatione nostra. Non in aliquibus. Ut possimus et ipsi consolari eos qui in omni pressura sunt. Propterea nos liberat, ut ipsi possimus alios consolari,  ac sic formam nobis dat alios consolandi. Per exhortationem qua exhortamur et ipsi a Deo. Et per exhortationem qua ipsi a Deo consolamur, agnoscimus quod Deus neminem derelinquat, et multo magis in futuro remuneret, etiam quos in presenti non deserit. Quoniam sicut abundant passiones Christi in nobis. Passiones pro nomine Christi. Ita et per Christum abundat consolatio nostra. Sicut Petrus est de carcere liberatus, et Paulus uisione Domini, et uoce confirmatus in templo. Siue autem tribulamur pro uestra exhortatione et salute, siue consolamur pro uestra consolatione. Quia uos exhortamur ad salutem, siue ut uobis exemplum tolerantia prebeamus. Siue exhortamur pro uestra exhortatione, que operatur tolerantiam earumdem passionum, quas et nos patimur.  Propterea nos liberamur, ut ipsi reconfirmemini, non uos debere pertimescere passiones: siue ut hortemur patienter hec ferre, que presentem et futuram habent consolationem. Ut spes nostra firma sit pro uobis, scientes quoniam sicut socii passionum estis, sic eritis et consolationis. Quia certi sumus. Non enim uolumus ignorare uos, fratres, de tribulatione nostra, que facta est in Asia. Suas narrat passiones, ut illi cognoscant se parua pati, maxime cum illi talia sint perpessi, qui uice Christi fuerant destinati: comparatione magistri erubescant discipuli suam dolere iniuriam, cum magistrum maiora pertulisse cognouerint. Quoniam supra modum grauati sumus supra uirtutem. Pressura tribulationum. Ita ut tederet nos etiam uiuere. Ita ut mori cuperemus. Sed ipsi in nobis  ipsis responsum mortis habuimus. Ipsa mors nos docuit omne humanum auxilium defecisse, et ab illo solo sperandum esse remedium, cui etiam mortuos suscitare possibile est. Ut non simus fidentes in nobis. Siue etiam desperemus de uita. Facit locus iste contra eos qui catholici sunt, et suis aliquid meritis tribuere presumunt. Sed in Deo, qui suscitat mortuos, qui de tantis periculis eripuit nos, et eruit. Non in nostra uel prudentia, uel cautela, neque in uirtutibus nostris, quia maledictus qui ponit fiduciam carnem brachii sui. In quem speramus, quoniam adhuc et eripiet. Prescit se adhuc passurum, qui sperat se liberandum. Adiuuantibus et uobis. Sicut et Petrus de carcere liberatus est orationibus Ecclesie:  simul notandum quod nisi laborans non dicitur adiuuari. In oratione pro nobis. Multum ualet oratio omnis Ecclesie. Ut ex multorum personis eius que in nobis est donationis per multos gratie agantur pro nobis. Ut ex multarum conuentu personarum, uidelicet infantium, iuuenum, senum, pro eo quod uobis donati sumus, Domino gratie referantur. Nam gloria nostra hec est, testimonium conscientie nostre, quod in simplicitate et sinceritate Dei. Ideo glorior in tribulationibus, quia conscientia mea non reprehendit me lucri uel glorie causa predicare, sed in simplicitate uestram salutem requirere. Et non in sapientia carnali, sed in gratia Dei conuersati sumus in mundo. Non subdole docentes, sicut est sapientia carnalis, que mercede distrahitur, sed gratis, sicut  a Deo accepimus, uel Dei causa predicauimus. Abundantius autem ad uos. A quibus nec uictum qui nobis iure debebatur, accepimus. Non enim alia scribimus uobis. Non erubesco, quia etiam uos scitis certum esse quod dico. Quam que legistis et cognoscitis. Hec legentes in epistola, que cognoscatis in conscientia. Spero autem quod usque in finem cognoscetis. Non mutabo propositum meum. Sicut et cognouistis nos ex parte. Quia nondum est finis: cum autem uenerit finis, tunc ex integro cognoscetis. Quia gloria uestra sumus, sicut et uos nostra. Sic est gloria discipulis de bono doctore, quomodo et magister in bonis discipulis gloriatur. In die Domini nostri Iesu Christi. Ubi et ueri magistri et boni discipuli probabuntur. Et hac confidentia uolui prius uenire ad uos. Hac conscientia,  quia nichil aliud uestrum quesiuimus, quam salutem. Ut secundam gratiam haberetis, et per uos transire in Macedoniam. Et iterum a Macedonia uenire ad uos, et a uobis deduci in Iudeam. Quia in primo aduentu primam habuistis: aut certe penitentiam secundam gratiam uoluit intelligi, quia prima est baptismi. Cum ergo hoc uoluissem, nunquid leuitate usus sum? Quia promissum non exhibuerat, ne hoc leuitatis esse putarent, ueraciter et sapienter excusat. Aut que cogito, secundum carnem cogito. Secundum uoluntatem carnalem. Carnale est, nulla existente causa, non facere quod promittas, sicut multi carnales homines facere solent. Ut sit apud me Est, et Non? Ideo non cogito secundum carnem, ut non mentiar. Fidelis autem Deus: quia sermo noster  qui fuit apud uos, non est in illo Est, et Non: sed est in illo Est. Non est in illo dubietas, nec uobis sumus aliquando mentiti. Dei enim Filius iehsu Christus, qui in uobis per nos predicatus est, per me et Siluanum et Timotheum, non fuit in illo Est, et Non. Contra Manicheos, qui Christum falsam carnem habuisse confirmant: et contra Arianos, qui negant Filium semper fuisse: cum ipse locutus sit Moysi: Ego sum qui sum; et: Qui est, misit me ad uos; quia ipse et erat, et est, et semper est; quia nunquam non est. Sed est, in illo fuit. Hoc est, ueritas, et immutabilitas; sicut Moyses dicit: Qui est, misit me. Ille est enim uere, qui semper idem est. Quotquot enim promissiones Dei sunt, in illo Est. Ideo et per ipsum  dicimus amen Deo. ueritatis impletio. Ad gloriam nostram. Omnis ueritas promissionum in Christo est, que per nos ad gloriam Dei completur. Qui autem confirmat nos. Quia dixerat: Per nos, modo hoc totum ostendit Deum facere, qui in eis ista omnia operatus est, ne sibi aliquid humana infirmitas arrogaret. uobiscum in Christo. uirtutibus. Et qui unxit nos Deus. Spiritu sancto, uel chrismate. Et qui signauit nos. Omne quod intrinsecus est pretiosum, signatur. Et dedit pignus Spiritus in cordibus nostris. Omnis arrha pro pretii magnitudine datur: quantum ergo premium est, cuius tanta est arrha? id est, gratia Spiritus. Ego autem. Reddit causas quare non ierit, non sue leuitati, sed illorum infirmitati deputandum. Testem Deum inuoco in animam meam. Quem  solum anime secreta non fallunt. Quod parcens uobis, non ueni ultra Corinthum. Ne in uobis acrius uindicarem. Non quia dominamur fidei uestre. Non quia ideo credidistis, ut uobis dominemur, sicut in lege sacerdotes, et ideo uos terremus, sed omnia ad emendationem uestram facimus, ut et hic in conscientia et in perpetuo gaudeatis. Non quod iterum quasi serui metu cogamini, sed ipsi libertati adiutorium damus, ne dum eius mensuram seruare non nostis, ruatis in peius. Sed adiutores sumus. Cooperatores. Gaudii uestri. Nam fide stetistis. Liberi estis, si non peccatis. Gaudet conscientia, cum bonorum operum recordatur. Doctoris gaudium est discipulorum profectus.



CAP. II.

Statui autem hoc ipse apud me. Cogitaui,  uel disposui. Ne iterum in tristitia uenirem ad uos. Qui primum in gaudio ueneram, quando credidistis. Si enim ego contristo uos, et quis est qui me letificet? Ad hoc uos contristo, ut gaudeam de uobis. Nisi qui contristatur ex me? Qui enim contristatur, intelligit se peccasse; sicut eger, qui dolorem adhuc sentit, potest recipere sanitatem. Et hoc ipsum scripsi uobis. Ideo scripsi, ut litteris correcti presentem me gaudere faceretis. Ut non cum uenero, tristitiam super tristitiam habeam. Tristitiam enim habeo, quia peccatis: augetur ergo tristitia, si uos ad perfectum non emendatis. De quibus oportuerat me gaudere. De quibus me nunquam oportuerat contristari, siue de emendatione gaudere. Confidens in omnibus uobis, quoniam meum gaudium omnium uestrum est. Confidens  uos omnes intelligere, quia tunc uerum gaudium habetis, si ego gaudeo. Nam ex multa tribulatione et angustia cordis. Et hic intelligendum quam solliciti erant apostoli de omnium salute. Scripsi uobis per multas lacrymas. Priorem epistolam. Non ut contristemini, sed ut sciatis quam caritatem. Non quo me uester dolor delectet, sed quia curari aliter non potest. Abundantius habeam in uobis. Ne dicerent: Non soli nos peccauimus. Ex abundantiori sollicitudine maiorem potestis caritatem probare. Si quis autem contristauit, non me contristauit. Quia per illius peccatum etiam uos correpti amplius proficitis, siue quia emendauit, non per omnia contristauit. Sed ex parte. Quasi bonus nocuit. Ut non onerem omnes uos. Ideo  scribo eum recipi, ut non uos grauet, si per uestram duritiam desperauerit. Sufficit illi, qui huiusmodi est, obiurgatio hec, que fit a pluribus. Non solum de illo dicit, qui paternum polluit torum, sed de omni peccante: quia multi peccauerunt, sicut prima docet Epistola. Ita ut contra magis donetis, et consolemini, ne forte abundantiori tristitia absorbeatur, qui huiusmodi est. Donetis ueniam, et consolemini uerbis Prophete: Nolo mortem peccatoris, tantum ut conuertatur. Et: Quacunque die conuersus fuerit iniquus. Ne per desperationem indulgentie absorbeatur, profundo uitiorum uel a diabolo absorptus, ad infidelitatis et blasphemie precipitia deducatur. Propter quod obsecro uos, ut confirmetis in illum caritatem. Ut per prophetiam se agnoscat ueniam consecutum,  qua Deus dixit: Nolo mortem morientis. Ideo enim scripsi, ut cognoscam experimentum uestrum, an in omnibus obedientes sitis. Ideo hanc secundam scribo, ut uideam, si quomodo obedistis in excommunicando, sic obediatis in recipiendo. Obedientia enim illa perfecta et uera est, que in nullo contemnit. Cui autem aliquid donastis. Pro donaueritis. Et ego. Sicut uobiscum uindicaui, ita et uobiscum dono. Nam et ego quod donaui. Et ego quod donaui, non in mea persona, sed Christi qui dixit: Que solueritis in terra, erunt soluta et in celo. Si quid donaui, propter uos. Ne uos grauemini. In persona Christi. Quia personam gerimus Christi. Ut non circumueniamur a Satana. Similiter enim circumuenit per nimiam seueritatem nostram, ut pereant anime desperando, quomodo  et per nimiam bonitatem nostram non corrigendo: unde Salomon ait: Non declines ad dexteram neque sinistram. Quamuis tota epistola contra Nouatianos sit, tamen hic euidentissime ostenduntur a diabolo circumuenti penitentiam denegare. Non enim ignoramus cogitationes eius. He sunt uersutie eius, ut per immoderata bona fallat incautos. Cum uenissem autem Troadem propter Euangelium Christi. Modo illis uult probare quanto amplius eos diligat, et quam sit eorum causa sollicitus, qui cum illi omnia essent prospera, nullam tamen habuit requiem quia non inuenit Titum, quem miserat ad eos, ut ei nuntiaret, si se correxissent, hoc ut intelligant eum omnia propter caritatem fecisse. Et ostium mihi apertum esset in Domino: non habui requiem spiritui meo. Ostium,  aditus, uel opportunitas predicanti, uel quia corda eorum aperuit Deus quibus ille predicabat. Eo quod non inuenirem Titum fratrem meum. Eo quod non redisset ad me, ut me de uobis faceret certiorem. Sed uale faciens eis profectus sum cito. Inde exii, quamuis occasionem habuerim predicandi: et eis uale feci, qui crediderunt, quorum cordis ostium aperuit Deus. In Macedoniam. Unde et celerius de uobis audirem uicinior est Achaie Macedonia. Deo autem gratias, qui semper triumphat nos in Christo Iesu. Triumphare nos facit siue in nos ipse triumphat. Et odorem notitie sue manifestat per nos in omni loco. Et quia primo credentes modicum aliquid quasi odorem fidei cognoscere poterant. Quia Christi bonus odor sumus  Deo. Odor notitie Dei per doctrinam et signa manifestatur. Odor autem ideo, quia sentitur potius quam uidetur. Bonus odor predicatio sancta est, et uita bona: qui amant talem, bono odore uiuunt: qui inuident, bono odore moriuntur. In his qui salui fiunt. Gratie eius. Et in his qui pereunt. Iudicium eius iustissimum. In his qui salui fiunt, uti Tabita: et in his qui pereunt, ut Hymeneus et Alexander. Aliis quidem odor mortis in mortem, aliis autem odor uite in uitam. Unus odor quomodo et uitam et mortem confert? sicut enim solis aspectus sanis oculis claritatem, lippientibus affert cecitatem; ita doctrina Christi obedientibus uita, contradicentibus mors est. Item aliter: Odor bonus baptisma Christi est: qui hoc in Ecclesia catholica accipit, bono odore  uiuit; qui in heresi, bono odore moritur. Item aliter: Amasti bene agentem, uixisti bono odore; inuides et detrahis bene agenti, mortuus es bono odore. Et ad hec quis tam idoneus? Quis per se, aut suis uiribus, nisi illo inspirante et donante, sine quo nichil possumus? nam quis hoc comprehendat, quomodo gratia Dei alios saluat et alios relinquat? Non enim sumus sicut plurimi, adulterantes uerbum Dei, sed ex sinceritate. Pseudoapostolos taxat, humanum sensum diuine predicationi miscentes, sicut in Isaia dicit: Caupones tui miscent uino aquam, id est, mere doctrine adulationis uerba quibus homines non tam ebrietate ferueant, quam delectatione tepescant. Sicut ex Deo coram Deo. Precessit, et scientes nos ab ipso coram ipso loqui. In Christo loquimur. In persona  Christi, sicut ipse docuit.



CAP. III.

Incipimus iterum nosmetipsos commendare? aut nunquid egemus sicut quidam? Non ut commendemur uobis, laudamus uos, sed ne ab aliis seducamini, cogimur memorare hec. Commendatitiis epistolis ad uos, aut ex uobis? Quos non commendat gratia uirtutum, illos digne commendant littere amicorum. Epistola nostra uos estis. Sicut in prima dicit: Signaculum apostolatus mei uos estis: epistola commendatitia. Scripta in cordibus nostris. In conscientiis nostris est, nos uobis predicantibus credidisse. Que scitur et legitur ab omnibus hominibus manifestati. Omnibus manifestum est, uos Christo per nos credidisse, confirmante doctrinam nostram Spiritu sancto per uirtutes: siue hinc uere cognoscemini Christi  esse, quod eius Spiritum accepistis. Quoniam epistola estis Christi, ministrata a nobis, et scripta, non atramento, sed Spiritu Dei uiui. Inuisibili. Non in tabulis lapideis. Iudei in dura materia legem acceperunt, significante duritiam eorum: sicut uelamen Moysi ostendebat uelamen cordis eorum. Quamuis et nos legem Christi scriptam habeamus, tamen primo non quasi absentes, sed presentes scriptis tabulis corde nostro Domini uerba suscipimus: Euangelia uero postmodum propter memoriam scripta sunt posterorum. Hinc iam differentiam inducit legis et gratie. Sed in tabulis cordis carnalibus. Ubi est fides et gratia Spiritus. uult ostendere nobis plus collatum, qui legem in corde accepimus. Si ergo illi  inexcusabiles fuerunt qui extrinsecus legem habebant, quanto magis nos qui uerba ex ore Christi in corde suscepimus! Fiduciam autem talem habemus. Qua scimus uos per nos Christo credidisse, uel quia nos non humana epistola, sed Dei gratia commendat. Per Christum ad Deum. Non per nos, qui sine ipso nichil sumus. Non quod sufficientes simus cogitare aliquid. Si nec cogitare, quanto magis facere! sicut et Dominus dicit in Euangelio: Sine me nichil potestis facere. Hinc cognoscamus quia per nos nichil sumus, nisi Domini misericordia et gratia regamur. uult ergo ostendere nichil sua uirtute uel prudentia se facere, cum utique pauci, si non Dei gratia, nunquam totum mundum saluare potuissent. Ideo autem hoc premisit, quia dicturus erat, tanto maius se ministerium  suscepisse quam Moyses, quanto maius est Nouum Testamentum a lege, ne quid sibi arrogare uideretur: quod ideo dicebat, ut eos et a falsis apostolis reuocaret, et ne aliquid meritis suis ascriberent. A nobis quasi ex nobis; sed sufficientia nostra ex Deo est. Quasi nostra sapientia, uel uirtute, ut nichil uiribus suis deputet humana fragilitas. Qui et idoneos nos fecit ministros Noui Testamenti. Ad hoc implendum idoneos nos fecit. Non littera, sed spiritu. Non legis littera, sed spiritalium preceptorum. Nec littera malum est, quia occidit: sed mali sunt quos preuaricatione conuincit: aculeus enim mortis, peccatum; uirtus autem peccati, lex: auget peccati desideria, et inde occidit; lex enim sola littera est eis qui eam legere nouerunt et implere non possunt: que  non est adiutrix legentium, sed testis peccantium, que mortificat peccatores. Ceterum ipse dixit: Lex sancta, et mandatum sanctum. Cur ergo ministratio mortis dicitur, si bona est lex? Nec mireris, cum etiam de predicatione Euangelii dictum sit: Christi bonus odor sumus Deo, in his qui salui fiunt, et in his qui pereunt, et reliqua. Ad Iudeos enim dicta est lex ministratio mortis, ad quos et in lapides scripta est, ad eorum duritiam figurandam: non ad eos qui legem per caritatem implent. Ipsa enim lex, que in litteris est figurata lapideis, dicit: Non adulterabis; non mechaberis, et reliqua. Occidit autem peccatores, cum transgrediuntur. Quomodo ergo lex spiritalis? Quidam putant quod littere intellectus occidit: non intelligentes quia nec ubique historia, nec  ubique possit allegoria seruari. Nam sunt quedam in figura dicta. Si preceptum uelimus in allegoriam uertere, omnem eorum eneruamus uirtutem, et aperitur ianua delinquendi. Littera enim occidit: spiritus autem uiuificat. Dum credentes facit, et spiritalem intellectum infundit, ut opportune unaqueque res intelligatur. Quod si ministratio mortis litteris deformata in lapidibus, fuit in gloria. Insensibilibus, ut dura corda merebantur Iudeorum. Ita ut non possent filii Isrel intendere in faciem Moysi, propter gloriam uultus eius. Contra Manicheos: nunquam Apostolus possit contraria comparare, nec minorem suam quam Moysi gloriam predicare, nisi quia idem Deus utriusque Testamenti est conditor. Que euacuatur. Quia  uisibilis gloria euacuatur per gloriam Euangelii: sed ita euacuatur ut proficiat, sicut infantia euacuatur in iuuentute, et semen in fructu: melior quidem fructus semine, sed nunquam sine semine fructus; et non perit, sed multiplicatur semen in fructu, sic euacuatur, sicut ipse dicit in prima prophetiam et scientiam destruendas, dicens: Cum uenerit quod perfectum est, euacuabitur quod ex parte est. Quomodo non magis ministratio Spiritus. Sicut enim iniuria fit ueteri Testamento, si dicatur non ab eodem Deo conditum a quo Nouum, ita Nouo fit iniuria si ueteri comparatur. Erit in gloria? Nostra, que non euacuatur, quia perfecta est. Nam si ex ministerio damnationis gloria est. Exposuit ministrationem mortis. Multo magis abundat ministerium iustitie in gloria. Qua iustitia  iustificat gratis, uel exspectat ad penitentiam. In gloria eterna. Nam nec glorificatum est quod claruit in hac parte, propter excellentem gloriam. Ad comparationem glorie Euangelii obumbratur gloria legis: sicut orto sole lumen lucerne cecatur, cum tamen suo tempore magnum uideatur habere fulgorem. Hoc ostendit Dominus, cum ascendens in montem solus, splendore solis dicitur radiasse: cum tamen Moyses et Elias uisi in gloria referantur, et ideo uox Patris ipsum iam solum audire nos precepit. Si enim quod euacuatur, per gloriam est, multo magis quod manet, in gloria est. Si euacuandum per gloriam datum est Testamentum, quomodo non manens in gloria est? Habentes igitur talem spem. Talem spem glorie, que per fidem ambulamus. Multa fiducia utimur. In eo  quod idoneos nos fecerit Deus. Et non sicut Moyses ponebat uelamen super faciem suam. Iam nos non sic facimus, quia hic omnes gloriam uident Christiani. Ut non intenderent filii Isrel in faciem eius. Usque ad reuelationem eius: sic et lex non intelligitur, usque dum in fine eius Christo credatur: quia ipse est finis legis, quo nobis est perueniendum. Quod euacuatur. uelamen in fine, et nunc in Christo. Sed obtusi sunt sensus eorum usque in hodiernum diem. Nisi enim credideritis, non intelligetis. Idipsum uelamen in lectione ueteris Testamenti manet. Cuius ille figuram gestabat in facie. Non reuelatum. Quandiu non credit Christo. Quod in Christo euacuatur. Qui est finis legis. Sed usque in hodiernum diem, cum legitur Moyses, uelamen est positum super cor eorum.  Ignorantie in cordibus Iudeorum. Cum autem conuersus fuerit ad Deum, auferetur uelamen. Aliquis ex illis quomodo Moyses conuertebatur. Dominus autem spiritus est. Nihil in illo obscurum, neque compositum; liber est spiritus, et idcirco non potest uelamen accipere, sed magis ipse reuelat. Ubi autem Spiritus Domini, ibi libertas. Qui autem Spiritum Domini habet, omnia libere conspicit: Spiritus enim omnia scrutatur. Nos uero. Fideles. Omnes reuelata facie. Non pauci, sicut Moyses. Gloriam Domini speculantes. Euidenter et clare Domini gloriam intelligimus, uel fide cernimus. In eamdem imaginem. Quam Christus ostendit in monte, sicut alibi, Qui transformabit corpus humilitatis nostre. Transformamur. Quotidie id  nitimur. A claritate. A gloria presenti, que non finitur, sed proficit ad futuram. In claritatem, tanquam a Domini Spiritu. Gloria in gloriam.



CAP. Iu.

Ideo habentes hanc ministrationem. Apostolatus. Iuxta quod misericordiam consecuti sumus. Quia per nos idonei tanto ministerio non eramus, misericordiam illius, que nos preuenit, iugiter imploramus. Non deficimus. Non deficimus in omnibus tribulationibus. Sed abdicamus occulta dedecoris, non ambulantes in astutia. Per gratiam Dei abiicimus ab hominibus occulta uitiorum. Dedecus est enim Christiano, dedecorose uiuere. Neque adulterantes uerbum Dei. Sicut illi qui letificant homines uerbo Dei, sermonem uilem admiscent, et per terram repent, excusando peccata per adulationem. Sed in manifestatione  ueritatis, commendantes nosmetipsos ad omnem conscientiam hominum. Sed ita manifestum est omnibus uerum esse quod dicimus, ut etiam eorum conscientia testimonium nobis perhibeat, qui resistunt. Coram Deo. Coram Deo hoc facimus, non propter homines: quamuis ex hoc ipso et hominibus placeamus. Quod si etiam opertum est Euangelium nostrum, in his qui pereunt est opertum. Quasi aliquis illi dixisset: Sed uestram predicationem non omnes intelligunt. Sed infideles, inquit, uel pseudoapostoli non intelligunt. Nam credentes Deo reuelante intelligunt. In quibus Deus. In pseudoapostolis. Huius seculi excecauit mentes infidelium. Potest sic accipi Deus seculi, quomodo princeps mundi: quia ipse sibi in infidelibus uindicat principatum: sed propter calumniantes  ita pronuntiandum est ut dicamus, Deum mentes infidelium huius seculi excecasse merito infidelitatum, sicut ipse Saluator ait: In iudicium ueni in mundum, ut qui uident ceci fiant. Et ipse Apostolus dixit alibi: Quia non crediderunt ueritati, mittet illis Deus spiritum erroris: quia permittit dari non credentibus sibi: sicut si medicus egrum inobedientem deserat, ipse ei dicitur egritudinem prolongasse, cum totum eius sit, qui eum audire contempsit. Si tamen rursum obediat, ueniet ad salutem. Ut non fulgeat illuminatio Euangelii glorie Christi. Quia ceci sunt, clare lucentem solem uidere non possunt. Qui est imago Dei. Siue imago expressa substantie, siue quia sine peccato. Non enim nosmetipsos predicamus: sed Dominum Iesum Christum. Qui enim propria  commoda querit, non Christum predicat, sed se: sicut qui suo uentri deseruiunt. Nos autem seruos uestros per Iesum. Quia uestris commodis seruimus per exemplum eius qui formam serui suscepit: non propter auaritiam, nec gloriam. Quoniam Deus, qui dixit de tenebris lucem splendescere. Contra omnes inimicos ueteris Testamenti. Qui illuxit in cordibus nostris. Primo per Christum, ut per nos alios illuminaret. Ad illuminationem scientie claritatis Dei. Manifestationem. In facie Christi Iesu. In persona Christi. Sed et hoc aduerte, quod hic Trinitatem indicauit. Deus qui dixit de tenebris lumen splendescere, Spiritus sanctus intelligitur, et ad illuminationem scientie claritatis Dei, Patrem agnosce. In facie Iesu  Christi, Filium designauit. Habemus autem thesaurum istum in uasis fictilibus, ut sublimitas sit uirtutis Dei, et non ex nobis. Thesaurum gratie spiritalis, qua signa facimus, in fragili corpore baiulamus, in quo etiam frequenter cum alios sanemus, ipsi infirmamur, ut que facimus, non nostra uirtute, uel nostris meritis, sed sublimitatis Dei esse intelligatur. In omnibus tribulationem patimur. Tribulationem persecutionum uel laborum. Sed non angustiamur. Cedibus uel opprobriis. Aporiamur, sed non destituimur: persecutionem patimur, sed non derelinquimur. Per consolationem spei non destituimur. Deiicimur, sed non perimus. Usque ad desperationem uite uenimus, sed non morimur: et etsi moriamur, non perimus. Semper mortificationem Iesu in corpore nostro circumferentes:  ut et uita Iesu in corporibus nostris manifestetur. Mortificationem tribulationum, sicut alibi: Quotidie morior per uestram gloriam: si enim commorimur, et conuiuemus. Illi autem qui non commoriuntur, nec conuiuent. Semper enim nos qui uiuimus, in mortem tradimur. Qui sumus in corpore. Propter Iesum: ut et uita Iesu. Si patiamur pro corpore eius quod ille pro nobis passus est, et uitam Iesu, hoc est, incorruptibilitatem accipiet caro nostra mortalis, ut fiat immortalis. Manifestetur in carne nostra mortali. Quia nondum apparuit quid erimus, uel per nos illius potentia innotescat. Ergo. Nunquid ergo? Mors in nobis operatur, uita autem in uobis? Increpat eos quia crediderunt falsis apostolis, dicentibus idcirco Paulum persecutionibus subiacere, quia minoris  sit fidei, se uero per fidem tribulari non posse. Ostendit ergo econtrario se non propter infidelitatem, sed propter fidem hec pati: illos uero causam odii non habere, per adulationem et desidiam, sicut ait ad Galatas: Ut crucis Christi persecutionem non patiantur, ideo cogunt uos circumcidi. Habentes autem eumdem spiritum fidei, sicut scriptum est. Quem Dauid et reliqui patriarche uel prophete: quia ex fide qua nos uiuimus, una eademque uixerunt, incarnationem, passionem, resurrectionemque Christi credentes futuram, quam nos credimus factam, usque ad ipsum Baptistam Ioannem. Credidi propter quod locutus sum: et nos credimus, propter quod et loquimur. Hoc testimonio probat se credere. Si enim illi ideo locutus est, quia credidit , ergo et nos qui loquimur, inquit, credimus, qui etiam propterea tribulamur, quod illi crediderunt futurum, nos credimus factum. Scientes, quoniam qui suscitauit Iesum. Firmissime tenentes: hec est perfecta fides, a qua nec morte diuellimur. Et nos cum Iesu suscitabit et constituet uobiscum. Similiter suscitabit, si pro eo moriamur. Omnia enim propter uos. Omnia ideo patimur, quia perfecte salutem uestram curamus. Illi uero propter negligentiam suam nichil tale patiuntur. Ut gratia abundans per multos gratiarum actione abundet in gloriam Dei. Ut per multitudinem credentium, propter abundantem gratiam, et gratiarum actio abundet in gloriam Dei. Propter quod. Ideo non cessamus. Non  deficimus. In tribulationibus et opprobriis. Illi tribulationibus non deficiebant. Nos uero si non laudamur, deficimus. Sed licet is qui foris est, noster homo corrumpitur: tamen is qui intus est, renouatur de die in diem. Licet corpus tribulationibus et passionibus corrumpatur; sed anima spe futurorum quotidie confortatur ad omnia toleranda. Id enim quod in presenti est momentaneum et leue tribulationis nostre. Quantauis pena presens, et quandiulibet perseuerans, ad comparationem immense et eterne glorie, et facilis, et breuis est, sicut alibi dicit: Existimo enim quod non sint condigne passiones huius temporis ad futuram gloriam que reuelabitur in nobis. Supra modum in sublimitate. Quia nec comparatio esse potest. Aeternum glorie pondus operatur in nobis. Quia illud leue  dixerat, ideo hic pondus posuit, seruans metaphoram statere. Non contemplantibus nobis que uidentur, sed que non uidentur. Que enim uidentur, temporalia sunt: que autem non uidentur, eterna sunt. Non considerantibus nec bona que uidentur, nec mala: quia neutrum eorum eternum est.



CAP. u.

Scimus enim quoniam. Quasi aliquis diceret: Si in hac uita hec patior, quando ista accipiam, qui morior? ideo incipit gloriam resurrectionis ostendere. Si terrestris domus nostra. Hoc est, corpus, quod de terra factum est, et in quo in hoc seculo habitamus. Huius habitationis dissoluatur. Si ante aduentum Domini dissoluatur, uel passionibus, uel conditione nature. Quod edificationem. Ipsam incorruptionem. Ex Deo habeamus. Quia immortalem. Domum non manufactam,  eternam in celis. Quia hoc corporale quasi manu corporali dicitur factum: hoc ipsum ergo spiritale per spiritum fiet. Nam et in hoc ingemiscimus, habitationem nostram que de celo est. Ingemiscimus, pro quo laboramus, quia nemo sine gemitu laborat: sicut partus ponitur pro dolore. Superindui cupientes. Sumus ergo aliquid induti, ut superinduamur. Si tamen uestiti, non nudi inueniamur. Si tamen exspoliati corpore, non nudi inueniamur ab opere. Nam et qui sumus in hoc tabernaculo, ingemiscimus grauati, eo quod nolumus exspoliari, sed superuestiri. Nam et quod uiui fuerint inuenti in aduentu Domini, hoc ingemiscunt et laborant, ut non exspolientur ab igne cum peccatoribus: sed cum iustis immortalitate superindui mereantur. Ut absorbeatur. Quod absorbetur, non apparet  quamuis sit: sicut ferrum, si mittatur in ignem, et manente materia totum ignis sit: quia ipsum ferrum splendorem et calorem ignis assumpsit. Quod mortale est. Quasi tangens corpus. A uita. Aeterna Qui autem efficit nos in hoc ipsum Deus. Deum dicit hoc facere, ne cui incredibile uideretur. Qui dedit nobis pignus spiritus. Qui iam nobis pignus dedit spiritum, ut sciamus quia templum sui spiritus perire non patitur, et ut quod loquimur, ipsius esse credatis. Sequitur: Audentes igitur semper, et scientes quoniam dum sumus in corpore. Ideo audemus sperare. Peregrinamur a Domino. Peregrinamur, quia adhuc non sumus in hereditate paterna; ergo ut peregrini non debemus de huius seculi rebus magnopere curare,  sed necessariis contenti omne desiderium et studium habeamus, quomodo ad patriam peruenire possimus. Per fidem enim ambulamus, et non per speciem. Fide adhuc speramus, nondum specie possidemus. Audemus autem, et bonam uoluntatem habemus. Prorsus audenter hoc eligimus, sicut alibi: Desiderium habens dissolui et cum Christo esse multo magis melius. Magis peregrinari a corpore. Bene peregrinari: quia ad eum sumus iterum regressuri. Et presentes esse ad Deum. Ille ubique presens est: sed nos illi tunc magis sumus quodammodo presentes, cum carnis fuerimus fragilitate seiuncti. Et ideo contendimus, siue absentes siue presentes, placere illi. Iam tales contendimus esse modo actu, quales futuri sumus in regno substantia incorruptibiles, sine dubio et perfecti.  Omnes enim nos manifestari oportet ante tribunal Christi. Pro magnitudine potestatis et iudicis, magnitudo tribunalis et iudicii estimanda est: quanto enim maior potestas iudicis, tanto maior terror iudicii sit, necesse est. Ut referat unusquisque. Recipiat. Propria corporis, prout gessit. Quid est secundum ea que per corpus gessit, nisi secundum ea que gessit eo tempore quo in corpore fuit? Quia de resurrectione tractat, uult ostendere in omnibus animam per corpus operatam esse, quandiu in corpore uixit. Nam anima sine corpore peccat, corpus sine anima non potest. Siue malum, siue bonum. Discedite a me, maledicti; uenite, benedicti Patris mei. Notandum quia pena mali malum dicitur. Scientes ergo timorem Domini hominibus suademus, Deo autem manifesti sumus.  Scientes quantus sit metus iudicii Dei, hominibus suademus, ut caueant in eum incidere. Deo uero manifesti sumus. Si quam docemus, aliter agimus. Spero autem et in conscientiis uestris manifestos nos esse. Quamuis uobis de nobis male suggestum sit, puto tamen quod non recipiat uestra conscientia de nobis aliter suspicari quam nouit, nec possit magis aliis fidem accommodare quam sibi. Non iterum nosmetipsos commendamus uobis. Quia superius dixerat se commendatitiis non egere. Sed occasionem damus uobis gloriandi pro nobis. Contra pseudo-apostolos, qui eis primo per detractionem odium eius inserere uolebant, ut eis fides facilius haberetur. Ut habeatis ad eos. Quid respondeatis. Qui in facie gloriantur, et non in corde. Qui cum ad faciem  gloriantur de sua iustitia et nostra infirmitate, cordis sui testimonio reuincuntur, siue in carnalibus operibus legis. Siue enim mente excedimus, Deo: siue sobrii sumus, uobis. Quidam dicunt, siue super hominem sapimus, id est, in exstasi sumus, Deo: quia plus est quam humanum quod loquimur: siue nostro sensu loquimur, uobis. Mente excedere dicitur doctor, quando alta et spiritalia loquitur: ut beatus Ioannes: In principio erat uerbum, et reliqua. Sobrie loquebatur, quando se humiliabat dicens: uerbum caro factum est; quod etiam significabant angeli in scala, quam uidit Iacob, ascendentes et descendentes, id est, doctores, ut ipse beatus Paulus ascendebat, cum dicebat: Sapientiam loquimur inter perfectos,  et: Ego non potui uobis loqui quasi spiritalibus. Descendebat, cum dicebat: Neque enim indicaui me scire aliquid inter uos, nisi Christum Iesum, et hunc crucifixum. Charitas enim Christi urget nos. Necesse est nos aliquam partem eius rependere caritati, ut pro eius corpore patiamur, qui mori pro nostra morte dignatus est. Iudicantes hoc. Recogitantes, siue arbitrantes. Quoniam si unus pro omnibus mortuus est, ergo omnes mortui sunt. Et pro omnibus mortuus est Christus. Solus inuentus est, qui ut immaculata hostia pro omnibus moreretur, pro eis qui erant mortui in peccatis. Ut et qui uiuunt. Ei debemus uitam nostram, qui eam in nobis sua morte reddidit. Iam non sibi uiuant, sed ei qui pro ipsis mortuus est. Si quis suas uoluntates, et non Dei facit, sibi uiuit; unde Dominus:  Si quis uult, inquit, post me uenire, abneget seipsum, et reliqua. Et resurrexit. Semper morti resurrectionem iungit, propter calumniam. Itaque nos ex hoc neminem nouimus secundum carnem. Quia illi ueterum exempla Corinthiis proponebant, neminem nouimus carnaliter circumcisum, et carnalem sabbatum obseruantem, nullius ueteris sequimur exemplum. Et si cognouimus secundum carnem Christum. Etiamsi ipse Christus carnaliter circumcisus est, et cum Iudeis omnia celebrauit. Sed post resurrectionem eius Nouum est Testamentum. Sed nunc iam non nouimus. Iam non nouimus ulterius passurum Christum, qui spiritaliter eum post resurrectionem totum Deum esse intelligimus. Si qua ergo in Christo noua creatura, uetera transierunt. Si quis nouus est, noua in Christo creatura,  intelligat omnia uetera suo tempore esse disiuncta, et modo nouo more uiuendum. Ecce facta sunt. Secundum Isaiam. Omnia noua. Quia etiam precepta innouata sunt, dum implentur per gratiam Christi. Omnia autem ex Deo. Et noua et uetera ab uno Deo pro diuersitate temporum sunt effecta. Qui reconciliauit nos. Quia per peccata ab eo fueramus auersi. Sibi per Christum. Per sanguinem et exemplum Christi: quia et redemit, et docuit. Et dedit nobis ministerium reconciliationis. Ut et nos alios reconciliemus. Quoniam quidem Deus erat in Christo mundum reconcilians sibi. Non solum homo erat Christus, sed et Deus, id est, Deus homo secundum presentiam ubique est, non secundum effectum; in Christo autem omnis plenitudo diuinitatis inhabitat. Non reputans illis delicta  ipsorum. Hoc est, indulgens per solam fidem, que gratis donata est. Et posuit in nobis uerbum reconciliationis. Predicationem, ut pro Christo nos reconciliemus homines Deo. Pro Christo ergo legatione fungimur. Cuius uice legati sumus Dei. Tanquam Deo exhortante per nos. Non ex nobis dicimus, sed Deus per nos loquitur. Obsecramus. Id est, tanquam uos Christus obsecret. Quid reconciliari Deo? quia inimici eramus: nemo enim reconciliatur, nisi ex inimicitiis. Inimicos autem nos non natura, sed peccata fecerunt: unde inimici illius, inde serui peccati. Quomodo autem reconciliamur, nisi soluatur quod inter nos et ipsum separat, hoc est, peccatum? et ideo mediator Dominus Christus, qui factus est sacrificium, pro peccato offerens  seipsum. Pro Christo reconciliamini Deo. Hoc est, uice Christi rogamus, ut conuertamini et credatis. Eum qui non nouerat peccatum. Deus Pater, scilicet Filium. Pro nobis fecit peccatum. Id est, sacrificium pro peccato pro nobis peccatum fecit. Hostia oblata pro peccato, peccatum dicebatur in lege, cum nichil peccaret, sicut scriptum est: Et imponet manus super caput peccati sui. Per quorum sanguinem sanguis ille qui pro nobis effusus est prefigurabatur. Ita et Christus pro peccatis nostris oblatus, peccati nomen accepit. Ut nos efficeremur iustitia Dei. Non nostra. In ipso. Non in nobis.



CAP. uI.

Adiurantes autem exhortamur uos. uerbo Dei. Ne in uacuum gratiam Dei recipiatis. In uacuum gratiam Dei recipit, qui cum Dei gratia non laborat, nec  adiungit studium suum, ut possit Dei precepta ipso adiutore implere: qui non nouus est in Nouo Testamento, et nouam uitam sectatur, cui nichil proficit gratia Dei. Nam ad Galatas idem dicit: Non adiicio gratiam Dei. Ait enim. Deus per prophetam Isaiam. Tempore accepto exaudiui te, et in die salutis adiuui te. Mihi ad exaudiendum tempus acceptum, et dies salutis, in hac uita est, sicut ait Saluator: Ambulate dum lucem habetis, ne uos tenebre comprehendant. Ecce nunc tempus acceptabile. Sicut alibi: Ergo dum tempus habemus, operemur bonum. Dies autem dicitur uita hec, quia apta est ad operandum, et concluditur nocte iudicii, in qua nemo poterit operari. Hec uita et estas dicitur, in cuius comparatione formice dicuntur hiemen sperare uenturam. Ecce  nunc dies salutis. Hic solum salutem, Deo donante, possumus inuenire. Nemini dantes ullam offensionem, ut non uituperetur ministerium nostrum. Nemo exemplo nostro offendatur, ne non tam nostrum uitium putetur esse, quam ministerii. Sed in omnibus. Non in aliquibus. Exhibeamus nosmetipsos. Hinc ostenditur, reparatis nobis per gratiam Dei, posse cum Dei adiutorio exhibere nos ministros Deo in descriptis uirtutibus. Sicut Dei ministros. Dei ministri Deum debent in omnibus imitari, et ex uita et actu cognosci ueri Dei cultores, sicut ille se patitur ab omnibus blasphemari, et in presenti uita etiam ingratis sua non negat beneficia. In multa patientia. Non modica. Modo patientie membra describit. In tribulationibus. Omnis lesio tribulatio est. In necessitatibus. Omne quod necesse est, sic feramus, ut necesse est. In angustiis.  Angustia est omnis inopia. In plagis, in carceribus, in seditionibus. A principibus locorum. In laboribus, in uigiliis. In laboribus discursuum, siue operationum, que mentis debent esse magis quam corporis. Nam uigilie honestatis macerant carnes. In ieiuniis. Notandum ieiunia cum uirtutibus numerari. In castitate. Illa est uera castitas, que et corde et corpore conseruatur. In scientia. Scientia species uirtutum est, si ex ea quis erudiatur, non infletur. In longanimitate. Longanimitas uera est sustinentia diuturna. In suauitate. Suauitas autem est, si nulli uerbis nostris amaritudinem generemus, et illud eiusdem Apostoli impleamus: Omnis amaritudo, et clamor, et blasphemia tollatur a uobis cum omni malitia; et  dicatur a uobis, Fauces eius dulcedinis, et totus desiderium. In Spiritu sancto. Id est, ita nos eius dono possumus exhibere, si nos eius dono dignos preparemus, et templum suum, quod mandauit in baptismo, non uiolemus. In caritate non ficta. Charitas sane non ficta est, si omnia que nobis fieri uolumus, aliis faciamus, sicut ait sanctus Ioannes: Non diligamus uerbo et lingua, sed opere et ueritate. In hoc quoque non ficta est caritas, si delicta et culpas benigno affectu in fratribus castigemus. In uerbo ueritatis. uerbum ueritatis uerbum est Christi, quod ex Scripturis profertur, si tamen apte proferatur: et uerendum ne forte faciamus de ueritate mendacium, uel illud: Nolite mentiri inuicem. In uirtute Dei per arma iustitie. In uirtute Christi per arma iustitie aduersus  diabolum dimicamus: siue in uirtute Dei, qui per arma legis diabolum superauit. A dextris et a sinistris. Neque prosperis eleuemur, nec frangamur aduersis. Per gloriam et ignobilitatem. Gloria uirtutum, ignobilitate carcerum. Per infamiam et bonam famam. Omnia hec per patientiam equaliter ducamus, nec extollant nos laudantes, nec deiiciant detrahentes: quia necesse est nonnunquam utrosque mentiri. Nos uero ad conscientiam respicientes, non debemus aliis plus de nobis fidem accommodare quam nobis. Ut seductores, et ueraces. Exposuit infamiam et bonam famam, quia ab aliis seductores, ab aliis non solum ueraces, sed et dii nominati sunt. Non ergo mirum, si apostoli seductores dicebantur, cum ipsum Dominum Iudei sic dixerint. Sicut qui ignoti. Ab infidelibus.  Et cogniti. A credentibus. Quasi morientes, et ecce uiuimus. Hoc est, usque ad desperationem uite peruenientes: sicut quando lapidatus putabatur mortuus, ille uero surrexit, et docebat in Listris. Simulque notandum quod aduersa et temporaria quasi habeantur ueluti si aliquis somnium referat: uidebar mihi quasi essem ibi; nam premia eterna non habent quasi. Ut castigati, et non mortificati. Castigans castigauit me Deus, et morti non tradidit me. Quasi tristes, semper autem gaudentes. Tristes seueritate uultus, corde uero etiam in tribulatione gaudentes in spe. Sicut egentes, multos autem locupletantes. In hoc ipso quo egemus nobis, aliis abundamus, dum per nos eleemosyne fiunt: siue terrenis egentes, alios facimus locupletes, quasi talionem premii sempiterni. Tanquam nichil habentes et omnia possidentes. Sicut dicit  Salomon: Ei qui fidelis est, totus mundus diuitiarum est, excepto que omnia Domini sunt: nemo plus habet quam qui nullo indiget. Ille nullo indiget, qui preter necessaria nichil requirit. Os nostrum patet ad uos. Ita prouocati sumus profectu uestro, ut tacere non possimus: profectus enim discipuli aperit os, et cor dilatat atque magnificat. O Corinthii, cor nostrum. Ut scriptum est: Quia dedit Deus Salomoni latitudinem cordis, et uobis donet. Dilatatum est. Sensibus et doctrinis. Non angustiamini in nobis. Non ex nobis est sermonis angustia. Angustiamini autem in uisceribus uestris. Ex uobis causa procedit angustie. Eamdem autem habentes remunerationem. Eamdem habentes remunerationem, si eumdem adiutorem Deum habueritis  et cursum: aut certe, si quantum docemus, Deo inspirante capitis. Tanquam filiis dico, dilatamini et uos. Quasi filii exemplo meo, implorando gratiam Dei, intellectu dilatamini, ut maiora ipsius dono capiatis. Siue sacerdotes docet exemplo dilatare, uel in latitudine caritatis proficere. Nolite iugum ducere cum infidelibus. Nolite coniungi illis, uel equari; iugum enim simul pares trahunt. Que enim participatio iustitie cum iniquitate? Ostendit neminem posse iustum esse pariter et iniustum, contraria exempla proponens. Aut que societas luci ad tenebras? Nulla: sicut nec lucis cum tenebris. Que autem conuentio Christi ad Belial? aut que pars fideli cum infideli? Non illis potest conuenire. Belial diabolum uel Antichristum dicit. Qui autem consensus templo Dei cum idolis?  Idolum dicit ipsos homines qui idola colunt. uos enim estis templum Dei uiui, sicut dicit Deus. Illi autem templum sunt idolorum mortuorum, quos demones possident. Cum Deus ubique sit, tamen in illis inhabitat, qui eius sentiunt beneficium, et credunt ipsius donum esse, si aliquid sunt. Quoniam inhabitabo in illis. Hoc ipsum probat testimonio, quod templum simus nos Dei, docens quod mundum ei in corde nostro prebere debeamus ipso adiutore hospitium. Et inambulabo inter eos. Omnes eorum sensus obtinebo, uel percurram. Et ero illorum Deus. Deus natura omnium est, uoluntate paucorum: non enim est Deus mortuorum, sed uiuorum. Et ipse erit mihi populus. Qui uoluntarie serui sunt, non inuiti: id est fide et obedientia, non tantum natura. Propter quod exite  de medio eorum, et separamini, dicit Dominus. Actu et conuersatione, uel familiaritate, non loco. Et immundum. Omnis qui peccat, immundus est: immundus enim apud Deum omnis iniquus. Ne tetigeritis. Ne tetigeritis coniunctione, uel consortio, seu consensione, aut imitatione actuum iniquorum. Et ego recipiam uos. Si uos eiecerint. Et ero uobis in patrem, et uos eritis mihi in filios et filias. Dicendo: Si uos parentes abdicauerint infideles, me patrem habebitis sempiternum. Dicit Dominus omnipotens. Addidit omnipotens, ne dicas, quomodo possunt homines fieri filii Dei?



CAP. uII.

Has igitur habentes promissiones, karissimi, mundemus nos. Tantas et tales promissiones habentibus, quanto studio mundanda est domus talem  hospitem receptura! et Dei filii quomodo patrem debent in omnibus imitari? Ab omni inquinamento carnis et spiritus, perficientes sanctificationem. Inquinamentum carnis est, quod per carnem committitur, spiritus uero, quod sola cogitatione peccatur. Tunc ergo perficientes sanctificationem, si utraque munda seruemus. In timore Dei. Non in laude hominum uel timore. Capite nos: neminem lesimus. Accipite quod dicimus, siue nostrum exemplum accipite in his omnibus imitandum: uel considerate nos. Neminem corrupimus: neminem circumuenimus. Mala doctrina. Non ad condemnationem uestram dico: prediximus enim quod in cordibus nostris estis ad commoriendum et ad conuiuendum. Non me excusando, uos condemno,  quasi tales sitis: non enim possum ita de uobis sentire, quos tantum diligo, sicut dixi superius: siue dilectio uestra tantam me facit habere fiduciam. Multa mihi fiducia est apud uos. Multam mihi fiduciam loquendi dedistis, quia in omnibus obedistis: siue quia multum me a uobis diligi non ignoro. Multa mihi gloriatio pro uobis. Apud omnes Ecclesias uestra glorior emendatione. Repletus sum consolatione. Post tristitiam, quam pro uobis habebam: siue abundat mihi sermo consolationis, prouocante uestro profectu. Superabundo gaudio in omni tribulatione nostra: nam et cum uenissemus Macedoniam, nullam requiem habuit caro nostra. Tantum est gaudium meum, ut obliuiscar omnium pressurarum. Ostendit quam magnam pressuram magnitudo gaudii superaret. Sed omnem  tribulationem passi sumus. Nullum genus tribulationis non sumus experti. Foris pugne. Pugne contra infideles: et a falsis fratribus timor: siue ne credentes scandalum paterentur, omnino uerebamur. Intus timores. Ne exacerbati essetis. Sed qui consolatur humiles, consolatus est nos Deus. Contribulatos. In aduentu Titi. Non solum autem in aduentu eius, sed etiam in solatio. Non solum quia desideratus aduenit, sed etiam quia illa nuntiauit, propter que eius spectabamus aduentum. Quo consolatus est in uobis, referens nobis uestrum desiderium. Consolatus est post luctum, quem uobiscum pro uobis habebat. uestrum fletum, uestram emulationem pro me. Pro contristatione nostra et pro quorumdam peccatis. Ita ut magis gauderem. Quia non solum correxistis, sed etiam amplius profecistis.  Quoniam et si contristaui uos in epistola, non me penitet: etsi peniteret, uidens quod epistola illa etsi ad horam uos contristauit, nunc gaudeo, non quia contristati estis, sed quia contristati estis ad penitentiam. Etsi peniteret, eo quod uos nimium increpassem, tamen uester me facit non penitere profectus. Contristati enim estis secundum Deum. Non secundum seculum, nec diabolum. Ut in nullo detrimentum patiamini ex nobis. Que enim secundum Deum tristitia est. Aut nostra negligentia, aut ne uenientes aliquem damnaremus. Penitentiam in salutem. Est enim penitentia contra salutem. Stabilem. Impenitibilem. Operatur. Perseuerantem penitentiam: de propitiatione enim peccatorum non debemus esse sine metu, et cum Deus non memoretur, nos memorare debemus penitendo.  Seculi autem tristitia mortem operatur. Seculi tristitia est, ut de amissis rebus presentibus, aut de alienis non inuasis, aut de aliena felicitate torqueri. Secundum Deum uero tristitia est, aut sua, aut aliena peccata lugere. Ecce enim hoc ipsum, secundum Deum contristari uos, quantum in uobis operatur. Hoc ipsum quod modo factum est, potest uos docere, quid sit inter seculi et Dei tristitiam. Sollicitudinem. Quia nostra sollicitudo illius inspiratio est: et ubi est sollicitudo, non est inertia, uel somnolentia, aut securitas. Sed defensionem. Defensionem uel discipline, uel fidei. Sed indignationem. uel contra peccantes indignamur, uel gentium indignationes sufferimus. Sed timorem. Non securitatem  contra peccantes. Sed si quis scandalizatur, ego uror. Sed desiderium, sed emulationem. Desiderium nostrum, non fastidium. Sed. Quidam dicunt hoc loco sed prepositionem esse superfluam in Latino: apud Grecos uero structuram habere sermonis. uindictam. Non malam ueniam: melius est iuste uindicare, quam male indulgere; nam qui malis parcit, perdere bonos cupit. In omnibus exhibuistis uos incontaminatos esse. Probatis uos a culpa immunes. Contaminatus enim auctoritatem non habet in alio uindicandi. Negotio. De quo agitur. Igitur etsi scripsi uobis, non propter eum qui fecit. Siue non propter eum qui fecit patri iniuriam, et excommunicatus est, neque propter eum qui passus est, quasi hec sola me delectassent. Iniuriam. Patri. Nec propter cum qui  passus est. Subauditur, tantum. Sed ad manifestandam sollicitudinem nostram, quam pro uobis habemus coram Deo. Ne putetis nos aliquid posse latere per sollicitudinem nostram. Ideo consolati sumus. Eo quod uos probaueritis castos esse negotio. In consolatione autem nostra. Quia de uobis consolationem accipimus. Abundantius magis gauisi sumus super gaudio Titi, quia refectus est spiritus eius ab omnibus uobis. Illud adhuc amplius gauisi sumus, quod ita a uobis Titi est spiritus refectus, ut nunquam de eius mente recedatis: profectus enim discipulorum refectio spiritus est magistri. Et si quid apud illum de uobis gloriatus sum, non sum confusus. Gloriatio profectus confusionem non habet, sicut gloriatio secularis. Sed sicut omnia uobis in ueritate locuti sumus, ita et  gloriatio nostra, que fuit ad Titum, ueritas facta est. Qui in rebus iustis gloriatur, in ueritate gloriatur, et in Deo, cuius donum est. Et uiscera eius abundantius in uobis sunt, reminiscentis omnium uestrum obedientiam. Omnia uos eius membra desiderant, ut oculi presentiam uestram, aures sermonem, os colloquium, et cetera. Quomodo cum timore et tremore suscepistis eum. Obedientia sine timore esse non nouit; nam qui ex caritate obedit, quem diligit, timet offendere. Gaudeo, quod in omnibus confido in uobis. Ut peritus archiatrus ad iam prope sanatum uulnus lenissimis medicamentis utitur, ut cauteriis ustura sanetur. Fecistis me gaudere, quia de uestra obedientia nunquam diffido.



CAP. uIII.

Notam autem uobis facimus, fratres, gratiam  Dei, que data est in Ecclesiis Macedonie. Exemplo ecclesiarum Macedonie eos ad misericordiam prouocat: ut non putent graue, quod uiderint Philippenses uel alios iam fecisse. Et quod in multo experimento tribulationis abundantia gaudii ipsorum fuit. Tunc maxime gaudent, quando multum fuerint tribulati, sicut apostoli ibant gaudentes, quia digni habiti sunt pro nomine Iesu Christi contumeliam pati. Et altissima paupertas eorum abundauit in diuitias simplicitatis eorum. Scio paupertatem tuam, et tribulationem, sed diues es: multum quidem pauperes in opibus, sed amplius in simplicitate sunt diuites, et plus cupiunt dare quam habent: et ideo magis animum Deus probat, quam quod dextera porrigebat: qui enim quantum  potest facit, totum facit: equaliter diues et pauper, quamuis diues amplius dare uideatur. Quia secundum uirtutem testimonium illis reddo: et supra uirtutem uoluntarii fuerunt. Preposterauit uerba: nam sensus hic est: Testimonium illis reddo, quod secundum uirtutem fecerunt, et supra uirtutem uoluntarii fuerunt. Cum multa exhortatione obsecrantes nos gratiam et communicationem ministerii, quod fit in sanctos. Multum nos suadentes rogauerunt, ut gratanter susciperemus eorum communicationem in ministerio sanctorum. Et non sicut sperauimus. Sed plus quam sperauimus. Sed semetipsos dederunt primum Domino, deinde nobis. Non solum sua omnia, sed et se primum Domino tradiderunt in hoc opere, deinde nobis; id est, Deus uoluntatem eorum uidit, nos effectum. Per uoluntatem  Dei. Non ut nobis placerent contra Domini uoluntatem; sed ut illi hoc facerent, uoluntatis Dei fuit, qui illis hoc ut facerent, inspirauit. Ita ut rogaremus Titum, ut quemadmodum cepit, ita et perficiat in uobis etiam gratiam istam. Illorum exemplo accensi sumus mittere ad uos Titum, ut doctrina uel dispositione sua etiam hoc in uobis Deo adiutore perficiat, ne quid minus ceteris habeatis. Sed sicut in omnibus abundatis fide, et sermone, et scientia, et omni sollicitudine, et caritate uestra in nos. Non tantum cum fide sermonem et scientiam copulat. Ut et in hac gratia abundetis. Ne cum in aliis ceteros uincatis, in hoc inferiores inueniamini. Non quasi imperans dico: sed per aliorum sollicitudinem etiam uestre caritatis ingenium bonum comprobans. Non impero, nec exigo, sed  consilium do: ut sicut in omnibus, ita et hic formam aliis prebeatis: cum etiam sciamus obedientiam et misericordiam uos tantam habere, ut non didicisse eam uideamini, sed naturaliter possidere. Scitis enim gratiam Domini nostri Iesu Christi. Non enim ignoratis illum propter uos pauperem factum, qui uniuersorum erat factor et Dominus: ut eius gratia bonis celestibus ditaremini. Si ergo ille propter uos omnia sua contempsit, quanto magis uos propter uos dare debetis parua, non uestra, imo sua ei restituere! Ipsi enim datur, quidquid eius causa porrigitur. Quoniam propter uos egenus factus est. De Deo homo. Cum esset diues: ut illius inopia uos diuites essetis. Et consilium in hoc do. Hoc enim uobis utile est. Contra Photinum etiam hoc facit, quia erat diues prius, quam fieret  pauper. Qui non solum facere, sed et uelle cepistis ab anno priore. Quosdam ostendit posse facere non uoluntate, cum aut importunitas petentis, aut auctoritas precipientis exegerit. Nunc uero et facto perficite, ut quemadmodum promptus est animus uoluntatis. Quod uoluntate facere cepistis, effectu implete. Omnis etiam rei finis est expetendus. Sicut enim factum inuiti acceptum non est, ita et uoluntas renitens sine fructu est. Ita sit et perficiendi ex eo quod habetis. In finem usque. Si enim uoluntas prompta est secundum id quod habet, accepta est. Ne putetis me aliquem supra uires exigere, aut tantum a paupere quantum a diuite exspectare: omnes enim equaliter dant, si unusquisque de tanto det quantum habet. Non secundum  id quod non habet. Sicut habueris, fili, sic fac eleemosynam. Non enim ut aliis sit remissio. Quales erant, ut hoc illis necesse esset dici: Non ut uobis nichil seruetis; sed ut et illis sufficiat, et uobis! uobis autem tribulatio. Inopie. Sed ex equalitate; in presenti tempore. Sancti et serui Dei in hoc seculo peregrini et pauperes sunt, in uita uero eterna patriam habent atque diuitias: laici uero uel qui facultatibus abundant, hic quasi patriam habere uidentur, si communicant sanctis: hic illi eis restituunt, ut in sua patria, ubi esse diuites comprobantur. uestra abundantia illorum inopiam suppleat: ut et illorum abundantia. Date illis carnalia, ut et illi uacantes Deo possint uobis reddere spiritalia: isti enim duo gradus sine alterutro stare non possunt. Tam ille perfectus non erit, cogitando  de carnalibus, quam hic misericors, cum non habet cui dare uel a quo dare doceatur. uestre inopie sit supplementum, ut fiat equalitas. Sic sunt in hoc seculo diuites, quomodo ulmus uitem sustinens: illius adminiculo uitis fructus uberes dat, et per fecunditatem uitis ulmus fructuosa conspicitur. Sic sunt serui Dei, et spiritu pauperes, sicut uitis: qui facultatibus diuitum sustentantur, sibi inuicem quod abundant, communicant, utrique pleni ad uitam eternam perueniunt. Sicut scriptum est. Hoc de manna dictum, cuius exemplo docemur quod omnis superabundantia generet uermes: simul et ostenditur, que Deus dat, omnibus esse debere communia in presenti. Qui multum non abundauit. Hoc testimonio uult nos omnia communiter possidere, ut et perfecti doctrinam non  abscondant: et habentes substantiam, eis non denegent uictum. Dignus est enim operarius cibo suo. Et qui modicum non minorauit. Gratias autem ago Deo, qui dedit eamdem sollicitudinem pro uobis in corde Titi. Sicut de manna, si studium uel sollicitudinem, ut quisque pro aliis habeat, Deus dat, ut pro seipso habeat, quis alius est daturus? Que cum ita sint, nichil Scripturis sanctis homini a Domino iubetur, propter probandum liberum arbitrium, quod non inueniatur dari ab eius bonitate: nec omnino incipit hoc ex malo in bonum per initium fidei commutari, nisi hoc in illo agat indebita et gratuita misericordia Dei: quia non nostre, sed dextere Excelsi est immutatio. Quoniam exhortationem quidem suscepit: sed cum sollicitior esset, sua uoluntate profectus est ad uos. Gratiam  quidem exhortationis accepit, sed et propria uoluntate festinauit, ut mercedem haberet non inuitus, quasi ei sit credita dispensatio. Misimus etiam cum illo fratrem nostrum, cuius laus est in Euangelio per omnes Ecclesias. Hoc de Luca intelligitur, qui laudem in Euangelio pre ceteris habet, quia et Euangelium et Actus apotolorum scripsit. Non solum autem, sed et ordinatus ab Ecclesiis comes peregrinationis nostre. Ut eum idoneum esse demonstret. In hanc gratiam, que ministratur a nobis ad Domini gloriam. Siue minister sanctorum, siue doctrine: quia omnia ad Domini gloriam fiunt. Et destinatam uoluntatem nostram. Propositam siue paratam. Deuitantes hoc, ne quis nos uituperet in hac plenitudine, que ministratur a nobis.  Ne quis dicat, quomodo Christus legem impleuit, cum uideamus Christianos nec tantam eleemosynam facere, quantam fieri in lege preceptum est? In gloriam Domini. In gloriam Domini omnis pius glorificat Deum. Prouidemus enim bona. Nihil quidem propter humanam gloriam facimus: sed tamen nolumus ut per nos aliquis scandalizetur et pereat: sed ut uidens opera nostra bona, magnificet Patrem nostrum, qui in celis est. Non solum coram Deo, sed etiam coram hominibus. Conscientia nostra sufficit nobis propter nos: fama uero, propter proximos, que non debet pollui, sed pollere. Due res sunt, conscientia et fama. Conscientia tibi, fama aliis. Qui fidens conscientie sue, negligit famam suam, crudelis est. Misimus autem cum illis et fratrem nostrum. Quidam dicunt hoc  de Apollo dictum; sed incertum est. Quem probauimus in multis sepe sollicitum esse. Testimonium eis perhibet, ut magis audiatur. Nunc autem multo sollicitiorem. Eum probamus, confidentes, quia uestra obedientia prouocetur. Confidentia multa in uos. Ita iam nouit, ut confidat in uobis. Siue pro Tito, qui est socius meus et in uos adiutor; siue fratres nostri, apostoli Ecclesiarum, gloria Christi. Sensus hoc habet, siue quia Titus ei de uobis dixit, qui uestram obedientiam probatam habet, siue quia etiam singularum Ecclesiarum apostoli eidem nuntiarunt ad gloriam Christi. Ostensionem ergo, que est caritatis uestre, et nostre glorie pro uobis, in illos o tendite in faciem Ecclesiarum Dei. Ut cum uiderint uerum esse quod dicitur, omnibus hoc Ecclesiis deferant peruidendum.  Siue ostendite caritatem, quam habetis, de qua pro uobis gloriamur, ad exemplum omnium Ecclesiarum.



CAP. IX.

Nam de ministerio quod fit in sanctos. Mutare sensum uidetur. Quidam dicunt, superius eum de sanctis laicis dixisse: hic uero de sacerdotibus. Alii uero aiunt eum ante de eleemosyna tractasse, modo de uerbi ministerio commonere, quod sanctificatis per baptismum exhibetur. Hi duo sensus usque ad finem cause diligenter sunt obseruandi. Ex abundantia est mihi scribere uobis. Ex superfluo commoneo, quia ultro uel docetis, uel sacerdotibus ministratis, qui etiam ceteris misericordiam non negatis. Scio enim promptum animum uestrum. In hoc opere. Pro quo de uobis glorior apud Macedonas. Animo. Quoniam  et Achaia parata est ab anno preterito. Achaia tota per uos, qui eius caput estis, ad hoc est ministerium prouocata. Et uestra emulatio prouocauit plurimos. Hic emulatio pro imitatione. Misimus autem fratres. Quos superius nominauit. Ut ne quod gloriamur de uobis, euacuetur. Qui uos uel preparent uel commoneant. In hac parte, ut quemadmodum dixi, parati sitis: ne cum uenerint mecum Macedones, et inuenerint uos imparatos. Ne aliter inueniam, quam putabam. In parte, siue ministerii, siue doctrine. Erubescamus nos. Si nos erubuerimus, quasi falso pro uobis gloriantes, quanto magis uos, et pro uestra negligentia, et pro nostro rubore! Multa confusio est, si pro te, qui te diligit, erubescat. Ut non dicamus  uos in hac substantia. Necessarium ergo existimaui rogare fratres, ut preueniant ad uos. Quod superius dixerat, in hac parte. Et preparent repromissam. Quam eis de uobis promisimus. Benedictionem. Siue a benedicendo, siue quia per eleemosynam benedictio nascitur Dei ab hominibus. Hanc paratam esse. Sufficientem benedictionem. Sic quasi benedictionem, non quasi auaritiam. Benedictio erit, si grato animo detur: Hilarem enim datorem diligit Deus, auarus autem abundans esse non potest. In scientia autem auarus est, qui sensum, quem ceperit, differt implere uel exsequi, unde et Dominus dicit, Neminem salutaueritis in uia, hoc est nemini uerbum salutis transitorie predicaueritis. Hoc autem dico, qui parce seminat, parce et metet. Notandum, quia etiam hic gradus esse  monstratur. Et qui seminat in benedictionibus, de benedictionibus et metet. Potest et econtrario qui in maledictione seminat, idem et metere. Unusquisque prout destinauit in corde suo. Non quasi coactus, sed uoluntarius. Non ex tristitia, aut ex necessitate. Si uolens hoc ago, mercedem habeo: si autem inuitus, dispensatio mihi credita est, et quam sine simulatione didici, et sine inuidia communico. Hoc totum ad ministerium uerbi. Nam si de eleemosynis, unusquisque prout habet. Hilarem enim datorem diligit Deus. Econtrario tristem sine dubio odit. Potens est autem Deus. Ne timeas inopiam. Omnem gratiam. Donum gratie, id est copiam fructuum: quia exinde operibus uestris gratie referuntur: siue gratiam scientie. Sed bene accipitur gratia donum, quia gratis donatur, quia et  hoc donum Dei est, ut nos largi simus. Abundare facere in uobis. A fructu frumenti, uini et olei sui multiplicati sunt. Ut in omnibus semper. Siue in speciebus, siue gratiis, uel doctrinis. Omnem sufficientiam habentes, abundetis in omne opus bonum. Omnem sufficientiam tam spiritalium quam etiam carnalium, ut possitis omne opus bonum implere. Sicut scriptum est: Dispersit, dedit pauperibus, iustitia eius manet in eternum. De rebus temporalibus eterna iustitia comparatur: qui erogat presentia recipiet eterna. Qui autem administrat semen seminanti, et panem ad manducandum prestabit. Hoc magis ad uerbi pertinet semen: qui dedit officium docendi, escam quoque prestabit: si modo uacetis ad doctrinam: siue qui tibi dedit quod dispenses, esuriem minime patietur. Et  multiplicabit semen uestrum. Siue sermonis, siue iustitie. Et augebit incrementa frugum iustitie uestre, ut in omnibus locupletati. Frugum iustitie, sermo Dei. Fruges iustitie sunt, et facultates, cum de eis iustitia fit: cum uero aut inique congregantur, aut inique ad superbiam aut ad auaritiam abutuntur, fruges sunt iniquitatis. Pretio enim grauans triticum in populo maledictus. Siue qui per pecunie ambitionem tumescunt. Abundetis in omnem simplicitatem. Ut sine discretione omnibus simpliciter tribuatis, non querentes cui detis, sed propter quid detis. Que operatur per nos gratiarum actionem Deo. Que simplicitas dandi est. Quoniam ministerium huius officii. Administrationis. Non solum. Non solum inficit sanctos, sed etiam Domino  gratie referuntur, qui uos tanta sapientia condiuit. Supplet ea que desunt sanctis. Tantum tribuitis, quod non solum suppleat necessitatem sanctorum, sed etiam remaneat unde aliis erogaretur. Sed etiam abundat per multas gratiarum actiones in Domino. Duplicem potestis habere mercedem, et refectionis sanctorum, et gratiarum a Domino actionis. Per probationem ministerii huius. Per hoc ministerium esse probamini Christiani. Quia perfecte docetis et ostenditis diuinum esse, in quo per obedientiam Deum magnificatis. Glorificantes Deum in obedientia confessionis uestre in Euangelio Christi. Magnificant Deum, qui per obedientiam confitentur Deum, sicut quidam factis negant. Et simplicitate communicationis uestre. Siue simpliciter docentes, siue simpliciter tribuentes. In  illos et in omnes. Quia et in illos et in omnes communicatis potius quam donatis, quod certi estis uos cum multiplici fenore recepturos. Et in ipsorum obsecratione pro uobis. Etiam in hoc abundat, hec omnia operatur administratio huius officii. Desiderantium uos. Quis enim non desideret uidere huiusmodi? Propter eminentem gratiam Dei in uobis. Siue scientie, siue misericordie. Gratias Deo super inenarrabili dono eius. Subauditur, referentes: qui tantam uobis gratiam suam inspiratione donauit. Notandum quod quidquid boni uel facimus, uel habemus, donum esse ipsius comprobetur.



CAP. X.

Ipse autem ego Paulus obsecro uos per mansuetudinem et modestiam Christi. Ea uos mansuetudine rogo qua Christus, cum se posset uindicare,  iniuriosos sustinuit, ut corrigeret. Qui in facie quidem humilis sum inter uos, absens autem confido in uobis. Quasi qui nichil uirtutum habeam: sicut alibi, Quasi nutrix semper. Presentia sanctorum per nimiam humilitatem potest esse contemptui: absentes uero si necesse fuerit, confidenter suam indicant potestatem. Rogo autem uos, ne presens audeam, per eam confidentiam. Ita agite ne presens meam incipiam uindicando manifestare uirtutem. Qua existimor audere, in quosdam. Non omnis existimatio falsa est, sicut: Puto quod et ego Spiritum Dei habeam. Qui arbitrantur nos tanquam secundum carnem ambulemus. Qui putant nos nichil super humanam naturam habere uirtutis. In carne enim ambulantes. Ut homines. Non secundum carnem militamus. Ut Christi ministri, et  sic intelligi potest, ut hi militare in carne dicantur, qui uetus Testamentum humiliter edisserunt; qui uero sequuntur intelligentiam spiritalem, sint quidem in carne, quia eamdem habeant litteram quam Iudei, sed non iuxta carnem militent, a carne ad spiritum transcendentes. Nam arma militie nostre non carnalia sunt, sed potentia Deo. Arma nostra non est scutum uel gladius, sed potentia Dei qua plus faciemus uerbo quam alii armis carnalibus. Et quia nobis non est colluctatio aduersus carnem et sanguinem. Ad destructionem munitionum, consilia] destruentes. Muniunt enim et circumdant etiam pseudoapostoli doctrinam suam astutis consiliis et callidis argumentis, que aries apostolicus destruit uirtute gratie spiritalis,  sicut illum magnum Magum, quem uias Dei disputationibus subuertentem uerbo cecauit. Et omnem altitudinem extollentem se aduersus scientiam Dei. Quid enim superbius quam diuinis contraire doctrinis? Et in captiuitatem redigentes omnem intellectum in obsequium Christi. Destruimus pseudoapostolos, qui sub nomine Christi omnium intellectum sibi cupiunt captiuare, et sue doctrine subdere, quod heretici facere conantur. Et in promptu habentes ulcisci omnem inobedientiam, cum impleta fuerit uestra obedientia. Cum iam uero obedientia per nos fuerit impleta, illi si non audientur, potestatem se uindicandi accepisse a Domino mentiuntur. Que secundum faciem sunt, uidete. Manifesta est rei probatio, et facilis intellectus. Si quis confidit sibi Christi se esse,  hoc cogitet iterum apud se, quia sicut ipse Christi est, ita et nos. Nemo tam stultus est quam qui se solum Christi esse gloriatur. Nam et si amplius aliquid gloriatus fuero de potestate nostra, quam dedit Dominus in edificationem, et non in destructionem uestram, non erubescam. Nam et si magis me potestatem a Christo accepisse dixero, ut uerum apostolum, uindicandi, non erubescam: quia et uerum dicam, et non gloria elatus, sed uestre edificationis causa compulsus hoc faciam. Illi ergo et usurpatam, et in destructionem uestram uolunt exercere potestatem. Ut autem non existimer tanquam terrere uos per epistolas: quoniam quidem epistole, inquiunt, graues sunt et fortes; presentia autem corporis infirma, et sermo contemptibilis. Hoc ideo dico, ne quis me putet illud comminari,  quod implere non possum, sicut de me uestri iactitant deceptores. Hoc cogitet qui eiusmodi est, quia quales sumus uerbo per epistolas absentes, tales et presentes in facto. Qui hoc putat, sciat me omnia posse facere, per eum qui manet in me, si necesse fuerit, que promitto. Nam et obedientibus per humilitatem, infirmus, et peccantibus, per seueritatem fortis inuenior. Non enim audemus inserere aut comparare nos quibusdam, qui semetipsos commendant. Non enim possumus de nobis maiora iactare quam simus: non audemus ita Deum contemnere, ut similes simus quibusdam, qui suis malunt laudibus quam Dei gratia commendari. Sed ipsi in nobis nosmetipsos metientes. Non excedimus mensure nostre terminos. Et comparantes nosmetipsos nobis. Non maioribus, ut  illi qui, cum nichil sint, non modo se equant, sed etiam anteponunt. Nos autem non in immensum gloriabimur, sed secundum mensuram regule qua mensus est nobis Deus, mensuram pertingendi usque ad uos: non enim quasi non pertingentes ad uos superextendimus nos. Nihil super homines, sed inquantum nobis Deus donare dignatus est, id est apostolatus gratiam, per quam etiam uobis Corinthiis predicamus. Non enim hoc usurpatione facimus, sed precepto. Usque ad uos enim peruenimus in Euangelio Christi. Non in nostro. Non in immensum gloriantes in alienis laboribus. Immensum est in alienis laboribus gloriari, quia illi semper ad fideles ibant, qui signa minime requirebant. Spem autem habentes crescentis fidei uestre in  uobis magnificari. Quos nos docemus. Secundum regulam nostram. Non alienam. In abundantiam, etiam in illa que ultra uos sunt euangelizare. Non enim usque ad uos sufficit peruenisse, sed cum uestra fides creuerit, alibi transiemus, etiam ad illas gentes que trans uos sunt, Euangelium predicare. Non in aliena regula. Loca. In his que preparata sunt gloriari. Siue illi in preparatam intrant gloriam: siue nos in his qui iam preparati sumus, ad gloriam Domini pergemus. Qui autem gloriatur, in Domino glorietur. Etiam qui gloriatur, in Domino, cuius donum est, quod sumus, et cuius in nobis uirtutes operate sunt, glorietur. Hoc contra Pelagianos. Non enim qui seipsum commendat. Predicatio enim nostra, nisi Domini uirtutibus confirmetur, ab infidelibus non suscipitur,  ut sciamus quia et fides ex Deo, qui dat uirtutes ut signa fiant, per que credant infideles. Ille probatus est. Laudando. Sed quem Deus commendat. Signa monstrando.



CAP. XI.

Utinam sustineretis. Sustinete me parum, quia alios multum sustinetis. Modicum quid insipientie mee, sed et supportate me. Insipientem se dicit, quia illi necesse erat aliqua de se dicere uera, ut ostendat multo magis insipientes, qui falso et nulla necessitate cogente se laudant. Aemulor enim uos Dei emulatione. Despondi enim uos uni uiro uirginem castam exhibere Christo. Non stimulo liuoris inflammor humani, sed uos tanquam pater emulatione diuina custodio, ut possimus uos immaculatos Christo coniungere, tanto maiori studio conseruatos, quanto  meliori estis sponso copulandi. Timeo autem ne, sicut serpens Euam seduxit astutia sua, ita corrumpantur sensus uestri. Serpens Euam mentiendo de Deo seduxit, dicens, solo terrore Deum comminatum esse, mortem non illaturum, si peccassent: ita et nunc pseudoapostoli, dicebant ideo Euangelii precepta legi addita, uel ut sic custodiretur, et ea sola sufficeret custodita. Sed et nunc serpens similiter seducit, gehennam propter solum terrorem asserens nominari: eam autem aut non esse omnino, aut non eternam esse confirmans. Et excidant. A uera castitate. A simplicitate. Castus sensus est, qui uni uiro placere desiderat, et cui eius solius semel promissa sufficiant. Que est in Christo. Esse Dei uerba credenti. Nam si is qui uenit, alium Christum predicat,  quem non predicauimus, aut alium spiritum accipitis, quem non accepistis, aut aliud Euangelium, quod non recepistis, recte pateremini. Si uobis aliquid amplius prestarent, quam per nos accepistis, recte eos admiseratis contra nos uenientes et nobis detrahentes. Existimo enim nichil me minus fecisse. In uobis. A magnis apostolis. Si a magnis, quanto magis ab istis qui nichil sunt! Siue, ne putetis uos minus quam cetere Ecclesie aliquid accepisse, quibus Petrus et ceteri predicarunt. Nam etsi imperitus sermone, sed non scientia. Ostendit istos scientia imperitos, in sermone tumido gloriari. In omnibus autem manifestus sum uobis. Ostendit suam integritatem, quia omnia secundum Deum fecerit: cum nec auaritiam,  nec gulam, nec gloriam ab eis aliquando quesierit. Aut nunquid peccatum feci, meipsum humilians, ut uos exaltemini? Si forte hoc solum peccaui, quia propter utilitatem uestram etiam licita omisi. Quoniam gratis Euangelium Dei euangelizaui uobis, alias Ecclesias exspoliaui, accipiens stipendium. Quia nec panem quotidianum a uobis accepi, quem Dominus ordinauit. Ad ministerium uestrum. Cum uobis Euangelium ministrarem. Et cum essem apud uos. Cum essem uobiscum, et a uobis non acceperim, a Macedonibus longe positis accepi, ne crederetis me lucri terreni causa Euangelium predicare. Et egerem, nulli onerosus fui. Hoc amplius est, ut cum egerem, nolim accipere. Nam quod mihi deerat, suppleuerunt fratres qui uenerunt a Macedonia. Quod manibus minime occurrebam.  Et in omnibus me sine onere uobis seruaui. Qui pseudoapostolos non habebant, nec erant infirmi. Et seruabo. Quia adhuc tales habetis, ne illi per nos occasionem inueniant. Est ueritas Christi in me. Sicut Christus quod semel statuit, non mutauit, nec est aliquando mentitus. Quoniam hec gloriatio non infringetur. Gloria est, propter Deum etiam concessa contemnere: maxime si inopiam patiantur. In me in regionibus Achaie. Ubi illi sunt: alibi ergo accepit. Quare? quia non diligo uos? Deus scit. Deus scit, utrum uos diligam necne: imo ideo non accipio, quia diligo. Quod autem facio et faciam, ut amputem occasionem eorum qui uolunt occasionem. Hic reddit causam, quare et ipse non accipiat. Pseudoapostoli docebant scilicet gulam, uel auaritiam sectantes, et  gloriam, querentes occasionem, ut si ille panem accepisset, illi exigerent aurum: ut si propter Deum predicant, sicut dicunt, statim appareat: utique si non accipiant, nec docebunt. Ut in quo gloriantur, inueniantur sicut et nos. Tales. Nam eiusmodi pseudoapostoli. Dicentes, Hec dicit Dominus, et Dominus non misit eos, et uisiones a corde suo loquentes. Sunt operarii subdoli, transfigurantes se in apostolos Christi, et non mirum. Subdolus operarius aliud fugit, aliud agit, et habitu simplici predicationis Christi rapacitas belluina contegitur: tales ut placeant, et placendo accipiant, necesse est adulentur, et adulando decipiant, illa dicentes que placeant, non que expediant audienti. Ipse enim Satanas transfigurat se in angelum lucis. Non est tam facile somniis et aliquibus  uisionibus quasi angelicis fides habenda: ne forte transfiguret se Satanas in angelum lucis, et decipiat ac fallat incautos. Non est ergo magnum, si ministri eius transfigurentur uelut ministri iustitie. Non mirum, si ministri auaritie fingant se iustitiam predicare. Quorum finis erit secundum opera ipsorum. Mala opera malus finis exspectat. Iterum dico, ne quis me putet insipientem. Iam enim superius dixerat, Sustinete modicum quid insipientie mee, et reddiderat rationem: Quia zelo Dei eos zelaret, non glorie desiderio esset de se aliqua narraturus: ne scilicet in eius odium uersi falsos apostolos sequerentur. Alioquin uelut insipientem accipite me, ut et ego modicum quid glorier. Quomodo uultis accipite me. Quod  loquor, non loquor secundum Deum, sed quasi in insipientia. Si Apostolus necessitate compulsus populi Dei negat secundum Deum esse gloriandum, sed de insipientia, quid de illis dicendum sit, manifestum est. In hac substantia glorie. Est enim alia substantia uere glorie. Quoniam multi gloriantur secundum carnem, et ego gloriabor. Quoniam in nobilitate generis gloriari carnale est. Libenter enim suffertis insipientes, cum sitis ipsi sapientes. uideo enim uos, cum edocti sitis ista nullius momenti esse, tam facile insipientibus consensisse. Sustinetis enim si quis uos in seruitutem redigit. In seruitutem legis, uel sacerdotum, qui dominatum in populo exercebant. Si quis deuorat, si quis accipit. Si quis deuorat, id est substantias uestras accipiendo uel rapiendo consumit.  Si quis extollitur. Pecunia, Iudaica superbia, uel generis, uel scientie. Si quis in faciem uos cedit. Si quis uos etiam presentes obiurgat, uel conuiciis agit. Secundum ignobilitatem dico. Ignobilitas maxima est, si filii Dei nobilitate terrena se iactent. Quasi nos infirmi fuerimus in hac parte. Quasi nos in hac parte ab illis minus aliquid habeamus, et non magis uobis uera et fortia predicemus. In quo quis audet, in insipientia dico, audeo et ego. Possum audere si uolo. Hebrei sunt, et ego. Isrelite sunt, et ego. Semen Abrahe sunt, et ego. Si in hoc gloriantur, quia Hebrei sunt, et ego huius sum generis. Ministri Christi sunt, et ego. Ut minus sapiens dico. Notandum quia, si quis etiam de Christi ministerio glorietur, carnaliter gloriatur. Plus ego. Quam illi. In laboribus plurimis:  in carceribus abundantius: in plagis supra modum. Non dixit, tantis predicaui, sed dimittens omnia preclara facinora sua, que tolerauit enumerat. In mortibus frequenter. A Iudeis quinquies quadragenas una minus accepi. In Actibus apostolorum semel habet, quinque uicibus tricenas et nouenas, quasi transgressor legis accepit. Ter uirgis cesus sum; semel lapidatus sum. Hec in Actibus apostolorum non omnia reperiuntur, quia nec in Epistolis omnia que ibi sunt continentur. Ter naufragium feci. Ibi semel habet. Nocte et die in profundo maris fui. In ultimo periculo, cum nauem in profundum deductam moles fluctuum operire putaremus. In itineribus sepe: periculis fluminum, periculis latronum, periculis ex genere, periculis ex gentibus. De genere et gente  Iudeorum dicit. Periculis in ciuitate, periculis in solitudine, periculis in mari. Quando nauigantes periclitabantur, et impegerunt nauem ad littus, quia prora fixa manebat immobilis, puppis uero soluebatur a ui maris. Periculis in falsis fratribus. Qui subintroierunt explorare libertatem nostram. In labore. Manuum. Et erumna. Miseria. In uigiliis multis, in fame et siti, in ieiuniis multis, in frigore et nuditate. Fames necessitatis est, ieiunium uoluntatis. Preter illa que extrinsecus sunt, instantia mea quotidiana. Ac si diceret, preter illa que iam usitata sunt, et ipsa consuetudine leuiora putantur. Sollicitudo omnium Ecclesiarum. Ostendit que sit illa. Quis infirmatur. Cum infirmantibus infirmor, eum pereuntibus perire  me credo. Et ego non infirmor? In fide. Quis scandalizatur, et ego non uror? Tristitia. Si gloriari oportet. In his si uolunt gloriari, in his glorientur in quibus ego, licet coactus; sed quia hec non habent, ideo de carnalibus gloriantur. Que infirmitatis mee sunt, gloriabor. Omnes superiores passiones infirmitatis nomine designauit, quod humane infirmitati ista preualeant. Deus et Pater Domini nostri Iesu Christi scit, qui est benedictus in secula, quod non mentior. Rem quasi difficilem dicturus, quod Iudei contra eum etiam gentium principes concertassent, ante Dei testimonium implorat, ne uere hoc iactantie putaretur, quod aduersum eum etiam regna surrexerint, et nichil potuerint preualere; ideo autem hec enumerat, ut ostendat quid intersit inter ueros et falsos  apostolos. Damasci prepositus gentis Arethe regis custodiebat ciuitatem. Damascenorum. Ut me comprehenderet, et per fenestram in sporta demissus sum per murum, et sic effugi manus eius. Prepositus gentis illius erat, cui regnabat Aretha.



CAP. XII.

Si gloriari oportet, non expedit quidem. Nec mihi expedit, quia necessitate compellor. ueniam autem ad uisiones et reuelationes Domini. Ac si diceret, infirmitates mee sunt, uisiones autem non mee, sed Domini. Scio hominem in Christo. Siue de se dicat, et causa humilitatis quasi de alio loquatur, siue uere de alio, utrumque stare potest. Ante annos quatuordecim, siue in corpore, nescio, siue extra corpus nescio, Deus scit, raptum huiusmodi usque ad tertium celum. Intuere quanta necessitas ei incumbat ut quod quatuordecim  annis celauerat, postmodum prodere cogeretur. Et scio huiusmodi hominem siue in corpore, siue extra corpus, nescio, Deus scit; quoniam raptus est in paradisum. Quod iterum repetit, siue in corpore, siue extra corpus, nescio, ostendit alteram fuisse uisionem. Et audiuit arcana uerba. Abscondita. Que non licet homini loqui. Siue que nulli homini fas est diei, siue que impossibile est humanam narrare naturam. Pro eiusmodi gloriabor, pro me autem nichil gloriabor, nisi in infirmitatibus meis. Siue pro eiusmodi uisione, siue pro eiusmodi homine. Pro me autem nichil, siue pro mea uirtute, quia non est mea, sed Domini reuelatio. Nam et si uoluero gloriari, non ero insipiens, ueritatem enim dicam. Hic uidetur ostendere, quod quasi de alio dicat, cum dicit,  etiam se habere unde gloriari, sed nolle. Parco autem, ne quis me existimet. Sunt et occulta que possim in ueritate proferre, sed parco, id est non facio. Supra id quod uidet in me. Sufficiunt manifesta, etiamsi celentur occulta. Aut audit ex me aliquid. De his me tantum estimet unusquisque que uidet in me, aut audit ex me. Et ne magnitudo reuelationum extollat me, datus est mihi stimulus carnis mee angelus Satane. Quanta sunt que celo! ut merito mihi esset stimulus necessarius qui me hominem esse commemoret. Ut me colaphizet. Colaphizabat eum Satanas, aut tribulationes suscitando, aut inferendo dolores: quidam enim dicunt eum frequenti dolore capitis laborasse. Alii dicunt titillatione carnis stimulatum;  sed magis credendum est iuges tribulationes. Propter quod ter Dominum rogaui, ut discederet a me. Intelligimus etiam sanctos contraria aliqua postulasse; simul et discimus quod importuna petitio uel responsum mereatur, si non meretur effectum. Nam quando quod non expedit, non dat Deus, tunc magis exaudit. Et dixit mihi: Sufficit tibi gratia mea: nam uirtus in infirmitate perficitur. Quam habes, siue que te liberat que uirtus nisi ad quam pertinet, non extollit. Et quis dubitat hoc ad iustitiam pertinere? hanc perfectionem uirtutis utique nondum habebat Apostolus, nondum erat equalis angelis Dei: sed inerat illi extollendi se infirmitas, que per angelum etiam Satane fuerat comprimenda, ne reuelationum magnitudine extolleretur. Quare per angelum Satane? Quia frequenter  et antidotum etiam de serpentibus contra uenena serpentum conficitur. Quid est ergo: Sufficit tibi gratia mea, nisi, ne deficiendo succumbas sub colapho angeli Satane? Et quid est: uirtus in infirmitate perficitur, nisi quia in isto loco infirmitatis hactenus perfectio potest esse uirtutis, ut ipsa infirmitate presente elatio reprimatur, ut ad eius perfectionem pertineat, etiam ipsius imperfectionis et in ueritate cognitio, et in humilitate confessio? Libenter igitur gloriabor infirmitatibus meis. Postquam cognoui prodesse quod nocere putabam. Ut inhabitet in me uirtus Christi. Non in potentia. Propter quod placeo mihi in infirmitatibus, in contumeliis. Non in honoribus. In necessitatibus. Non in otio. In persecutionibus. Non in salutationibus. In angustiis. Non in diuitiis. Pro  Christo. Non pro auaritia, uel pro aliquo crimine, sicut et Saluator ait, ut sola causa iustitie patiamur. Cum enim infirmor, tunc potens sum. Maxima potentia est infirmari pro Christo. Factus sum insipiens, uos me cegistis: ego enim debui a uobis commendari. Insipientis est suos narrare labores, et proprias iactare uirtutes. Sed hoc uos cegistis, qui cum aliis de me satisfacere debuissetis, quia nichil minus fuerim a magnis apostolis, modo iterum opus habetis, ut uobis nos ipsi commendemus. Nihil enim minus feci ab his qui sunt supra modum apostoli. Quanto magis istis! Tametsi nichil sum, signa tamen apostolatus mei facta sunt super uos in omni patientia in signis, et prodigiis, et uirtutibus. Ego quidem nichil sum quia homo, sed apostolatus sua signa ostendit in uobis, hoc est,  potentiam uirtutis atque prodigia. Quid est enim quod minus habuistis pre ceteris Ecclesiis. Quibus alii apostoli predicauerunt. Nisi quod ego ipse non grauaui uos? Quia nichil a uobis accepi. Donate mihi hanc iniuriam. Si hoc iniuriam esse putatis, ignoscite. Ecce tertio hoc paratus sum uenire ad uos, et non ero grauis uobis: non enim quero que uestra sunt, sed uos. Nec enim debent filii parentibus thesaurizare. Salutem uestram quero, non munera. Sed parentes filiis. Ego magis uobis debeo dare quod habeo. Ego autem libentissime impendam. Si quid habeo. Et superimpendar ipse pro animabus uestris. Licet plus uos diligens, minus diligar. Quod habeo labore impendo, et ipse superimpendar pro uestris animabus: perfecta enim dilectio non  solum totum gratis impendit quod habet, sed etiam ipsa libenter impenditur. Ubi necesse est. Sed esto, ego uos non grauaui. Per omnia se purgat ipsorum semper conscientiam interrogans, simul et quomodo ab illis caueant monstrans. Sed cum essem astutus, dolo uos cepi. Nunquid per aliquem eorum quos misi ad uos, circumueni uos? Rogaui Titum, et misi cum illo fratrem. Forte. Nunquid Titus uos circumuenit? Non utique, non. Nonne eodem spiritu ambulauimus? Nunquid tulit uobis aliquid quod mihi afferret, aut aliter docuit quam me docere uidetis? Nonne iisdem uestigiis? Olim putatis quod excusemus nos apud uos. Non, ut superius dixi, ut uobis placeamus, hec dicimus: sed ne nobis, cum uenerimus, necesse sit acrius uindicare. Coram Deo in Christo loquimur, omnia autem,  karissimi, propter uestram edificationem. Quam fallere impossibile est. Timeo enim ne forte cum uenero, non quales uolo inueniam uos, et ego inueniar a uobis qualem non uultis. Si uos non inuenero iustos, et ego a uobis seuerus inueniar. Blandimentis minime utitur. Ne forte contentiones, emulationes, animositates, dissensiones, detractiones, susurrationes, inflationes, seditiones sint inter uos. Si propter hec se dicebat seuerissime uindicare, quid faceret si nostris temporibus adinueniret, quibus ad comparationem aliorum criminum ista nec putantur esse peccata? Contentio est ubi non ratione aliquid, sed animi pertinacia defenditur. Susurro est quia murmurat, et non alicui in facie, sed de ipso aliis male loquitur. Et iterum cum uenero, humiliet me Deus apud uos. Et hoc timeo. Et  lugeam multos ex his qui ante peccauerunt, et non egerunt penitentiam super immunditia et fornicatione. Contra Nouatianos penitentie negatores. Si luget penitentiam non agentes, utique de agentibus gaudet. Et impudicitia quam gesserunt. Impudicitia grauior est, quasi monstruosa fornicatio, sicut ille fecit qui uxorem patris accepit.



CAP. XIII.

Ecce tertio hoc uenio ad uos. Iam enim bis fuerat. In ore duorum uel trium testium stabit omne uerbum. Secundum legem. Predixi enim et predico, ut presens, et nunc absens, his qui ante peccauerunt, et ceteris omnibus, quoniam si uenero iterum, non parcam. Qui postmodum peccauerunt nec ipsis parcam, quia priorum ruina istos facere debuit cautiores. An experimentum queritis eius qui in me loquitur Christi? An  in me Christum tentatis si uobis ualeat uindicare? Et notandum quod doctrina eius non humana, sed Christi esse probatur, quam qui reprehendit, sine dubio Deo contumax inuenitur. Qui in uobis non infirmatur. Potest dici eum non infirmum, sed potentem esse, nec ipsi ignoratis. Sed potens in nobis. Si etiam in uobis potens est, quanto magis in nobis capacioribus sui! Nam etsi crucifixus est. Quod crucifixus est, nostrum  est, quod uiuit, suum. Ex infirmitate. Humane nature. Sed uiuit ex uirtute Dei: nam et nos infirmi sumus in illo. Sed et nos in presenti quidem infirmamur, sed in futuro cum illo, non in nostra, sed Dei uirtute uiuemus. Sed uiuemus cum eo, ex uirtute Dei in nobis. Si nos prouocaueritis infirmos, inuenietis nos uiuere cum Christo in uirtute Dei, cum in uos uindicare ceperimus. uosmetipsos tentate, si estis in fide: ipsi uos probate. Si estis in fide, ex uobis nos cognoscite, date sententiam in peccante, et uidete si non statim uerbo uindicta procedit. Annon cognoscitis uosmetipsos, quia Christus iehsu in uobis est, nisi forte reprobi estis. An nescitis quia Christus Dei uirtus in uobis est? si tamen non estis reprobi, hoc est si non dereliquit per negligentiam uestram. Spero autem quod cognoscetis  quia nos non sumus reprobi. Spero nos sensuros quomodo uos uideo conuersari. Oramus autem Deum, ut nichil mali faciatis. Si enim aliquid feceritis, nos uindicando probati parebimus; sed malumus nos reprobi uideri, tantum ut uos quod bonum est faciatis. Non ut nos probati pareamus, sed ut uos quod bonum est faciatis. Subauditur, oro. Nos autem ut reprobi simus. Non enim possumus aliquid aduersus ueritatem, sed pro ueritate. In innocentem enim non preualet nostra sententia, nisi in eum qui peccauerit. Gaudemus enim quando nos infirmi sumus, uos autem potentes estis. Gaudemus si necesse non est ut nostra uirtus appareat: sicut apparuit in Anania et Saphyra Petri, ut nostra in Mago. Hoc et oramus, uestram consummationem. Ut uos perfecti sitis atque potentes. Ideo hec  absens scribo, ut non presens durius agam secundum potestatem quam Dominus dedit mihi. Si enim non corrigitis, adhuc durius agam quam dico. In edificationem. Ut et uos emendetis, et alii peccare formident. Et non in destructionem. uestram: sicut illi sibi usurpant. De cetero, fratres, gaudete, perfecti estote. Notandum quod omni Ecclesie scribens dicit esse debere perfectos, et quod laicos se iubet inuicem exhortari. sicut alibi dicit: uellem omnes homines esse sicut meipsum. Sed quia ibi sequitur: Unusquisque proprium donum habet a Deo: in donantis, non in accipientis est potestate perfectio. Exhortamini, idem sapite, pacem habete. Hoc est unum. Et Deus pacis et dilectionis erit uobiscum. Sin autem auctor dissensionis et odii erit uobiscum, et eritis cum illo in eternum.  Salutate inuicem in osculo sancto. Non ficto. Salutant uos sancti omnes. Non diuites. Gratia Domini nostri Iesu Christi, et caritas Dei, et communicatio sancti Spiritus. Contra Arianos, qui calumniantur quod Pater maior sit, quia semper prior nominetur. Sit cum omnibus uobis. Amen. Sicut est cum aliquantis iustioribus uobis, ita sit cum omnibus uobis.



EPISTOLA B. PAULI APOSTOLI AD GALATAS.





ARGUMENTUM.


Galate sunt Greci: hi uerbum ueritatis primum ab Apostolo acceperunt, sed post discessum eius tentati  sunt a falsis apostolis, ut in legem et circumcisionem euerterentur: hos Apostolus reuocat ad fidem ueritatis, scribens eis ab Epheso. Hoc ut apparet argumente,  Galate erant a pseudoapostolis persuasi atque seducti, quod Paulum, per quem uero Euangelio crediderant, non esse apostolum audiebant, uidelicet quia neque de duodecim electis, neque Christum, ut Petrus et ceteri aliquando secutus fuisset: quam derogationem necesse habet ueris rationibus ex auctoritate sancti Spiritus refutare, per ordinem probans, non se ab hominibus, neque per hominem missum: sed per eum, qui ipsum, et ceteros in ordinem apostolatus elegit.



CAPUT PRIMUM.

Paulus apostolus. Ut sepe dictum est, pusillus, ab humilitate. Non ab hominibus, neque per hominem, sed per Iesum Christum. Non ab humana presumptione, neque per apostolos, ut Aaron per Moysen; sed per ipsum Deum et Dominum, ut Moyses et apostoli, et prophete. Ab hominibus plerique ordinantur, cum populi fauore, non digni, patientiam  Domini contemnentes; et ut maiorem auctoritatem suam ostenderet, adiecit: Per Iesum Christum; et Deum Patrem, qui suscitauit eum. Quia et Filii, et Patris una est operatio: et ut scias quia Deus est Christus, a quo ille est factus apostolus, diligenter aduerte quod ante nominauerit Filium quam Patrem, contra calumnias Arianorum. A mortuis. Secundum hoc quod potuit mori, carne scilicet. Et qui mecum sunt omnes fratres, Ecclesiis Galatie. Ne si solus, indigne ferre putaretur suam conculcari doctrinam. Gratia uobis. Quia sola fide saluati estis per gratiam Dei. Et pax a Deo Patre et Domino nostro Iesu Christo. Quia remissis delictis omnibus reconciliati fuerant Deo. Qui dedit semetipsum pro peccatis nostris, ut eriperet nos. Ostendit beneficia Christi, quibus ingrati existunt, uolentes  in lege uiuere, que peccatoribus data est, quibus omnia sunt peccata dimissa. De presenti seculo nequam. De seculi operibus malis, que in eo fiunt. Secundum uoluntatem Dei et Patris nostri, cui est gloria. Non secundum merita nostra. In secula seculorum. Infinitis beneficiis, infinita gloria debetur. Amen. Quod prologum suo Amen, Hebreo sermone concludit. Amen Septuaginta transtulerunt , fiat; Aquila : nos uero uere, siue fideliter: quod etiam in Euangelio a Saluatore semper assumitur, sua per Amen uerba firmante. Miror quod sic tam cito transferimini ab eo qui uos uocauit. Enumeratis beneficiis, mirari se dicit quod ab illo potuerint solis uerbis retrahi, a quo nullis tormentis debuerint separari. In gratiam Christi, in aliud Euangelium. Non in legem.  Quod non est aliud, nisi sunt aliqui qui uos conturbant. Nam Euangelium aliud esse non potest. Et uolunt conuertere Euangelium Christi. Peruerso ordine, dum lex ad Euangelium proficeret, illi Euangelium ad legem reuocare nituntur. Sed licet nos, aut angelus de celo euangelizaret uobis preterquam quod euangelizauimus uobis. Breuiter omni persone preiudicauit, quando nec apostolos, contra quod semel predicauerat, nec uocem de celo angeli loquentis permisit audiri. Facit autem hoc contra omnes hereticos, qui traditiones apostolicas mutare conantur. Anathema sit. Abominabilis sit uobis. Sicut prediximus, et nunc iterum dico: si quis uobis euangelizauerit preter id quod accepistis, anathema sit. Repetit, ut fortius commendet.  Modo enim. Ostendere uult, se hominum odium non timentem libere predicare debere ueritatem. Nunquid propter homines uos suadeo, sicut propter Iudeorum traditiones ante faciebam? Hominibus suadeo. Satisfacio. An Deo? Sed Deo. An quero hominibus placere. Ubicunque sine additamento aliquo homines nominantur, maxime in malam partem accipitur, ut est illud: Omnis homo mendax, et, Quem me dicunt homines esse? et, Nonne homines estis? Igitur quicunque talibus placere uoluerit, necesse est, ut eorum faciat uoluntatem: sancti autem Deo tantum et Deum amantibus placent, qui iam amplius quam homines esse dicuntur. Si adhuc hominibus placerem, Christi seruus non essem. Nam me oderunt, quia seruus sum Christi. Notum enim uobis facio, fratres, Euangelium,  quod euangelizatum est a me, quia non est secundum hominem. uult purgare usurpationes, et humane traditionis infamia. Neque enim ego ab homine. Neque a me finxi, neque ab alio accepi, quod gentes sola fide saluentur. Simul notandum, quod hic Christum Deum dicat, a quo accepit Euangelium. Accepi illud, neque didici, sed per reuelationem Iesu Christi. Inter accipere et discere, hoc interest: quod accepit Euangelium, cui primum insinuatur, et ad fidem eius adducitur, ut credat uera esse que scripta sunt: discit is qui ea que in illo per enigmata et parabolas figurata sunt, explanata et disserta cognoscit. Audistis enim. Nec uos ipsos latet quod dico. Conuersationem meam aliquando in Iudaismo. Hic enumerat quam firmiter tenuerit Iudaismum, et qualiter pro traditionibus  patriis Ecclesiam expugnauerit, ut ostendat se non potuisse inde humano consilio, nisi diuina reuelatione et misericordia separari. Quoniam supra medum persequebar Ecclesiam Dei et expugnabam illam. Suum exemplum ponit: ut si ego, qui Iudeus natus, et ibi eruditus, non legis ceremonias sequor, quid uos facere debetis? Et proficiebam in Iudaismo. Non in lege Dei, sed traditione patrum. Supra multos cetaneos in genere meo. Non dixit supra omnes, ne iactantie uideretur occasio. Abundantius emulator existens paternarum mearum traditionum. Paternas traditiones, non Domini mandata commemorat. Cum autem placuit ei qui me segregauit de utero matris mee. Qui me iam in presentia ab utero segregauerat, quando uoluit, fecit quod sciebat esse futurum. Uterus matris sue  potest et Synagoga intelligi. Et uocauit per gratiam suam. Non meis meritis. Ut reuelaret Filium suum in me, ut euangelizarem illum in gentibus. Per me, uel in me. Reuelauit autem non solum in uia, sed etiam in ceteris locis. Continuo non acquieui. Continuo non fui incredulus celesti uisioni, quia non carnis et sanguinis uocem audiui, sed Domini, nec contuli cum carne et sanguine. Carni et sanguini, id est, generi meo. Neque ueni Hierosolymam ad antecessores meos apostolos, sed abii in Arabiam, et iterum reuersus sum Damascum. Ut aliquid ab illis discerem; sed de Damasco abii in Arabiam, ut docerem quod mihi fuerat reuelatum. Deinde post annos tres Hierosolymam ueni. Ideo post annos tres, ut intelligamus, non illum  indiguisse doctrina, quia tribus iam annis docuerat. uadit aut uidere Petrum, quando refertur tentasse se iungere discipulis. uidere Petrum. uidendi gratia, non discendi. Et mansi apud eum diebus 15. Susceptum se ab illo monstrat in caritate, et breui tempore nichil discere potuisse. Alium autem apostolorum uidi neminem. Ne si non a Petro, ab aliis didicisse uideretur. Nisi Iacobum fratrem Domini. Ex cognatione Marie. Que autem scribo uobis ecce coram Deo, quia non mentior. Deinde ueni in partes Syrie et Cilicie. Eram autem ignotus. Notandum quia post triennium uidit ignotos. Facie Ecclesiis Iudee, que erant in Christo. Tantum autem auditum habebant, quoniam qui persequebatur nos aliquando, nunc euangelizat fidem, quam aliquando expugnabat. Qui tunc seorsum ex Iudeis  credentes suas Ecclesias habebant, nec his qui erant ex gentibus miscebantur. Et in me clarificabant. De re difficili grande miraculum est. Deum. Qui solus potest de persecutore Apostolum facere, et de malo bonum.



CAP. II.

Deinde post annos quatuordecim iterum ascendi Hierosolymam cum Barnaba, assumpto et Tito. Quando de oneribus legis questio mota est. Ascendi autem secundum reuelationem. Non secundum propriam uoluntatem. Et contuli cum illis Euangelium. Non didici ab illis, sed contuli cum illis. Aliud est conferre, aliud discere: inter conferentes equalitas est: inter docentem et discentem minor est ille qui discit. Quod predico in gentibus. Quod sola gratia et fide saluentur. Seorsum autem. Ne illos discipuli dubitare putarent. His qui uidebantur aliquid esse. Prestantiores.  Ne forte in uacuum currerem, aut cucurrissem. Non est dubitantis, sed confirmantis. Sed neque Titus, qui mecum erat, cum esset gentilis, compulsus est circumcidi. Neque semper negationem secum habet. Sed propter subintroductos falsos fratres, qui subintroierunt. Reddit causas quare secundum Latina exemplaria circumcideret Titum: non quia illi circumcisio prodesset, sed ut scandalum uitaretur. Explorare libertatem nostram, quam habemus in Christo Iesu, ut nos in seruitutem redigerent. Qua liberi sumus a iugo legis. Quibus neque ad horam cessimus subiectioni, ut ueritas Euangelii permaneat apud uos. Latinus habet: Quibus ad horam cessimus, ut periculum uitaremus, et essent qui in uobis ueritatem Euangelii confirmarent: non impleto sensu quem ceperat,  alium introduxit: quo expleto, redit ad ceptum. Ab his autem qui uidebantur esse aliquid, nichil accepi. Si igitur nos inter tantos Iudeos, imminentibus hinc inde fratribus, ex parte conniuentibus, nulla potuimus ui ac ratione compelli, ut obseruaremus circumcisionem, quam sciebamus esse finitam, uos ex gentibus, uos in Galatia, uos quibus uis nulla inferri potest, ultro a gratia recedentes, ad legis iam abolite transcenditis uetustatem, et ceremonias iam non necessarias obseruatis? Quales aliquando fuerint, nichil mea interest. Non mihi cure est, quod cum Domino conuersati sint. Deus enim personam hominis non accipit: mihi autem qui uidebantur esse aliquid, nichil contulerunt. Quia tempus non preiudicat fidei.  Sed contra, cum uidissent, quod creditum est mihi Euangelium preputii, sicut Petro circumcisionis. Ut predicem gentibus, sicut Petrus Iudeis. Qui enim operatus est in apostolatum Petro circumcisionis, operatus est et mihi inter gentes. Non illi sum inferior, quia ab uno sumus ambo, in unum ministerium ordinati. Et cum cognouissent gratiam, que data est mihi: Iacobus, et Cephas, et Ioannes. Hic reddit causam, et nomina, et qui essent quos supra dixerat. Qui uidebantur columne esse. Firmamentum Ecclesie, et in quibus incumbebat. Dextras dederunt mihi. Consenserunt, ita nos debere docere. Et Barnabe societatis. Ambo enim simul missi sumus ab Spiritu sancto gentibus Euangelium predicare. Ut nos in gentes, ipsi autem in circumcisionem. Essent, subauditur. Tantum ut pauperum memores  essemus. Qui sua uendentes ad apostolorum pedes posuerant: aut quorum bona fuerant a Iudeis inuasa, sicut ad Hebreos dicitur: Et rapinam bonorum uestrorum cum gaudio suscepistis. Quod etiam sollicitus fui hoc ipsum facere. In omni epistola hoc agit. Cum autem uenisset Cephas Antiochiam, in faciem ei restiti. Galatarum infirmitas compulit eum narrare quod nec ipsi Petro pepercerit, ueritatem Euangelii non libere defendenti, sicut ad profectum Corinthiorum manifestauit uisionem quam annis quatuordecim occultauerat. Hoc autem totum agit, ut ostendat se nunquam circumcisionis fuisse fautorem, sicut de illo pseudoapostoli iactitabant. Quia reprehensibilis erat. A gentibus: quia eos iudaizare cogebat. Prius enim quam uenirent quidam ab Iacobo,  cum gentibus edebat. Edebat cum his qui ex gentibus erant, sciens sibi dictum a Domino, ut neminem hominum uocaret immundum. Cum autem uenissent, subtrahebat, et segregabat se, timens eos qui ex circumcisione erant, et simulationi eius consenserunt ceteri Iudei. Non idcirco reprehenditur, quia cum illis edebat, sed quia se postea subtrahebat. Ita ut Barnabas duceretur ab illis in illam simulationem. Qui mecum missus ad gentes, nullam esse differentiam predicauerat inter Iudeum atque gentilem. Sed cum uidissem quod non recte ambularent ad ueritatem Euangelii. Quamuis hoc propter scandalum faceret Iudeorum, tamen publice illum conueni, ut et Iudeis superbia, et gentibus desperatio tolleretur. Dixi Cephe coram omnibus. Publicum scandalum non poterat  priuate sanari. Si tu cum sis Iudeus. Rationem reddidit, non iniuriam fecit: si tu non tenes quod natus es, quomodo illos facis tenere quod nati non sunt? Gentiliter et non Iudaice uiuis. Non ex operibus, sed sola fide per gratiam uitam habere te nosti. Quomodo cogis gentes iudaizare? Nos natura Iudei, et non ex gentibus. Subtrahendo te tanquam  aliquid habentibus. Peccatores. Tamen peccatores, quia conclusit Scriptura, omnia sub peccato. Scientes autem quod non iustificatur homo ex operibus legis. Legis, non iustitie operibus. Opera autem legis circumcisio, sabbatum, dies festi, baptismata, et cetera, que non propter iustitiam, sed occupandi populi gratia sunt mandata. Nisi per fidem Iesu Christi:  et nos in Christo Iesu credimus, ut iustificemur ex fide Christi, et non ex operibus legis, id est, fidem a Christo donatam. Propter quod ex operibus legis non iustificabitur omnis caro. Hoc tempore. Iuxta simplicem intellectum iustificabantur quondam ex lege, non omnis caro, sed hi tantum homines qui in Palestina erant. Nunc autem ex fide Iesu Christi iustificatur omnis caro, dum Ecclesia eius in toto orbe fundatur. Quod si querentes iustificari in Christo, inuenti sumus et ipsi peccatores. Si enim gentes fides sola non saluauit, nec nos, quia ex operibus nemo iustificabitur. Ergo adhuc peccatores sumus, et Christus peccatorum minister est, tanquam non ualens peccata donare. Nunquid Christus peccati minister est? Absit. Peccatoribus ministrat, sicut Moyses, quia per Moysen,  id est legem, aucta sunt peccata, non ablata. Si enim que destruxi hec iterum edifico, preuaricatorem me constituo. Destruxi nichil amplius habere Iudeum, si hoc iterum reedifico, ut illi dicunt, ipse mee sententie refragator inuenior. Ego enim per legem legi mortuus sum. Per legem Christi ueteri, siue per ipsam legem ueterem ipsi mortuus sum, quia ipsa se cessaturam predixit. Ut Deo uiuam. Non seculo. Christo crucifixus sum cruci. Omnibus peccatis mortuus sum, propter quod lex data est. Ergo lex mihi minime necessaria est. uiuo autem iam non ego. Non uiuit uetus homo, ille qui quondam uiuebat in lege, qui persequebatur Ecclesiam; uiuit autem in eo Christus, sapientia, fortitudo, sermo, pax, gaudium, et cetere uirtutes, quas qui non habet, non potest  dicere: uiuit autem in me Christus. Hoc autem totum sub sua persona aduersus Petrum de Petro disputat. uiuit uero in me Christus. In illo uiuit Christus, in quo uiuunt uirtutes eius. Quod autem nunc uiuo in carne. Aliud est in carne esse, aliud in carne uiuere: qui enim in carne sunt, Deo placere non possunt; unde ad bene uiuentes dicitur: uos autem in carne non estis, sed in spiritu. In fide uiuo Filii Dei. In sola fide: quia nichil debeo legi. Qui dilexit me, et tradidit seipsum pro me. Uti Patris suamque faceret uoluntatem. Seipsum pro me, non aliquid aliud. Non abiicio gratiam Dei. Non debeo illi ingratus existere, qui me tantum dilexit, ut pro me mori non recusaret. Abiicio enim gratiam, si mihi hoc solum non sufficit. Si enim per legem iustitia. Si lex  poterat iustificare, superflue Christus mortuus est. Erubescant qui dicunt quod lex ad regnum miserit. Ergo Christus gratis mortuus est. Hucusque contra Petrum, uel contra Iudeos: nunc ad Galatas reuertitur.



CAP. III.

O insensati Galate. Non est contrarium Saluatori, qui fratrem fatuum uocari prohibet, non enim dicitur sine causa. Stultos uocat quia spiritum legis, et litteram diiudicare non possint. Quis uos. Quis uobis inuidit? sicut Salomon dicit: Domum in uidi cruciat oculus. Fascinauit non credere ueritati? Qui apud nos inuidus, in Greco significantius ponitur () fascinator. Dicitur fascinus proprie infamibus nocere, et elati paruule, et iis qui necdum firmo uestigio figunt gradum. Unde est illud: Quis teneros  oculus mihi fascinat agnos? Quomodo ergo tenera etas noceri dicitur fascino, sic etiam Galate in Christi fide nuper na i et nutriti, quodam fascinante sunt nociti [* 1Kb] , et stomacho fidei nauseati; Spiritus sancti cibum euomuerunt. Ante quorum oculos iehsu Christus proscriptus est. Quibus tantum manifesta facta est passio eius me predicante, ut eum ante oculos uestros pendere putaretis. Et in uobis crucifixus. Sententiam accepit; siue, quem tanquam damnatum, etiam nunc uilem habetis. Hoc solum a uobis uolo discere. Hoc unum uos interrogo, Spiritum sanctum uobis legis opera dederint, an auditus fidei. Ex operibus legis Spiritum sanctum accepistis, an ex auditu fidei? Si ex fide Spiritum accepistis, quid uobis amplius conferet lex? Sic stulti estis, ut cum spiritu ceperitis.  Cum Iudei non aliter Spiritum accipiant, nisi per fidem, uos econtrario putatis uobis Spiritum non sufficere, nisi et legi subdamini. Nunc carne consummamini. Tanta passi estis sine causa. Aduerte quod qui Scripturam iuxta litteram sequitur, consummari carne dicitur. Si tamen sine causa. Pro Christo si passi estis, tamen non gratis. Hic, Si tamen, non dubitantis est, sed confirmantis: ut est illud: Si tamen iustum est apud Dominum retribuere his qui uos tribulant tribulationem, et uobis qui tribulamini, requiem nobiscum. Qui ergo tribuit uobis Spiritum et operatur uirtutes in uobis. Spiritum sanctum sola uirtute accepistis, qui non nisi a iustis accipitur. Iustos ergo sine legis operibus fuisse uos constat. Ex operibus legis, an ex auditu fidei? Legis  opera, sabbati otium, obseruatio circumcisionis, et ceremoniarum superstitio. Sicut scriptum est: Abraham credidit Deo, et reputatum est ei ad iustitiam. Ita et uobis fides sola sufficit ad iustitiam. Cognoscitis ergo quia qui ex fide sunt. Siue Iudei, siue Greci. Hi sunt filii Abrahe. Non qui carnaliter circumcisi sunt. Prouidens autem Scriptura. Ante uidens. Quia ex fide iustificat gentes Deus, prenuntiauit Abrahe. Non ex operibus, sed ex fide, quam ipse inspirat gratia sua. Quia benedicentur in te omnes gentes. Non soli Isrelite. Igitur qui ex fide sunt, benedicentur cum fideli Abraham. Non enim omnes circumcise sunt gentes, ut possint ex operibus benedici. Quicunque enim ex operibus legis sunt, sub maledicto sunt. Quia ita preualuit consuetudo peccandi, ut nemo iam  custodiat legem, et ideo non immerito subiacent maledicto. Scriptum est enim, Maledictus omnis. Queritur, Utrum fides sola sufficiat Christiano, et, Utrum non sit maledictus qui euangelica precepta non seruat. Fides sufficit, ut primo credentem et iustum efficiat, si deinceps in iustificatione permaneat; ceterum sine operibus mortua est, sed fidei operibus, non legis. Qui non credit Deo, attendit mandatis, et eos qui Euangelii precepta contemnunt, maledictos esse et Saluator edocuit dicens: Discedite a me, maledicti, in ignem eternum. Et Iacobus apostolus: Qui unius mandati transgressor est, omnium reum se esse monstrauit. Sed istud unum transgressum caritatem intelligunt docti, in qua omnis lex pendet et  prophete. Nam quidam dicunt quod fides sine operibus prosit, quia et si baptizatus transeat statim, aut certe facultas desit unde operetur, sufficit fides sine operibus, nam opera sine fide nichil sunt. Qui non permanserit in omnibus que scripta sunt in libro legis, ut faciat ea. Hoc est, qui non omnia usque ad finem mandata legis seruauerit. Quoniam autem in lege nemo iustificatur apud Deum, manifestum est. Hoc tempore lex nullum iustificat, sic nec antea profuit sine fide. Quia iustus ex fide. Fides perfecta est, non solum Christum, sed etiam in Christo credere. uiuit. uitam habet. Lex autem non est ex fide. Quia non iustificat. Iustus ergo ex fide uiuit, et non additur in his siue in illis. uiuens autem in lege, qui fecerit, uiuit in eis, hoc est, in his que fecit, que putauit  bona, mercedem laboris sui habens, ea tantum opera que fecit in presenti uita, siue longitudinem uite, ut Iudei putant, siue declinationem presentis pene, per quam transgressor legis occiditur. Sed qui fecerit ea, uiuet in illis. Suo labore uiuit, sub timore uiuebat in illa quandiu uiguit Christus. Qui sub maledicto non erat, quia solus per omnia legem impleuit, et ideo indebito maledicto eius nostrum compensatum est maledictum, ut libere transeuntes ad fidem, legis opera non curemus. Nos redemit de maledicto legis, factus pro nobis maledictum. Qui emit, alienum emit: qui autem redimit, id emit proprie quod suum fuit et suum esse desiuit. Redemit ergo nos Christus de maledicto legis, quod peccantibus constitutum est, sicut dicit: Ecce peccatis uestris uenditi  estis, et reliqua. Quia scriptum est: Maledictus omnis qui pendet in ligno. Considerandum est, quod non quicunque in ligno pependerit, maledictus sit apud Deum, sed qui peccauerit, et propter scelus morti fuerit adiudicatus. Non ideo maledictus, quia crucifixus est quicunque malus, sed quia meruerit pro reatu crucifigi, quia reum non facit pena, sed causa. Sic enim est scriptum, Si cui fuerit iudicium mortis, suspenderis eum in ligno, et non manebit corpus eius in ligno, quia maledictus omnis qui pependit in ligno. Non ideo maledictus quia pependit, sed ideo pependit, quia maledictus. Christus ergo, cui non erat iudicium mortis, nec erat causa crucis, et maledicti, pro nobis maledictum subiit, quia omnes rei eramus mortis, et debiti ligno, quia maledicti, quippe  qui non permansimus in omnibus que scripta erant in libro legis, utrumque enim eadem lex decreuerat maledictum. Ut in gentibus benedictio Abrahe fieret in Christo Iesu. Ut sola fide gentes benedicerentur in Christo, sicut promissum fuerat Abrahe. Ut pollicitationem spiritus accipiamus. Qui per Iohel promissus est omni carni, id est, omni generi hominum: a parte totum, secundum synecdochen. Per fidem. Solam. Fratres, secundum hominem dico. Humana comparatione loquor: comparari enim humana diuinis propter euidentiorem intellectum possunt, equari non possunt. Tamen hominis confirmatum testamentum nemo spernit, aut superordinat. Hoc est, iure conscriptum testamentum non dicitur sine morte.  Abrahe dicte sunt repromissiones. Promissiones Abrahe Nouum Testamentum uocat. Et semini eius. A Deo. Non dicit, Et seminibus, quasi in multis, sed quasi in uno, Et semini tuo, qui est Christus. Semen Abrahe Christum interpretatur. Hoc autem dico testamentum confirmatum a Deo, que post quadringentos et triginta annos facta est lex. Lex que post tantum temporis data est, testamentum illud non potest euacuare, quod Abrahe Deus confirmauit in Christo. Hic si queramus, utrum uetus an Nouum sit hoc Testamentum, quod dicit confirmatum a Deo, non infirmari a lege, que post quadringentos et triginta annos facta est, nulli dubium quin Nouum, sed in propheticis latebris occultatum, donec ueniret tempus quo reuelaretur in Christo. Ad Testamentum uetus illi pertinent,  qui cum acceperint legem sanctam et iustam, putant sibi ad uitam litteram posse sufficere, iustitiam suam querentes statuere, iustitie Dei non sunt subiecti. Sed dicet aliquis: Quomodo uetus appellatur, quod post annos 430 factum est per Moysen, et nouum dicitur, quod ante tot annos factum est ad Abraham. Qui ex hoc non litigiose, sed studiose mouetur, intelligat: primum quia ex anteriori tempore dicitur uetus, ex posteriore autem nouum; reuelationes eorum considerantur in his nominibus, non institutiones. Per Moysen quippe Testamentum uetus, per quem lex data est sancta et bona, per quam fieret non abolitio, sed cognitio peccati: per quam conuincerentur superbi. Erat enim occulta ista lex ab initio, cum homines iniquos natura ipsa conuinceret, aliis facientes  quod sibi fieri noluissent. Reuelatio autem Noui Testamenti in Christo facta est, cum est manifestatus in carne, in quo apparuit iustitia Dei, id est, que hominibus ex Deo est. Sic enim ait: Nunc autem sine lege iustitia Dei manifestata est. Ecce qua causa illud dicitur uetus Testamentum: quia priore tempore reuelatum est. Deinde quia Testamentum uetus pertinet ad hominem ueterem, a quo necesse est hominem incipere: Nouum autem ad hominem nouum, quod debet homo ex uetustate transire: quia in illo sunt promissa terrena, in isto promissa celestia. Non irritum facit ad euacuandam promissionem. Nam si ex lege hereditas, iam non ex promissione. Non posse per legem, que postea data est, repromissiones, que ante facte sunt ad Abraham, destrui:  et posteriora prioribus preiudicare, cum repromissiones ad Abraham ante 430 annos date sint, benedicerentur in illo uniuerse nationes. Abrahe autem per repromissionem donauit Deus. Non ergo que ex lege, que nondum erat, sed cum uenit, ostendit peccatum, non abstulit. Quid igitur? Utquid ergo data est infirmis necessaria? ut lubricos et errantes precepti salutaris austeritate cohiberet, et obseruationum attentione concluderet. Bona autem lex, quia spiritalis? ei ergo non putat spiritalem . Bona est lex, si supra litteram mentem erigas, quia littera occidit. Lex propter transgressionem posita est. Ut nos doceret non transgredi, uel constringeret usque dum Christus ueniret. Donec ueniret semen cui promiserat. Post  offensam in eremo populi, post adoratum uitulum, et murmur in Dominum, lex transgressionis prohibitoria successit. Iusto lex non est posita, et ideo tam dura precipit, ut domaret superbiam Iudeorum. Propter transgressionem, inquit: nam non propter iustificationem. Hec audientes conticescant, qui delirant quod lex quemquam per se ad regnum celorum transmiserit. Ordinata per angelos. Hoc uult intelligi quod in omni ueteri Testamento, ubi angelus quicunque sit uisus, in illo mediator loquebatur, qui dicit: Ego sum Deus Abraham, Deus Isaac, et Deus Iacob. Nec enim mirum si Deus loquatur in angelis, cum etiam per angelos qui in hominibus sunt loquatur Dominus in prophetis, dicente Aggeo: Et ait angelus qui loquebatur in me; et infert: Hec dicit Dominus Deus  omnipotens. Angelos possumus accipere Moysen, Aaron et Iosue, qui Dei nuntii fuerunt, per quos Deus legem dedit et ordinauit per angelos. Que lex per angelos ordinata est. Legimus enim angelos adfuisse siue Moysi, ut quidam putant, siue Christo. Nam et Moyses, inquiunt, inter Deum et populum medius fuit. Nam angelus officii nomen est, non nature. In manu mediatoris. In potestate, et potentia, et uirtute Christi. Mediator autem unius non est, Deus autem unus est. Lex ergo aduersus promissa Dei? Absit. Subauditur substantie, uel unius partis: quia inter Deum et homines exstitit mediator. Ideo autem addidit: Deus autem unus est, ne quis eum propter officium carnis assumpte ab unitate diuine substantie separaret. Unius non est, ut subaudias, substantie: quia  in Christo sicut una persona, ita gemina substantia. Si enim data esset lex que posset uiuificare. Sicut ad Romanos. Nam quod impossibile erat legis in quo infirmabatur: scilicet quia iam a nemine seruabatur: si enim non uiuificabatur, quomodo mortuos ad regnum mittebat? uere ex lege esset iustitia. Hereditatem iustitiam nominauit, uel certe iustitiam, que ex fide est Noui Testamenti. Sed conclusit Scriptura omnia sub peccato. Deprehendit. Ut promissio Iesu Christi daretur credentibus. Ut necesse esset sola fide per gratiam saluari credentes. Prius autem quam ueniret fides, sub lege custodiebamur. Priusquam ueniret cui crederemus, uel per quam crederemus. Si uenit, ubi sunt qui dicunt quod ex natura sit fides? Conclusi in eam fidem que reuelanda erat. Seruabamur a lege  huic fidei, que erat reuelanda. Ergo non est ex natura, que quandoque post legem est reuelata. Itaque lex pedagogus noster fuit in Christo. Perfecte etatis discipuli non indigent pedagogo. Ut ex fide iustificemur. At ubi uenit fides, iam non sumus sub pedagogo. Diligenter aduerte, quoties dicit, Ex fide: ut confundantur illi qui dicunt quod lex ad regnum miserit sine gratia: et non intelligunt quod quicunque sub lege saluati sunt, gratia sunt saluati, quia ex fide, quam gratia tribuit. Omnes enim filii Dei estis per fidem in Christo Iesu. Omnes enim equaliter et Iudei et gentes per fidem solam, qua dono Dei creditis Christo. Quicunque enim in Christo baptizati estis, Christum induistis. Filium Dei induti, et toti eius  membra per baptismi sanctificationem effecti, filii Dei sitis necesse est. Utquid ergo uobis legem, que peccatoribus data est, quibus iam peccata remissa sunt? Non est Iudeus neque Grecus. Tunc inter Iudeum et proselytum, etiam inter tribum et tribum, et in istis omnibus diuersitas erat. Non est seruus, neque liber. Non conditione separantur, sed fide: quia potest et seruus libero esse melior, et liber seruum in fidei qualitate preuertere. Non est masculus neque femina. Omnes enim uos unum estis in Christo Iesu. Fortitudine et imbecillitate corporum separantur. Ceterum fides in mentis deuotione censetur: nam sepe mulier uiro fit causa salutis. Si autem uos Christi, ergo Abrahe semen estis, secundum promissionem heredes. Si corpus Christi unum omnes facti estis, Abrahe semen  estis et ueri heredes: non ex carnali semine, sed ex diuina promissione.



CAP. Iu.

Dico autem: Quanto tempore heres paruulas est. Secundum comparationem ceptam loquitur. Nihil differt a seruo, cum sit dominus omnium; sed sub tutoribus et actoribus est usque ad prefinitum tempus a patre. Quia in illos dominatum sacerdotes et principes exercebant, quos tutores et actores appellat. Modo autem non dominari, sed formam exhibere iubentur: quia omnes genus sumus sacerdotale, et omnia communiter, quamuis per illos sacramenta percipimus. Tutores autem et actores possunt et prophete accipi, quorum uerbis quotidie in aduentum Saluatoris erudiebamur, sicut pedagogus lex Moysi superius dicta est. Recte ii sub tutoribus et actoribus  esse dicuntur, qui habentes spiritum timoris, necdum meruerunt spiritum libertatis et adoptionis accipere. Aetas enim infantie peccata formidat, pedagogum metuit, non confidit se liberam, licet per naturam domina sit. Ita et nos cum essemus paruuli. Potest intelligi quandiu quis paruulus est, nec statutum a patre tempus impleuit, ut filius et heres appellari queat. Sub elementis huius mundi eramus seruientes. Dierum et temporum, que propter infirmitatem, et ne idola obseruaremus, aliquando accepimus: elementa mundi eos quos supra tutores et actores dixerat appellauit, quod sub ipsis primum presidibus constituti, quia necdum filii Dei ad nos capere poteramus aduentum. Alii elementa mundi, celum et terram, et ea que intra hec sunt, dixerunt. Alii legem interpretantur  elementa, et eloquia prophetarum: quod per hec quasi initia et exordia litterarum Dei timorem, qui sapientie principium est, suscipiamus. Tamen simpliciter elementa pro litteris accipiuntur, uel lex et prophete, quod per ea initiantur homines: et non tam sui quam alterius rei utilitate discantur: ut possimus orationem legere contextam, in qua sensus magis et ordo uerborum quam litterarum principia considerantur. At ubi uenit plenitudo temporis. Quando iam legem nemo poterat per consuetudinem custodire, uel quod in presentia sua decreuerat se facturum. Misit Deus Filium suum. Missio Filii incarnatio eius intelligitur, non diminutio maiestatis. Factum ex muliere. Mulier, non corruptionem, sed sexum significat.  Denique Eua statim ut facta est, mulier appellatur. Quomodo sub lege factus est? ut eos qui sub lege erant redimeret. Nam si aliter saluari non poterant, sic propter illos qui nati erant, ex muliere et femina nasci uoluit. Nam et baptismum ideo quasi penitens, cum esset a peccatis liber, accepit, ut ceteros edoceret mundandos esse per baptismum. Factum sub lege, ut eos qui sub lege erant redimeret. Quia si sub lege factus non esset, Iudeos saluare non poterat. Gentes uero poterat positas sub lege redimere. Ut adoptionem filiorum reciperemus. Non enim omnes recepissemus adoptionem, si factus sub lege non esset. Quoniam autem estis filii, misit Deus Spiritum Filii sui in corda uestra clamantem: Abba, Pater. Probat nos filios esse Dei, ut spiritum quem in se  habuit, Christi acciperemus, clamantem, id est clamare nos facientem. Itaque iam non es seruus, sed filius; quod si filius, et heres per Deum. Quid uis seruus fieri, qui accipiens spiritum Filii, filius et heres effectus, non per meritum proprium nec per naturam? Sed tunc quidem ignorantes Deum. Conuertit se ad illos, hoc est, ex gentibus credentes, et arguit illos quod dies festos uelint et tempora Iudaica obseruare, sicut antea ad idola faciebant. Nam et Iudeis ideo isti dies concessi sunt, ne eos amore festiuitatis idolis exhiberent. His qui natura non sunt dii seruiebatis. Nunc autem cum cognoueritis Deum, imo cogniti sitis a Deo, quomodo conuertimini iterum ad infirma et egena elementa, quibus denuo seruire uultis? Quia non nouit iniquos: non ergo uos illum quesistis, sed ille uos.  Dies obseruatis, et menses, et tempora. Nos non similiter: non enim calendas colimus, nec dies festos in luxuriis, sicut illi, et epulis celebramus: sed in azymis sinceritatis et ueritatis. Et annos. Forte de septimo remissionis anno dicit, aut de quinquagesimo, id est iubileo. Timeo ne forte sine causa laborauerim in uobis. Nihil enim profeci Christianos uos faciendo, si ista iterum obseruatis. Estote sicut ego. Sancti estote, et perfectiora sapite. Quia et ego sicut uos. Homo qui sine querela uixi in lege, omnia ut stercora arbitratus sum, ut Christum lucrifacerem. Fratres, obsecro uos, nichil me lesistis. Ut merito putetis me inimicitiarum, et non salutis uestre causa moueri. Ledit discipulus magistrum, si per negligentiam suam precepta laboremque eius spernit. Scitis autem quia per infirmitatem  carnis euangelizaui uobis iampridem. Siue passionum, siue naturalem infirmitatem: quia habebat thesaurum in uasis fictilibus. Per infirmitatem carnis docet, qui dicit, si se non continent, nubant: hoc est humiliora precepta dedi uobis, quasi paruulis. Potest et ita accipi: quando ueni ad uos, non ueni in sermone sapientie, sed humilis atque contemptus. Et tentationem uestram in carne mea non spreuistis neque respuistis. Grandis tentatio est discipulis, si magister aut infirmetur, aut impune ledatur. Sed ideo hic a Deo ista pati permittuntur, ut uirtutem in infirmitate perficiant, et ut corruptionem sentientes incorruptam uitam maiori ardore desiderent. Sed sicut angelum Dei excepistis me. Cum se angelo comparatum dicit,  ostendit angelum maiorem. Sicut Christum Iesum. Non solum ut angelum, quia me ita suscepistis. Ubi est ergo beatitudo uestra? Testimonium enim perhibeo uobis, quia si fieri posset, oculos uestros eruissetis, et dedissetis mihi. Ostendit quanta cum caritate susceperint, et quomodo se totos eius doctrine tradiderint, ut que carissima sunt corporis sui membra eidem dare cuperent, quo uel sic euangelico lumini uicem redderent, si sua lumina tradidissent. Ergo inimicus uobis factus sum, uerum uobis dicens? Hec est natura ueritatis, ut eam inimicitie prosequantur, sicut per adulationem perniciose amicitie prosequuntur. Libenter enim quod delectat auditur; offendit omne quod nolumus; sicut et ii diligere ceperant sabbati otium, et dierum festorum epulas, predicantes contra  Apostolum, qui omnem continentiam suo docebat exemplo. Aemulantur uos non bene: sed excludere uos uolunt, ut illos emulemini. Aemulus et imitator intelligi potest, et inimicus et inuidus. Non bene emulatur qui, ut alium deiiciat, non ut ipse proficiat, emulatur. Bonum autem emulamini in bono semper, et non tantum cum presens sum apud uos. Nolite illos emulari, sed bonum semper emulamini, non ad tempus. Filioli mei, quos iterum parturio, donec formetur Christus in uobis. Per Euangelium in lucem producti, et per doctrinam geniti. Ostendit per penitentiam posse renasci. Iterum me dolorem sustinere fecistis. In illo uero Christus formatur, qui uirtutem fidei eius intelligit: in quo omnis conuersatio eius exprimitur atque depingitur. Formatur Christus in corde  credentium, cum omnia illis sacramenta panduntur, et ea que obscura uidebantur perspicua fiunt. uellem autem esse apud uos modo. Quia scribere tanta non possum quanta uos audire miremini. Et mutarem uocem meam. uocem blandientis patris in furorem magistri uerterem arguentis. Doctrina Scripture diuine edificat et delectat, sed multo plus prodest, si de litteris uertatur in uocem. Magnam siquidem uim habet uox uiua, que sic exponitur, quomodo in corde generatur. Quoniam confundor in uobis. Dicite mihi, qui sub lege uultis esse, legem non legistis? Detrimentum discipulorum confusio et opprobrium est magistri, sicut et profectus eorum gloria est preceptoris. Confunditur enim in eis, quia iam filii facti, serui esse desiderant. Scriptum est enim quoniam Abraham  duos filios habuit: unum de ancilla, et unum de libera. Sed qui de ancilla, secundum carnem natus est; qui autem de libera, per repromissionem. Ismel carnis filius, Isaac fidei fuit. Illum enim Abraham secundum carnalem consuetudinem genuit: istum contra naturam per repromissionem, credendo suscepit. Qui sunt secundum carnem nati, nisi dilectores mundi? Qui sunt per repromissionem nati, nisi amatores regni celorum? quia et ipsis promissum est desiderantibus uitam eternam, gratis colentibus Deum. Que sunt per allegoriam dicta. Hoc est, aliud ex alio figuratum. Dedit regulam Apostolus, quomodo allegorizare debemus: scilicet ut manente ueritate historie, figuras intelligamus. Nam cum dixisset Abraham uere  duas uxores habuisse, postea quid he ipse prefigurarent ostendit: et hoc ipsum fecit, ubi aliqua sanctorum facta referuntur, non ubi peccata damnantur. Ceterum delicta mysteria dicere, Deum aut impossibilitatis, aut ignorantie notare est, qui aut aliter sacramenta sua monstrare non potuerit, aut nesciens sibi necessaria, peccata quorumdam antea generaliter condemnauerit; deinde uel postea ea non reprehendisset et uindicasset, si illa propter mysteria sua fieri ipse uoluisset: precepta uero difficile inuenies ita interpretata, ne eorum uirtutem euacuare uideretur. Hec enim sunt duo Testamenta: unum quidem a monte Sinai. uetus et Nouum, quasi due matres, et quod in monte Sinai per Moysen datum est. In seruitutem. Subauditur legis. Generans. Iudei  metu etiam presenti cogebantur ut seruirent: legis minis errentur, Christiani premiis inuitantur ut liberi. Illi quasi serui preter moralia precepta etiam diuersis operibus occupantur: nobis tanquam filiis adimpletis moralibus monitis omnia seruilia onera auferuntur; et illi sacerdotibus ex debito seruientes, etiam tributa reddere cogebantur, nos uero preter caritatem nichil debentes, eos uoluntarie honoramus. Ex ipso genere fuerunt qui donum crucifixerunt et in eadem infidelitate manserunt: inde sunt per omnes terras dispersi, ut ex eorum codicibus Christiane non desit testimonium ueritati. Ex ueteri igitur Testamento Deus condidit Nouum, quia Deo placuit usque ad plenitudinem temporis promissis terrenis tanquam in premio constitutis promissa reuelare celestia, et  populo terrenis bonis inhianti in tabulis lapideis legem dedit. Que est Agar. Ancilla Abrahe. Sina enim mons est in Arabia. De qualitatibus locorum uult intelligi diuersitatem Testamentorum. Qui coniunctus est ei que nunc est Hierusalem, et seruit cum filiis eius. Confinis. Illa autem que sursum est. Ideo et de celo aduenit mediator et pontifex Noui Testamenti. Et Euangelium non in uno loco, sed in toto mundo est predicatum. Hierusalem libera est. Filii libere serui esse non debent. Que est mater omnium nostrum. Hoc est multitudinis credentium. Scriptum est enim: Letare, sterilis, que non paris. Probat aliam matrem nos habere meliorem quam Iudei, Hierusalem plenam iniquitatis. Erumpe, et clama, que non parturis. Clama pre magna letitia. Quia multi filii  deserte. Quod prefigurabat Anna, que dixit: Sterilis peperit septem, et fetosa in filiis infirmata est. Magis quam eius que habet uirum. Que de fecunditate gloriatur, uirum habere se putans: aut quia tunc habebat, antequam eiiceretur ancilla cum filio suo. Nos autem fratres secundum Isaac. Quomodo de Isaac promissum est Abrahe, ita et de nobis: quia in eo benedicerentur omnes gentes. Promissionis filii sumus. Non secundum Ismel carnis. Sed quomodo tunc qui secundum carnem natus fuerat. Non solum Iudei, sed carnales Christiani hodie quoque persequuntur Ecclesiam, aut detrahendo, aut immittendo calumnias, aut male uiuendo, que longe maior est persecutio. Semper quidem qui carnales sunt, eos qui spiritales  sunt persequuntur: quod mirari non debemus, si ex hoc nos spiritales intelligamus, si tales nos insectentur. Persequebatur eum qui secundum spiritum. In Genesi quidem scriptum est: Quia ludebat Ismel cum Isaac. Sed hic ostenditur non simplex lusus fuisse qui persecutio nominatur, sed quia scurrilem eum et leuem uolebat facere qualis ipse erat, ne ei in hereditate preponeretur. Ideo Abraham deiiciendo eo uocem Sare audire iubetur. Forte Ismel quasi maior natu, et eo tempore circumcisus, quo iam poterat intelligere et sentire, quod passus sibi primogenita uindicabat, Scriptura iurgium paruulorum lusum uocabat: hodieque Iudei plus quam gentiles persequuntur Ecclesiam. Ita et nunc. Ita uos isti sui similes esse desiderant seruos. Sed quid dicit Scriptura?  Eiice ancillam et filium eius. Non enim heres erit filius ancille cum filio libere. Itaque, fratres, non sumus ancille filii. Quantumuis se iniquitas extollat, ancilla est, et subiicienda est sanctis: quantumuis se extollant, et filios Abrahe esse se iactitent. Quandiu ancille filii fuerint, uobiscum hereditatem habere non possunt. Sed libere. Non ergo debemus derelicta matre nostra ancillam sequi: quia licet eiusdem uiri fuerit uxor, tamen ad tempus, quia nondum poterat Sara generare. Qua libertate Christus nos liberauit. Redemit de manu inimici.



CAP. u.

State. In fide Euangelii firmi estote. Et nolite iterum iugo seruitutis contineri. Iam enim seculi tempus effluxit: iam tenebre transierunt et uerum lumen iam lucet: non debetis ultra iugum trahere  cum seruis. Iugum seruitutis, legem uocat duram, difficilem, laboriosam, que cultores suos graui onere consumat, quod Christus abstulit a nobis illud grauissimum multarum obseruationum iugum, ne carnaliter circumcidamur, uel reliqua huiusmodi: sed ea spiritualiter intellecta teneamus, remotisque umbris significantibus, in rerum ipsarum, que significantur, luce uigilemus. Nam et ad nos pertinet: Ne memor sis iniurie ciuium tuorum: et, Alienum si quis inuenerit, reddat, et reliqua. Maximeque ipsum decalogum, excepta sabbati obseruantia, carnaliter contineri. Ecce ego Paulus dico uobis. Ego Paulus audenter uobis dico, neminem pertimescens, non occultans nomen meum, ut audientes non tam missi quam mittentis auctoritate moueantur. Quoniam si  circumcidamini, Christus uobis nichil proderit. Quem uobis solum ad salutem sufficere non putatis. Testificor autem rursum omni homini circumcidenti se. Qui caput operum legis suscepit, necesse est ut uniuersa persoluat, et maledicto subiaceat. Quoniam debitor est uniuerse legis faciende. Debitor est non solum circumcisionis, sed et dies festos Hierosolymis frequentando, hostiarum holocausta offerre, et reliqua. Euacuati estis a Christo. Si enim in lege spem ponitis, infirmam Christi gratiam iudicatis: et quod gratis iam accepistis, tanquam non habentes, propriis uultis laboribus adipisci. Qui in lege iustificamini, a gratia excidistis. Iustificari uultis, et umbram magis quam ueritatem sequi. Quis ita sit surdus aduersus apostoli  uoces, ut audeat dicere legem esse gratiam, cum clamet Apostolus: Qui in lege iustificamini, a gratia excidistis? Nos enim spiritu. Spiritualibus actibus, non carnalibus. Ex fide. Non ex lege. Spem iustitie. Spe enim saluati sumus. Exspectamus. Moraliter spiritum ad distinctionem littere posuit. Spes uero iustitie Christus intelligendus: quia ipse est ueritas, patientia, spes, iustitia, omnis uirtus: cuius nos secundum exspectamus aduentum, quo iudicaturus est omnia: etiam non in patientia, sed in terrore et iustitia affuturus. Nam in Christo Iesu. ualebat in lege, non ualebat in Christo. Neque circumcisio aliquid ualet, neque preputium. Nec circumcisio prodest, nec preputium obest. Sed fides. Ergo et fides operatur: qui enim credit Deo, attendit mandatis. Nam qui  credit futuris, amplius operatur quam qui presentem penam metuit. Que per caritatem operatur. Non per timorem. Currebatis bene: quis uos impediuit ueritati non obedire? Fidei gressibus et moralibus disciplinis, qui uos iterum uocat, quis ille fuit, qui uos legis oneribus impediuit, que nec ipsi ferre potuerunt? Persuasio hec non est ex eo qui uocat uos. Persuasionem istam non dicit Dei esse, sed eorum qui talia asserunt: hortatur eos nullum eorum audire debere. Modicum fermentum totam massam corrumpit. Ne quis diceret, cur omnes corripis, dum non omnes errauerint? predicit quod modicum fermentum malitie totam possit Ecclesie massam corrumpere. Nolite putare paucorum hominum, qui a Iudea uenientes aliud docent, insidias contemnendas, quia modicum  fermentum totam massam corrumpit. Ego confido in uobis in Domino. In uobis: qui necdum estis prauitate corrupti. Quod nichil aliud sapietis. Quam ueritas habet. Qui autem conturbabat uos, portabit iudicium, quicunque est ille. Qui conturbat uos ab Euangelii ueritate. Ego autem, fratres, si circumcisionem adhuc predico. Sicut de me uobis mentiti sunt seductores, quod ita aliis predicarem. Quid adhuc persecutionem patior? Tanquam legis et circumcisionis inimicus. Omne, inquit, in me odium Iudeorum, et cum aduersum me frendeant insania, ob aliud non est, nisi quia doceo gentes non debere circumcidi, et legis onera superflua, licet abolita, custodire: quia ueniente ueritate umbre cessarunt. Ergo euacuatum est scandalum crucis. Ideo enim scandalizantur, quod  in sola fide crucis dico esse salutem. Ac per hoc illi inimici sunt crucis eius, qui per legem dicunt esse iustitiam, ad quam iubere pertinet, non iuuare. Utinam et abscindantur qui uos conturbant. Quidam dicunt, utinam abscindantur ab errore, et inserantur ueritati; alii dicunt, si putant sibi hoc prodesse, non solum circumcidantur, sed etiam abscindantur, si exspoliatio membri proficit. uos enim in libertatem uocati estis, fratres, tantum ne libertatem in occasionem detis carnis. In libertatem Noui Testamenti, in tantum ne per occasionem circumcisionis ad legis seruitia reuocemini. Et ne libertate uiuendi in occasionem carnis utantur, scilicet ne iuxta carnem uiuant. Iuxta carnem circumcidantur. Iuxta carnem legis precepta obseruent.  Si spiritu magis stent, spiritu preputium carnis abscindant, et ad spiritus intelligentiam altius attendentes humilitatem littere derelinquant. Sed per caritatem spiritus seruite inuicem. Non superbiam doceo, sed uoluntarium debet esse seruitium, non coactum: quia caritas non querit que sua sunt, sed que proximi. Omnis enim lex in uno sermone impletur. Legis etiam ipsa moralia que queruntur, uno possunt sermone concludi, et uno precepto compleri. Non ergo sola ad uitam sufficit fides, ut laciniosa legis precepta uno dilectionis capitulo concludantur. Diliges proximum tuum. Charitas, uel dilectio in quatuor modis completur: hoc est, primo Deus diligendus est; secundo nos ipsos diligamus; tertio proximos; quarto inimicos. Deum plus quam nos,  proximum sicut nos, inimicum quasi proximum; et nisi Deum primum dilexerimus, nos diligere non possumus, hoc est, non peccare; et si nos non diligamus, ad quam formam proximos diligemus? si autem proximum non amamus, multo magis inimicum. Si ergo uolumus dilectionem habere, primo Deum plus quam animas nostras diligamus: quod ita probatur: si propter Deum etiam salutem nostram et ipsas animas contemnamus, non ergo sola ad uitam sufficit fides? Sicut teipsum. Qui dicit se diligere proximum, non solum ei malum non facit, quod sibi non uult, sed etiam bonum facit ei, quod sibi uult ab alio fieri: et uniuersam legem implet, que duo habet genera mandatorum: hoc est, non faciendum malum, et faciendum bonum. Quod si inuicem mordetis  et comeditis. Per contentionem, quia uos meliores alterutrum iudicatis, quando detrahitis alterutrum, quando aliena torquemini felicitate, et ex alterius bono uestrum malum facitis, cum inuicem mordetis, et quando maledicto uos putatis ulcisci: uel siue secundum legem, oculum pro oculo, et reliqua legis precepta ad reuindicandum parata queritis, ut morsum sequatur remorsus, ut que uidetur iustitia esse, consumptio sit; non unum uindicans, sed utrumque consumens. uidete ne ab inuicem consumamini. Dum alter alteri occasio perditionis existit. Dico autem, Spiritu ambulate. Spiritalibus actibus quos infra describit. Et desideria carnis non perficietis. Non quod caro sine anima concupiscat: sed ipsa anima, quando carnalia cogitat, caro dicitur: quando diuina, unus  spiritus cum Deo. Quandiu ergo duplex in nobis desiderium, uel uoluntas est, non perficimus quecunque uolumus. Uno edificante, et alio destruente non perficimus: dum reluctamur desideriis. Et hoc notandum, quod non dixerit, ne habueritis, sed ne perfeceritis: id est: Ne consensum prebeatis, et desinatis facere. Caro enim concupiscit. Carnales actus. Non enim caro sine anima concupiscit, quamuis caro concupiscere dicatur, quia carnaliter anima concupiscit. Tunc enim erit iustus sine ullo omnino peccato, quia lex nulla erit in membris eius repugnans. legi mentis eius: sed prorsus tota anima et mente diligit Deum, quod est primum summumque preceptum. Aduersus spiritum; spiritus autem aduersus carnem.  Hec enim sibi inuicem aduersantur. Aduersus spiritalem actum: caro adulterium, spiritus castitatem desiderat. Ut non quecunque uultis, illa faciatis. Hec facit ratio, ut uoluntatem consequatur effectus, quia in hac uita pugnat caro contra spiritum, et spiritus contra carnem. Quod si spiritu ducimini, non estis sub lege. Si uos totos spiritalibus occupetis, non uobis opus est lex, que carnalibus data est. Si spiritu, inquit, ducimini, non estis sub lege. Lege utique que timorem incutit, non que tribuit caritatem. Quia caritas Dei diffusa est in cordibus nostris non per legis litteram, sed per Spiritum sanctum, qui datus est nobis. Hec est lex libertatis, non seruitutis. Inquantum quisque spiritu ducitur, non est sub lege: quia quantum condelectatur lege Dei, non est sub legis  timore, qui timor tormentum habet, non delectationem. Manifesta autem sunt opera carnis. Nec difficile est discernere inter carnalia opera atque spiritalia. Que sunt fornicatio. Principium operum carnis, fornicatio. Immunditia, impudicitia, luxuria, idolorum seruitus. Quam faciebat Onam, filius Iude. ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes. Inimicitias et cetera similia carnalia dixit que anime sunt, non carnis: ne Manicheam carnem accusare putarent. Sed omne malum carnale definiuit, quia carnalia cogitando efficitur. Omne uero bonum spiritale, quia desursum descendit. Et his similia. Potestis ex his cetera ipsi colligere. Que predico uobis, sicut predixi, quoniam qui talia agunt regnum  Dei non consequentur. Notandum itaque plangendumque quod contendentes, et dissidentes, et iracundos, cum idololatris, ueneficis, et homicidis, penitus exclusit a regno. Fructus autem Spiritus est caritas. Omnium uirtutum prima est caritas, que, sicut notauimus, in quatuor diuiditur partes, in dilectionem Dei, in suam uniuscuiusque, in proximi et inimici. Gaudium. Spiritale. Pax. Si tranquilla mens nullis passionibus perturbetur. Longanimitas. Iniurias illatas sustinere. Bonitas. Semper benefacere uelle. Benignitas. Nulli iniuriam facere, sed et sibi factam patienter tolerare. Mansuetudo, fides. Notandum quod et fides a Deo detur: quam inter fructus spiritus septimo loco Apostolus posuit; et hoc notandum, quia a Deo est fides, uel Deo credere, uel hominibus  promissa complere. Modestia. Non irasci. Continentia, castitas. Continentia pro tempore est: castitas sempiterna. Et non solum a fornicatione, sed ab omni iniquitate contineri. Aduersus huiusmodi non est lex. Non enim ista prohibuit, et qui nouum implet, non est in ueteri Testamento. Qui autem sunt Christi, carnem suam crucifixerunt cum uitiis et concupiscentiis. Si omnia simul uitia crucifixa sunt, et caro quasi pendens nichil concupiscit, utquid nobis legem, que data est ad uitia cercenda? Simul illud notandum, quod eos dixerit Christi esse qui carnem cum uitiis et concupiscentiis crucifigunt: contra illos qui solam fidem sufficere arbitrabantur.



CAP. uI.

Si uiuimus spiritu, spiritu et ambulemus.  Per spiritum uitam habemus, si spiritaliter conuersemur, et non legi carnaliter seruiamus. Quis est autem qui uiuit spiritu, nisi absconditus homo noster, qui et iuxta carnem interdum solet uiuere? Sed cum spiritu uixerit, spiritu ambulat. Cum in carne uoluerit ambulare, uiuens mortuus est. uir perfectus in Christo, semper uiuit spiritu: spiritu obedit, nunquam uiuit in carne. Econtra qui se totum carni dederit, et passionibus deputarit, nunquam uiuit in spiritu. Inter hos medii sunt, quos nec spiritales possumus appellare, nec carneos; sed qui inter uirtutes et uitia fluctuantes, nunc ad meliora retrahuntur, et spiritus sunt; nunc carnis lubrico supplantantur, et caro sunt. Si spiritu, inquit, uiuimus, spiritu obtemperemus, nequaquam per legem, sed per caritatem,  nobis inuicem seruientes. Non debemus de Scripturarum interpretatione contendere, et dicere, uerbi gratia: Circumcisio melior est: non, sed preputium. Contemnenda historia, et allegoria sequenda: imo allegoria uana est, et umbratica, et nullis ueritatis fulta radicibus. Unde uenit, ut inuicem nascantur inuidie. Excludere enim, ait, uos uolunt, ut illos emulemini: non tam ueritatem legis uolentes docere, quam uincere. Non efficiamur inanis glorie cupidi, inuicem prouocantes, inuicem inuidentes. Iste grandes expositiones de commentis sancti Hieronymi sunt ad Galatas. Inanis gloria est, si in iis sunt que non precipiuntur in lege, ut abstinentiam omnis carnis cogamus facere quod facimus, et cum ipsa iam non potuerimus, hec superflua esse dicimus. Dicam plane,  nec tacebo passionem meam, passionem pene communem, non de diuitiis, non de potentia, non de pulchritudine, et corporum uenustate gloriandum: hec enim manifeste inter carnis opera numerantur. Eleemosyna si ob laudem fiat, inanis est gloria: longa oratio, pallor ex ieiunio sequens. Non mea sunt uerba, sed Saluatoris in Euangelio pertonantis. Ipsa quoque castitas in matrimonio, in uiduitate, in uirginibus sepe plausum querit humanum: et quod dudum timeo dicere, sed dicendum est: martyrium ipsum, si ideo fiat ut admirationi et laudi habeamur a fratribus, frustra sanguis effusus est. Loquitur Apostolus, loquatur uas electionis: Si tradidero corpus meum, ut glorier , caritatem autem non habeam, nichil mihi prodest. Ille qui dixerat: Scio hominem  in Christo, ante annos quatuordecim siue in corpore, siue extra corpus, nescio, Deus scit, raptum esse usque ad tertium celum, et reliqua. Illi, inquam, qui plus omnibus laborauit, ne magnitudo reuelationum extolleret eum, datus est stimulus carnis eius, angelus Satane, qui eum colaphizaret, ut non extolleretur. Et certe ter Dominum rogauit ut discederet ab eo: sed dictum est ei. Sufficit tibi gratia mea: uirtus enim in infirmitate perficitur. Quid tam Dei opus, quam Scripturas legere, in ecclesia predicare, sacerdotium capere, ante altare Domini ministrare. Sed hec, nisi aliquis omni diligentia custodierit cor suum, de cupiditate laudis oriuntur. uideas plerosque  libros suos de  contemnenda gloria inscribere, et causa glorie proprii nominis titulos prenotare. Interpretamur Scripturas sepe, et que digna lectione sunt scribimus, et nisi causa Christi fiant, sed memorie in posteros, et fame in populos, totus labor irritus fiet: et erimus quasi tympanum sonans, et cymbalum concrepans. uideas plerosque de Scripturis inter se contendere, et athleticum scamma Dei facere sermonem: inuicem prouocant, et si uicti fuerint, inuident: inanis quippe glorie cupidi sunt. Fratres, et si preoccupatus fuerit homo in aliquo delicto: uos qui spiritales estis, huiusmodi instruite in spiritu lenitatis. Preuenitur humana fragilitas in leuioribus, que ex insperato contingunt: ceterum non est preuentio, ubi aliquid cum consilio diu meditato committitur,  non illis dicit qui non fuerant persuasi, ut non mansuete corrigant preuentos. Sciens Paulus eius Dei se esse cultorem, qui nollet mortem peccatoris, sed penitentiam, et omnem creaturam, licet non peccet, tamen posse peccare, eum quoque qui spiritualis est, cohortatur sui timore, ne peccet, et manum porrigere corruenti: et pulchre preoccupatum in delicto hominem uocat, qui mori possit, ex ipso nomine fragilitatem conditionis ostendens, ut dignus sit uenia, qui uelut homo errore deceptus, et mersus in uoraginem, seipsum sine auxilio et adiutore erigere non possit. Notandum, quod non peccatis pluribus, sed qui uitio aliquo preoccupatus errauit, illi lenitatis spiritum et mansuetudinis in correctione peccati spiritualis adhibeat, ne rigidus, ne iratus et tristis,  corrigere cupiat errantem: sed prouocet eum sponte ad salutem, ueniam repromittens: et Christi testimonium proferat, quo graui legis et peccatorum onere depressos ad iugum suum suaue, et leue inuitet onus: ut discat quia humilis sit, et mitis, et mansuetus corde, et inueniat requiem anime sue. Utamur hoc testimonio aduersus hereticos, qui diuersas fingentes fabulas, natura aiunt spiritalem esse arborem, et nunquam malos afferre fructus. Ecce Apostolus, cuius et ipsi auctoritatem sequuntur, dicit eos qui spiritales sunt posse peccare, si per altitudinem cordis sui inflentur et corruant. Quod et nos quoque fatemur, et eos quoque spiritales fieri si ad meliora reuertantur. Opponi potest illud quod ad Corinthios scribitur: Quid uultis? in uirga ueniam ad uos, an in  caritate et spiritu mansuetudinis? Si enim ibi ad peccatores non in spiritu mansuetudinis, sed in uirga uenire se dicit, quomodo nunc illis qui in aliquo peccato preuenti fuerint, non uirgam adhibet, sed spiritum mansuetudinis? uerum ad eos dicitur qui post peccatum non sentientes errorem suum, nolebant maioribus suis subdi et penitentia corrigi. Ubi uero peccator intelligens uulnus suum, tradit se medico curandum, ibi non est uirga necessaria, sed spiritus lenitatis. Sed et illud forte queritur: Quod si propterea instruere quis debeat peccatorem in spiritu lenitatis, quia consideret se, ne et ipse tentetur, ergo iustus, qui de sua certus est mente, qui scit non posse se labi, non instruet peccatorem in  spiritu lenitatis? Ad quod dicimus, etiamsi uicerit iustus, sciens quanto labore superauerit, magis peccanti ueniam largietur. Si quis ergo usque ad senectam in uirginitate permanserit, ignoscat ei qui adolescentie quodam calore deceptus est, sciens quantis difficultatibus illam transierit etatem. Si quis pro nominis Christi confessione cruciatus in tormentis uiderit quempiam denegasse, compatietur uulneribus negatoris, et non tam illum uictum, quam se uicisse miretur. Cautelam quoque scribentis attendite, quia non dixit: Considerans te, ne et tu cadas, sed: ne tu tenteris. uinci quippe, uel uincere, adiutore Deo in nostra estpotestate. Ceterum tentari in potestate tentantis est: si enim Saluator tentatus est, quis potest esse securus intentatum se uite huius maria transire? Non  ergo Paulus desperat salutem; sed manum porrigit deprecanti, et quantum in se est, flet cum flente, infirmatur cum infirmo, suaque iudicat aliena peccata. Iste per caritatem adimplet legem Christi, que lex est: Hoc est mandatum meum, ut diligatis inuicem. Que lex Filii Dei est? Diligite alterutrum, sicut et ego dilexi uos. Qui clementiam non habet, nec indutus est uiscera misericordie et lacrymarum, quamuis spiritalis sit, non adimplet legem Christi. Sed et si quis infirmus in fide est, et adhuc lacte nutritur infantie, nec potest tam cito a legali obseruatione ad spiritalia sacramenta transire: uos qui robustiores estis, eius onera portate: ne per scientiam uestram frater pereat, pro quo Christus est mortuus. Portat quoque fratris necessitatem, qui grauatum pauperem  onere egestatis adiuuat, et facit sibi amicos de iniquo mammona. Considerans teipsum, ne et tu tenteris. Quia et tu homo es, et potes in aliquo preueniri, et adiutorio indigere. Sani enim infirmos sustinent, et mortuos sepeliunt: quia et ipsi infirmari et mori posse se credunt. Alter alterius onera portate. uerbi gratia: Iram fratris tu portabis, cum tu aduersus eum non irasceris. Et rursum: Eo tempore quo te ira preoccupauerit, ille te lenitate et tranquillitate supportet. Certe uel si quis in se loquacitatem uicerit, et pertinaciam nondum uicerit, alius uero adhuc loquax, sed iam pertinax non sit: debet ille huius loquacitatem, et iste illius pertinaciam, donec illud in illo, et hoc in isto sanetur, caritate portare. Et sic adimplebitis legem Christi. Lex Christi caritas est,  dicit enim: Mandatum nouum do uobis, ut uos inuicem diligatis sicut ego dilexi uos. Nam si quis existimat se aliquid esse, cum nichil sit, ipse se seducit. Qui se putat non posse tentari, siue plus de se laudanti se, quam sue conscientie credit, seipsum seducit. Si quis non uult onera aliena portare, et immisericors suo tantum opere et uirtute contentus est, non querens que aliena sunt, sed que sua: hoc est, sui tantum amator et non etiam Dei, ipse se seducit. Opus autem suum probet unusquisque. Qui conscientiam habet operis boni, et seipsum considerans, opus suum non reprehendit, non debet de hoc apud alium gloriari, et laudem suam foras fundere, et communicare cum cunctis, et ex hominum querere fauore iactantiam:  sed in semetipso habeat gloriam, et dicat: Mihi absit gloriari, nisi in cruce Domini nostri Iesu Christi, per quem mundus mihi crucifixus est, et ego mundo. Qui gloriam querit ab altero, huic nec mundus crucifixus est, nec crucifixus est ipse cum Christo. Recepit quippe quod querebat ab hominibus mercedem suam. Et sic in semetipso tantum gloriam habebit, et non in altero. In sua conscientia, non in alterius adulatione. Item aliter: Hoc est portare oleum secum: non ex aliena laude pendere: sed quam gloriam in se habebit, nisi in eum cui dicitur: Gloria mea, et exaltans caput meum? qui gloriatur in sua iustitia, non in alieno peccato. Nihil enim proficit per alterius detrimentum, nec ex illius delicto in die iudicii quanto est iustior apparebit. Unusquisque enim  onus suum portabit. Si unusquisque onus suum portabit, alter alterius onera portare non poterit. Sed uidendum quod ibi preceperit, ut peccantes in hac uita nos inuicem sustentemus, et in presenti seculo alterutrum auxilio simus. Hic autem de Domini dicat in resurrectione iudicio, quod non ex alterius peccato, sed iuxta nostrum opus simus recepturi, in die iudicii hoc erit. Nam hic peccantes in hac uita inuicem nos sustentemus: et ideo dixit: Inuicem onera uestra portate, etc. Onus suum portabit. Non enim onus eius laus auferet seducenti. Communicet autem is qui catechizatur uerbo ei qui se catechizat in omnibus bonis. Communicet siue obedientia, uerbo, et actibus, imitatione, siue substantia uictus; qui a magistris spiritalia accipitis, magistris carnalia prebete. Nolite errare.  Deus non irridetur. Homo potest a serpente Dei uindictam negante irrideri, sicut Eua. Nam Deus exhibet quod promittit. Nam ut omnem diaboli astutiam excluderet, amplius Ade et Eue reddidit quam promisit. Et uxori Loth, etiam quod non predixerat, fecit. Que enim seminauerit homo, hec et metet. Et quantum seminauerit. Quoniam qui seminat in carne sua, de carne metet corruptionem. Qui spem ponit in circumcisione carnali, uel qui uitia seminat in spiritali conuersatione, uel in fide. Qui autem seminat in spiritu, de spiritu metet uitam eternam. Omne quod loquimur, agimus, cogitamus, in duobus seminatur agris, carne et spiritu: si bona sunt que de manu, corde, ore promuntur, seminata in spiritu, uite eterne fructibus redundabunt: si mala ab agro carnis excepta,  corruptionis nobis segetem pullulabunt. Item aliter: Qui legem carnaliter intelligit, repromissiones quoque carnales, et que in presenti seculo corrumpuntur, exspectat; qui autem spiritalis adiutor est, seminat in spiritu, et de spiritu metet uitam eternam. Illud etiam obseruandum, quod qui seminat in carne, cum additamento, sua, ponitur; qui autem seminat in spiritu, non dicitur, in spiritu suo, sed simpliciter, in spiritu: qui enim bona seminat, non in suo spiritu, sed in Dei Spiritu; et ideo nemo sibi aliquid tribuat, quia Dei dona sunt, quecunque bona sunt. Bonum autem facientes non deficiamus. Sicut in Ecclesiastico scribitur: Non impediaris orare semper, et non uerearis usque ad mortem iustificari: quoniam  merces Dei in eternum manet. Indeficientem ergo iustitiam indeficiens premium subsequetur: qui enim perseuerauerit usque in finem, hic saluus erit. Cohortatur eos ad studium perseuerantie, qui in hac uita mercedem boni operis exspectant: nescientes quia sicut in semine aliud sationis, aliud messis est tempus, sic et in presenti uita sementis est opera que uel in spiritu uel in carne metuntur. Messis uero futurum iudicium; et pro qualitate uel diuersitate sementis diuersas non facere messuras, centesimum, sexagesimum, et trigesimum fructum: quam segetem nemo potest metere deficiens. Qui enim perseuerauerit, ut supra dictum est, usque in finem, hic saluus erit. Quale est autem, ut cum peccatores quotidie in malis operibus augeantur, nos in bono opere lassemur.  Tempore enim suo metemus non deficientes. Nunc tempus seminandi est, non metendi: non ergo hic mercedem nostram queramus accipere; nec hieme tenera herba dimissa in presenti, ut hec herba non prematur, et non sit que in futuro metatur. Dicetur enim nobis: Recepistis bona uestra in uita uestra. Et iterum: Recepistis mercedem uestram. Ergo dum tempus habemus, operemur bonum ad omnes. Tempus sementis, ut diximus, tempus est presens, et uita quam currimus: in hac licet nobis quod uolumus seminare. Cum ista uita transierit, operandi tempus auferetur, siue egrotemus, siue sani simus: humiles, uel potentes; ignobiles, uel honorati; esurientes, atque uescentes, omnia in nomine Domini cum patientia et equanimitate faciamus, et implebitur in  nobis illud quod scriptum est: Diligentibus autem Deum omnia cooperantur in bonum. Quod si nos oportet in cunctos indifferenter liberalitatis frena laxare, quanto magis in domesticos fidei, et in Christianos, qui eumdem habent patrem, et eiusdem magistri appellatione censentur? uidetur mihi locus iste posse superioribus coherere, ut domesticos fidei magistros nominet; quibus supra omnia que putantur bona ab auditoribus suis iusserat ministrari. Ultimum sementis hoc tempus est, festinemus ergo campos omnes serere, et maxime eos qui sunt uberrimi repleamus: ne incipiamus tempore messium aliis epulantibus esurire. Maxime autem ad domesticos fidei. Et Iudeis, et paganis, atque Christianis, et bonis, et malis misericordiam faciamus, ne eis quod Deus non  negat denegemus: maxime tamen iis qui peculiarem fidei exhibent famulatum. uidete qualibus litteris scripsi uobis mea manu. Intelligite quam fiducialiter scripserim, et neminem pertimuerim, qui litteras mea manu perscripsi. Quicunque enim uolunt placere in carne. Qui Iudeis carnalibus placere desiderant, crucis Christi persecutionem sustinere timentes, non uestre aliquid saluti prouidentes. Hi cogunt uos circumcidi, tantum ut crucis Christi persecutionem non patiantur. Caius, qui et Iulius Cesar, et Octauianus Augustus, et Tiberius successor Augusti leges promulgauerant, ut Iudei, qui erant in toto orbe Romano dispersi, proprio ritu uiuerent, et patriis ceremoniis uiuerent. Quicunque igitur circumcisus erat,  licet in Christum crederet, a gentilibus quasi Iudeus habebatur, et nemo eum persequebatur: quam circumcisionem nunc Apostolus confidentiam nominat; et ideo dicit: Quicunque uolunt placere in carne, hi cogunt uos circumcidi, tantum ut crucis Christi persecutionem non patiantur. Neque enim qui circumciduntur legem custodiunt, sed uolunt uos circumcidi. uelut si circumcisio legem faceret custodiri, aliquid uideretur habere rationis ista persuasio; sed propter terrenam felicitatem, uel cupiditatem adipiscendi, uel timore amittendi; et ideo non uere custodiunt, quoniam carnalis cupiditas qua peccatur, mutatur potius quam augetur, cupiditate alia non sanatur: quia facit eos carnalis timor et cupiditas seruos: quia carnaliter cuncta obseruare se credunt. Ut in carne uestra glorientur. Siue quod discipulos ad se transduxerint. Mihi autem absit gloriari, nisi in cruce. Apud Iudeos. Domini nostri Iesu Christi. Non in propria iustitia uel doctrina, sed in fide crucis, qua mihi omnia peccata dimissa sunt, ut ego mundo morerer: et ille mihi solus potest in cruce Christi gloriari, qui tollit eam, et sequitur Saluatorem, qui crucifixit carnem suam cum uitiis et concupiscentiis; qui mortuus est mundo, et non contemplatur ea que uidentur, sed que non uidentur. Per quem mihi mundus crucifixus est, et ego mundo. Mortuus. In Christo enim Iesu neque circumcisio  aliquid ualet, neque preputium, sed noua creatura. Hoc tempore neque circumcisio prodest, neque preputium nocet. Sed hoc solum prodest, si quis renatus noua conuersatione utatur, sicut ait propheta: Innouate uobis noualia: et ne seminaueritis in spinis: circumcidite uos Deo uestro, et circumcidite preputium cordis uestri. Et quicunque hanc regulam secuti fuerint. Hanc regulam qua in sola fide spes ponenda est. Pax super illos et misericordia. Super Christianos: nam Iudei secundum carnem sunt Isrel. Et super Isrel Dei. Est enim Isrel, et non Dei, id est carnalis; non enim omnes qui ex Isrel, hi Isrelite. De cetero nemo mihi molestus sit. Nemo me amplius interroget quasi dubitans. Omnem enim ueritatem exposui. Ego enim stigmata Domini nostri Iesu Christi  in corpore meo porto. Ego enim signa et characteres non circumcisionis, sed crucis per passionem in corpore meo circumfero, et plagas uel flagella, que propter Christum sustinui. Gratia Domini nostri Iesu Christi cum spiritu uestro, fratres. Amen. Subscriptio Pauli talis est. Optat autem ut gratia cum eis Domini, non legis opera, comitetur: Cum spiritu, inquit, non in carne, in cuius circumcisione gloriantur carnales, uos autem spiritualiter circumcisi estis, et spiritualiter conuersamini.



EPISTOLA BEATI PAULI AD EPHESIOS.





ARGUMENTUM.


Ephesii sunt Asiani. Hi, accepto uerbo ueritatis, perstiterunt in fide. Hos collaudat Apostolus, scribens eis a Roma de carcere. Ephesii ex Iudeis et gentibus Apostolo predicante crediderunt, quibus firmiter stantibus scribit. In principio Epistole Iudeos appellans sacramenta Christi Incarnationis exponit. Post ad gentes conuertitur, et hortatur ut tantis beneficiis ingrati non sint. Deinde communiter usque ad finem moralia precipit statuta.



CAPUT PRIMUM.

Paulus apostolus Christi Iesu. Sicut omnibus Epistolis auctoritas preponitur apostolica. Per uoluntatem Dei. Subauditur Patris: non meis meritis. Sanctis omnibus qui sunt Ephesi. Omnis sanctus, fidelis, non omnis fidelis sanctus baptizatis fidelibus siue fideliter seruantibus sanctitatem: catechumenis qui habent fidem, quia credunt, sed non habent sanctitatem.  Et fidelibus in Christo Iesu. Qui licitis utuntur. Gratia uobis. Subsit. Et pax a Deo Patre nostro et Domino Iesu Christo. Tunc uobis erit gratia, si ei non sitis ingrati, et salutem uestram non uestris meritis, sed eius gratie deputantes. Pacem uero reconciliationis seruauimus, si nichil eius bonitati uel iustitie deinceps contrarium faciamus. Consueta eius est salutatio: cum ab utroque gratia optatur, unum esse monstrantur. Benedictus Deus et Pater Domini nostri Iesu Christi. A laudibus Dei incipit, qui talia eis donauerit, que inferius continentur. Qui benedixit nos in omni benedictione. Non in aliqua: ita ut nichil in ulla gratia desit. Spiritali. Non carnali prosperitate, nec terrena abundantia. In celestibus. Rebus, non in terrenis. In Christo. In capite omnia membra benedixit  et elegit, ut nos faceret sanctos et immaculatos: non quia futuri eramus, sed ut essemus. Sicut elegit nos in ipso. In Christo predestinauit. Ante mundi constitutionem, ut essemus sancti et immaculati. Quia Deo nichil est nouum, apud quem omnia erant antequam fierent: non ut quidam somniant, animas ante mundum in celo fuisse electas: sed Ecclesia sua sine macula et ruga in illis est prescientia predestinata atque electa, quia ipse scit qui sunt eius. Non sicut Pelagiani de hoc loco sentiunt, quod acceptis preceptis possint solo libero arbitrio esse immaculati, dicentes: Quoniam presciuit Deus nos tales futuros, ideo nos ante mundi constitutionem elegit, et predestinauit in Christo. Sed non ita est, nec quia futuros tales nos esse presciuit, sed ut essemus tales,  per ipsam electionem gratie sue nos tales ipse facturus, qua gratificauit in dilecto Filio suo. Cum ergo nos predestinauit, opus suum presciuit, quo nos sanctos et immaculatos facit. In conspectu eius et in caritate. Non hominum. Qui predestinauit nos. Hoc predestinauit, ut infundendo fidem filios Dei faceret omnes credentes. Loquebantur quidem uerbum Dei cum fiducia omni uolenti credere; sed ut crederent, iam Deus cor eorum tetigerat, sicut in ipsis Actibus legimus: Et credidit Lydia purpuraria, cuius Deus aperuit cor, ut intelligeret que a Paulo dicebantur. Et: Scit Dominus qui sunt eius; et: Preparatur uoluntas a Domino. In adoptionem filiorum. Non naturam. Per Iesum Christum in ipsum. Ut membra eius simus. Secundum propositum uoluntatis sue. Non secundum  merita nostra. In laudem glorie gratie sue. Ut laudemus gloriam iustitie et misericordie eius, quam contulit non merentibus. In qua gratificauit nos. Gratia uel uoluntate sua gratos nos sibi fecit in eo. Sic dicitur, gratificauit, a gratia, sicut iustificauit, a iustitia. In dilecto: in quo habemus redemptionem per sanguinem eius, remissionem peccatorum. In dilecto, subaudis, Filio suo. Non quia futuros nos tales esse presciuit; sed ut essemus tales, per ipsam electionem gratie sue tales fecit. Non solum nos redemit, sed etiam peccata remisit, ut sine nostro labore iusti essemus. Secundum diuitias gratie eius. Subauditur, habemus nos redemptionem: non secundum merita nostra. Ubi sunt qui dicunt sua industria posse saluari? Que superabundauit in nobis in omni sapientia  et prudentia: ut notum faceret nobis sacramentum uoluntatis sue, secundum bonum placitum eius. Plusquam abundauit, ut non solum a morte redemptis peccata dimitteret, sed etiam tantam nobis sapientiam donaret, ut uoluntatis eius occulta mysteria nosceremus; ipso pro sua clementia reuelante in hoc sacramento uoluntatis sue posuit diuitias gratie sue secundum bonum placitum eius, non secundum nostrum. Quod proposuit in eo. In Christo, in quo electi et predestinati sumus, ut nos ipse faceret sanctos: non quod preuiderit sanctos. In dispensationem plenitudinis temporum. In nouissimis temporibus, quando iam omnis dispensatio temporum legis et nature transacta est, atque prophetarum, sicut alibi dicit: Cum uenisset plenitudo temporum, misit Dominus Filium  suum. Instaurate omnia in Christo. Hoc proposuit. Que in celis, et que in terra sunt, in ipso. Multi super hac re diuersa senserunt: quidam aiunt celos animas, terram corpora accipiendum. Alii celos Iudeos, qui celestia precepta habuerant, terram esse gentiles. Alii uero asserunt in celis non angelos restauratos, sed eorum scientiam ex Christi tempore profecisse, qui tanquam ignari interrogabant: Quis est iste rex glorie? et docentur Dominum eum esse uirtutum. Sed quoniam restaurari non dicitur, nisi lapsum, melius est, si eorum gaudium per salutem hominum restauratum esse dicamus, quod ante habuerant quam homines a iustitia penitus declinarent. In terra uero genus humanum restauratum esse quis ambigat? Item aliter: Reparatur in celo illa que  cum principe suo cecidit angelorum portio, per augmentum et societatem sanctorum, de quibus scribitur: Sed sunt sicut angeli in celo. Reparantur quoque omnia in terra, cum etiam loco deficientium Iudeorum admittentur credentes ex gentibus. Et aliter: Restaurantur que sunt in terra, dum nos per mediatoris nostri sanguinem reconciliationemque reparamur. Reparantur celestia, cum de salute nostra gaudium nascitur angelorum. In qua etiam nos sorte uocati sumus. Nos qui ex Iudeis credidimus. Predestinati. Ante destinati, siue precogniti et presciti: non quia eramus, sed quia ab ipso de malis futuri eramus boni. Secundum propositum eius. Quia proposuit Iudeos primo restaurare, et sic gentes: licet  pars crediderit Iudeorum. Qui omnia operatur. Omnium causa uoluntas est Dei, quam rationabilem esse fidelium nullus ignorat, sine dubio bona. Si ipse omnia, ubi est superbia Pelagiana? Ipse ergo et ut credere incipiamus, operatur, qui omnia operatur. Secundum consilium uoluntatis sue. Non secundum merita nostra. Qui dicunt: uoluntas mea bona fecit me Christianum? cum audiuit: Secundum consilium uoluntatis sue, taceant de meritis. Ut simus in laudem glorie eius. Ut per signa que facimus, laudetur gloria Dei. Nos qui ante sperauimus in Christo. Nos ex Iudeis, qui priores credidimus, siue ex lege cum sperauimus. In quo. In quo etiam uobis annuntiata est salus. Et uos cum audissetis uerbum ueritatis, Euangelium salutis uestre. Gentes subaudiendum. In quo et credentes  signati estis. In quo Euangelio, uel in Christo, uno charactere signati, et hinc cognoscemini unus esse grex, quia et uos similiter ut nos uirtutes per spiritum operamini, que uirtutes arrha sunt future hereditatis. Si ergo mortuos suscitare arrha est, quanta erit ipsa possessio? Spiritu promissionis sancto. Qui promissus est per Ielem prophetam. Qui est pignus hereditatis nostre. Pignus datur, ut promissis credatur. In redemptionem acquisitionis. Quos sibi sanguine acquisiuit. In laudem glorie ipsius. Ut etiam in hoc nomen eius glorificetur a nobis. Propterea et ego audiens fidem uestram, que est in Domino Iesu, et dilectionem in omnes sanctos. Quam firmiter credatis Domino Iesu, et omnes sanctos, sine exceptione persone, uel notitie diligatis. Cauere enim a falsis prophetis,  et non omni spiritui credere: non ante probationem iudicare precipimur. Non cesso gratias agens pro uobis. Hoc est, fidem operibus comprobare: quia uobis dono misericordie sue infudit fidem, qua crederetis, et caritatem, qua diligeretis. Memoriam uestri faciens in orationibus meis. In orationibus, non ut quidam, iucunditate conuiuii; mihi autem nichil oratione iucundius. Ut Deus Domini nostri Iesu Christi Pater glorie. Pater glorie Domini nostri Iesu Christi. Det uobis spiritum sapientie et reuelationis. Quomodo Ephesiis a Deo sapientiam postulat, cum scientiam inflare dixerit ad Corinthios? sed distat in effectu, quod non distat in nomine: nam ibi scientia seculari loquitur, que stultitia est apud Deum: hic uero celestem diuinamque sapientiam petit, quam qui habuerit, humiliari  magis poterit quam inflari: et per quam dono Dei omnes possunt acquiri uirtutes: quia scientia sicut sine caritate inflat, ita cum caritate edificat. In agnitione eius. Quomodo optat ut agnoscant Deum, quem usque adeo sciebant, ut ei credentes pro eo omnes diligerent sanctos? Sed ut perfecte cognoscant quia Dei gratia, non suo merito sunt saluati: et quanta sit uirtus et magnitudo eius. uirtus, quia potest promissa premia uel penas implere; magnitudo, quia ubique est, et nichil eum potest latere. Qui enim hec cognouerit, et pro certo habuerit, peccare capitalia pertimescit. Nam qui humanam presentiam erubescit, multo magis diuinam. Inde filii Eli sacerdotis Deum nescisse dicuntur, quia eius presentiam  et potentiam minime timuerunt. Illuminatos oculos cordis uestri. Spiritalia promissa non nisi spiritalibus oculis preuidentur. Ut sciatis que sit spes uocationis eius, que diuitie glorie hereditatis eius. Si scieritis ad quam spem uocati estis, omnem spem seculi facile contemnetis. Et si diuitias hereditatis Dei uidetitis, omnis terrena uobis sordebit hereditas. Nemo enim regnum cum opibus suis sperans, es aut plumbum possidere dignatur. In sanctis. In iustis et sanctis: non omnibus hominibus. Et que sit supereminens magnitudo uirtutis eius in nos qui credidimus. Quis potest comprehendere magnitudinem uirtutis eius, et ineffabilem bonitatem, quam uel in eos qui ex circumcisione, uel in eos qui ex gentibus crediderunt contulit, ut eos faceret credentes, et Filio suo faceret membra, qui est caput Ecclesie sue, et ad  suam dexteram in celestibus collocaret? Secundum operationem potentie. Non secundum legem uel naturam. uirtutis eius, quam operatus est in Christo. Hec est supereminens magnitudo uirtutis eius super nos. Suscitans illum a mortuis. Nostre nature assumptione. Et constituens ad dexteram suam in celestibus super omnem principatum, et potestatem, et uirtutem. Dextera pro honore ponitur ac beatitudine; non ut Deus corporeus esse credatur: nam et Pater a dextris Filii esse dicitur, sicut scriptum est: Dominus a dextris tuis confregit. Ambo ergo a dextris sunt, quia nichil est in Diuinitate sinistrum. Dextera ergo Dei beatitudo; sessio, habitatio intelligenda est. Et dominationem. Quia unum cum Deo, uel in Deo est. Et  omne nomen quod nominatur. Si quod est aliud quod nescimus. Non solum in hoc seculo, sed et in futuro. Et omnia subiecit sub pedibus eius. In futuro, hoc est in celesti, quod nobis futurum est, non Deo, nec sibi. Et ipsum dedit caput omni Ecclesie. Christus caput Ecclesie est, omnium plenitudo membrorum. Que est corpus ipsius et plenitudo eius. Capitis. Qui omnia in omnibus adimpletur. Qui totus in membris omnibus adimpletur, non in singulis, ne ulla diuersitas meritorum sit: quando omnes crediderint, et perfecti fuerint, tunc erit corpus perfectum in omnibus membris.



CAP. II.

Et uos cum essetis. Hinc illis uult ostendere quantum eis beneficii sit collatum. Mortui delictis et peccatis uestris. Morte peccati, contra Pelagianos, qui  naturam tantum defendunt quantum ratio non habet: et dicunt fidem ex natura esse. Quid enim boni potest mortuus facere? In quibus aliquando ambulastis. Iam uero non ambulatis. Secundum seculum mundi huius. Ideo seculum homines seculi dicimus, sicut dicimus domum uel bonam, uel malam, dum habitantes in ea intelligimus homines seculi. Idola colentes nominat seculum, sicut et serpentes, quorum similes eramus sequentes diaboli uoluntatem. Secundum principem potestatis eris huius. Secundum principem illius potestatis, qui in hoc ere uentoso est de celis deiectus. Spiritus qui nunc operatur. Suasione, non ui. In filios diffidentie. In eos qui non credunt: unusquisque illius filius efficitur, quem imitatur, siue  quo dignus est: quomodo filii ire, et mortis, et gehenne. In quibus et nos. Non solum uos. Omnes aliquando conuersati sumus. Gentes Deum non credendo, Iudei male uiuendo: omnes originali peccato detinebamur. In desideriis carnis nostre, facientes uoluntates carnis et cogitationum. Quando anima nostra rebus terrenis et carnalibus inherebat: non solum desiderans, sed et faciens que cogitatio suggerebat. Et eramus natura. Ita nos paterne originis mala consuetudo possedit, ut omnes ad damnationem nasceremur. Filii ire, sicut et ceteri. Filii ire, sicut supra diffidentie, filii Ade, filii uindicte. Hec audiant et erubescant, qui tantum uitiate nature tribuunt, ut Apostolo contradicant, et a fide exorbitent. Deus autem, qui diues est in misericordia. Non solum in uirtute,  sed etiam in misericordia. Misereris autem, ait, omnium, quia omnia potes, et diligis ea que creasti: nec enim odiens aliquid constituisti. Propter nimiam caritatem suam. Nimia caritas est, rebelles seruos, et impios, uelut filios diligere. Unde considerandum est quantum dil gat iam sanctos effectos, qui tantum amauit peccatores et impios. Qua dilexit nos. Et misertus est nostri. Et cum essemus mortui peccatis. Rei mortis iam quasi mortui uiuebamus, non solum in originali peccato, sed etiam actuali. Conuiuificauit nos Christo. Sine peccato per baptismum faciendo, et resuscitando: nec debemus desperare in uobis fieri quod nostra natura iam possidet in Christo. Cuius gratia estis saluati. Gratis, non merito nostro, ut humilietur humana superbia, que se de meritis iactat,  et sciat gratiam gratis datam. Et conresuscitauit, et consedere fecit in celestibus in Christo Iesu. Quia ubi caput est, ibi erit et corpus, sicut et ipse ait: uolo ut ubi ego sum, et ipsi sint. Ut ostenderet in seculis superuenientibus. Ante predestinauit quod erat modo facturus. Abundantes diuitias gratie sue in bonitate. uere abundans gratia, ut non solum peccata donaret, sed etiam cum Christo resuscitaret: et nec hoc suffecit, nisi etiam nos ad dexteram Dei in celestibus collocaret in assumpto homine. Super nos in Christo Iesu. In corpus Christi, uel exemplo eius. Gratia enim estis saluati. Non meritis uestris, sed gratia gratis data. Hoc contra eos qui dicunt quod suis meritis saluentur. Per fidem. Per solam fidem, quam sanctus Spiritus dono suo infundit. Et hoc non ex uobis, Dei  enim donum est. Sed dono gratie, ne dicerent quod fides ex ipsis esset, et non ex Deo. Non ex operibus uestris, ut ne quis glorietur. Ne quis glorietur se suis meritis accepisse. Ipsius enim sumus factura. Quia nuper sumus in Christo renati, ut in bonis operibus Dei adiutorio ambulemus, que in Euangelio sunt ostensa. Creati in Christo, in operibus bonis. Non de illa creatione dicit, qua in Adam uel ex Adam nascimur, sed qua in baptismo per gratiam reformamur, ut ipsius adiutorio in bonis operibus ambulemus. Hec omnia ex gratia eueniunt, uel preparantur: nam quod sequitur, Que preparauit Deus, id est predesti nauit. Que preparauit Deus, ut in illis ambulemus. Preparauit Deus in presentia sua: et nunc dedit per  gratiam suam, secundum nouum hominem ambulemus: id est, predestinauit; predestinatio sine prescientia esse non potest. Propter quod memores estote, quod aliquando uos gentes. Commemorat illos de quanta ignobilitate ad summam regni perducti sunt, ut non sint ingrati ei qui hoc illis gratia sua prestare dignatus est. In carne, qui dicebamini preputium. Gentes preputium, Iudei circumcisio dicebantur. Ab ea que dicitur circumcisio. Non in corde per spiritum. In carne manu facta. Humana. Quia eratis in illo tempore sine Christo, alienati a conuersatione Isrel. Quia illi Christum in multis mysteriis et sacramentis habebant promissum: uos autem idola ceca et muta sequentes, nec in nomine Christum sciebatis, qui Dei populus habebatur. Et hospites  testamentorum. Etiamsi aliqui credebant, proselyti, hoc est, peregrini habebantur: quia extranee erant gentes ab Isrel et a Christo. Promissionis spem non habentes. Sicut illi sperabant promissa Dei que promiserat Abrahe, in Christo salutem esse uenturam. Et sine Deo in hoc mundo. Multos enim falsos deos sequentes, unum et uerum amiserant. Nunc autem in Christo Iesu. Unum estis in corpore eius, id est, Ecclesia. uos qui aliquando eratis longe a Deo facti, estis prope. Ita ut Iudeis equaremini. In sanguine Christi. Credite uos eius sanguine liberatos, qui uos illis equauit. Ipse enim est pax nostra. Reconciliatio populi utriusque ad inuicem, et ad Deum. Qui fecit utraque unum. Gregem. Et medium parietem macerie. Medius quasi paries et maceria sepserant: inter  utrumque populum onera legis, que gentes deterrebant, ne Isrelitico populo iungerentur. Ipse paries inimicitia nominatur. uel certe peccata tam actualia, quam originalia, que a Deo separare noscuntur, merito inimicitie dicuntur. Soluens inimicitias in carne sua, legem mandatorum. Hoc est circumcisionis et ceterorum, que non Dei uoluntas, sed populi duritia exigebat. Has inimicitias tulit Dominus, et pacem refudit, legemque euacuans, ut duos conderet in uno nouo homine: in quo non solum interiorem et exteriorem, sed etiam Iudeum significat, et Grecum, ut esset omnia in omnibus. Dominus enim sabbati, superstitionem tulit sabbati corporalis, et quasi medium soluit legis parietem, qui nos ab ea pietate, que secundum Deum est, decretorum difficultate  prohibebat: quia impossibile erat gentibus iuxta legem Moysi militare Deo. Decretis euacuans, ut duos condat in semetipsum in unum nouum hominem. Per fidem solam iustificans: et dum decernit, sola moralia ista destruxit, quo non solum exteriorem et interiorem, sed etiam in unum populum christianum ex duobus populis factum. Faciens pacem, et reconciliet ambos in uno corpore Deo. Quia ambo fuerant per peccatum auersi. Per crucem. Per solam fidem crucis, que neminem deterret. Non enim grauis est, quam subito accipere etiam latro potuit crucifixus, Interficiens inimicitiam. Separationis. In semetipso. In carne sua. Et ueniens euangelizauit. Ad hoc uenit. Pacem uobis, qui longe fuistis. Gentibus loquitur, que  longe a Deo discesserant: non loco, sed idola colendo. Et pacem his qui prope. Iudeis. Quoniam per ipsum habemus. Nemo uenit ad Patrem nisi per me. Ambo accessum. Populi. In uno spiritu ad Patrem. Unum corpus unum spiritum habet. Ergo iam non estis hospites, et aduene; sed estis ciues sanctorum et domestici Dei. Iam non extranei, nec proselyti: nec enim separauit uos a populo suo, sicut predixit Isaias: ciues eiusdem sunt et originis et habitationis. Superedificati super fundamentum. Fundamentum apostolorum et prophetarum Christus est, qui etiam lapis dicitur angularis; ut scriptum est: Lapidem quem reprobauerunt edificantes, duos parietes coniungens et continens. Et fundamentum autem, et summus, quia in ipso et fundatur et consummatur  Ecclesia. Apostolorum et prophetarum, ipso summo angulari lapide Christo Iesu. Prophetarum, Noui, non ueteris Testamenti: alioquin priores prophetas nominasse debuerat. In quo omnis edificatio constructa crescit. Ad comparationem templi Salomonis dicit instrui corpus Christi, id est, Ecclesiam: ut multo maiorem habeat munditiam et sanctitatem ueritas quam imago. In templum sanctum in Domino. In templo sancto non possunt poni lapides non sanctificati. In quo et uos. Ut et uos sitis Dei habitaculum spiritale, id est, non manu factum. Cedificamini in habitaculum Dei in spiritu. Apostolis et prophetis.



CAP. III.

Huius rei. Huius, quam superius memoraui, quod Filius Dei descendens de celis, et Iudeos et gentes saluauerit, et unum fecerit gregem. Gratia. Dono  Dei. Ego Paulus uinctus Christi Iesu. Siue uinctus catenis, siue uinctus amore Christi, non possum meam, nisi Dominus dederit, facere uoluntatem. Quando se uinctum nominat, confirmat Euangelium, ostendens quanta sit spes eius, pro qua talia pati libenter amplectitur, cum possit apud Iudeos ut legis doctor, et magnis diuitiis abundare, et summo honore haberi. Pro uobis gentibus. Secundum Euangelium inimici propter uos, quia eos unum esse dicebat. Si tamen audistis. Si firmiter retinetis. Dispensationem gratie Dei, que data est mihi in uobis. Quis fidelis seruus et prudens, quem constituit Dominus super familiam suam, ut det illi escam in tempore? Hec est dispensatio predicationis. Diligenter aduerte, quod gratie Dei tribuit quod est, ne aliquis de meritis extollatur;  et dum sibi tribuit, quod habet, dono Dei existat ingratus. Quoniam secundum reuelationem notum mihi factum est sacramentum. Iudeos et gentes unum esse in Christo, secundum reuelationem, non secundum humanam doctrinam. Sicut supra scripsi in breui, prout potestis legentes intelligere. Non quantum ego scribere poteram, sed quantum intelligere ualebatis. Prudentiam meam in mysterio Christi. Non in eloquentia seculari. Quod aliis generationibus non est agnitum filiis hominum. Sciebant, quidem antiqui prophete gentes esse uocandas; sed nesciebant nullam distantiam futuram inter Iudeum et gentilem: siue non ut homines prophete loquebantur. Sicuti nunc reuelatum est sanctis apostolis eius et prophetis. Propheti,  Noui Testamenti, quibus nunc asserit reuelatum. In spiritu. Per spiritum. Esse gentes coheredes. Non solum coheredes, quod potest esse diuersi generis: nec solum corporales, quia possunt eiusdem generis filii, non eiusdem esse in hereditate substantie. Sed et concorporales, et comparticipes promissionis in Christo Iesu. Unius corporis. Per Euangelium, cuius factus sum minister. Omnibus innotescit, proprie hoc mihi donum collatum esse. Secundum donum gratie Dei, que data est mihi. Non secundum meritum meum: unde cognoscamus non de meritis gloriandum, quia donum gratis datur. Secundum operationem uirtutis eius. Cuius uirtus me confortauit: siue per uirtutes Euangelium confirmatur. Mihi enim omnium sanctorum minimo data est gratia hec in gentibus. Est ergo  inter sanctos minimus, id est, extremus secundum ordinem, et maximus per gratiam. Quamuis enim se humiliauerit, tamen est opus in quo se humiliat unusquisque. Euangelizare. Annuntiare diuitias future hereditatis. Inuestigabiles diuitias Christi. Inuestigabiles per se humano sensui, non reuelationi diuine. Et illuminare omnes, que sit dispensatio sacramenti absconditi. Ut Iudeos et gentes sacramenti huius docerem rationem. A seculis in Deo. A prioribus seculis intra Deum, hoc est, ipsi soli notum erat. Qui omnia creauit. Et Iudeos, et gentes: siue omnem creaturam, contra Marcionem. Ut innotescat principatibus, et potestatibus in celestibus. Ut per me his, qui rebus celestibus per omnem Ecclesiam principantur, multiformis Dei gratia innotescat. Per Ecclesiam  multiformis sapientia Dei, secundum prefinitionem seculorum, quam fecit in Christo Iesu Domino nostro. Que prefiniuit, ut hoc tempore, quando homines aliter saluari non poterant, sola fide Christi saluarentur. In quo habemus fiduciam et accessum in confidentia. Non per nostram iustitiam habemus fiduciam et accessum ad Deum: sed in eo cuius fides nobis peccata dimisit. Per fidem eius. Audi fidem eius, et noli hoc tibi arrogare, quod de tuo habeas fidem, nisi ab illo datam. Propter quod peto, ne deficiatis in tribulationibus meis pro uobis, que est gloria uestra. Ne me audientes sine causa, et impune claudi, et contumeliis affici, ad Deum non pertinere putetis meam iniuriam; sed magis gloriari debetis, intelligentes, me tanta sine fructu pati non posse, quia  remunerationem in futurum retribuit. Huius rei gratia, flecto genua mea ad Patrem Domini nostri Iesu Christi. Ex quo omnis paternitas in celis et in terra nominatur. Ex quo omnis paternitas nomen accepit; siue ex quo omnis res paternitas nominatur: quia cum ille nobis pater primus et uerus sit, ab illius nomine deriuatur, a quo Patres alii appellantur. Ut det uobis secundum diuitias glorie sue. Ut uos per illuminationem scientie diuitiarum sue glorie confirmet. uirtute corroborari per Spiritum eius. Sapientie et protectionis sue. In interiori homine habitare Christum per fidem in cordibus uestris. Ubi interior homo per fidem robustus est, ibi habitat Christus, non ubi exterior saginatus. In caritate. Ut eum cognitis eius  beneficiis diligatis. Radicati et fundati, ut possitis comprehendere. Ut ex omni parte magnitudine scientie comprehendere ualeatis. Cum omnibus sanctis. Queris apud malos sapientiam, et non inuenies. Que sit latitudo, et longitudo, et sublimitas, et profundum. Quidam dicunt quod latitudo spatiosa uia intelligitur; longitudo, uita eterna; sublimitas, celum; profundum, inferna; ut scilicet horum omnium notitiam habentes, sciant quid eligant, quid refutent. Item aliter: in latitudine, bona opera caritatis; in longitudine, perseuerantiam boni usque in finem; in altitudine, spem celestium premiorum; in profundo, inscrutabilia iudicia Dei, unde ista gratia in homines uenit, et hunc intellectum coaptat sacramento crucis. Longitudo, ut longanimitate pro caritatis latitudine  molestie tolerentur. Altitudo, eternum premium. Profundum, unde gratuita gratia Dei secundum secretum uoluntatis eius existit. Scire etiam supereminentem scientie caritatem Christi. Supereminet scientie caritas Christi, ut ex ipsa nascatur, sicut radicem supereminet fructus. Ut impleamini in omnem plenitudinem Dei. Ut perficiamini in omnibus Christi uirtutibus. Ei autem qui potens est omnia facere superabundanter quam petimus aut intelligimus. Frequenter maiora tribuit non solum quam petimus, sed etiam intelligimus. Secundum uirtutem que operatur in nobis. Ex uirtute signorum hoc intelligimus, que operatur in nobis: uel quidquid boni per nos agitur, ipse operatur in nobis. Ipsi gloria in Ecclesia. Nos enim non habemus unde gloriari. In Christo Iesu in omnes  generationes. Quia ueniens Christus congregauit Ecclesiam ad gloriam Dei. Seculi. Immensa beneficia immensis laudibus celebranda sunt. Seculorum. Amen. Hucusque de mysterio Incarnationis Christi, et de uocatione gentium, et unitate cum Iudeis per Euangelium facta; eius mysterium ipse suscepit, ut per omnia per gratiam Dei uerbo et oratione sua eos exhibere perfectos edocuit.



CAP. Iu.

Obsecro itaque uos, ego uinctus in Domino, ut digne ambuletis uocatione qua uocati estis. Ego uos rogo, qui uestri causa sum uinctus, ut uos Dei filios agnoscentes digne tanto honore conuersemini: quia unaqueque dignitas habet propria instituta, quibus agnoscitur, et mentis, et corporis, ne ficta sit. Cum omni humilitate, et mansuetudine. Humilitas nichil  sibi uindicat: mansuetus nichil nocet, nulli malum pro malo reddit. Cum patientia supportantes inuicem in caritate. Et philosophi sufferunt, sed non in caritate, nec propter Deum; sed propter laudem humanam. Nos uero non ut laudemur, sed ut ille quem sustinemus proficiat, non cum dolore, sed cum amore sufferamus. Solliciti seruare unitatem spiritus in uinculo pacis. Per uinculum pacis unitas sancti Spiritus retinetur, quem unum omnes accipimus, et ubicunque unitas et concordia est, ibi Spiritum sanctum eiusque donum esse non dubitemus. Ubi autem discordia et dissensio, ibi spiritus contrarius, id est, operatio antichristi, qui iam mysterium operatur iniquitatis. Unum corpus, et unus  spiritus, sicut uocati estis in una spe uocationis uestre. Unum consensum debet habere in uno corpore omnium compago membrorum, que ad unam spem sunt uocata. Potest contra illos dici, qui sibi licere putant peccare, et aliis non licere: cum et ipsi in uno corpore baptizati, eumdem Spiritum acceperint: et cetera que sequuntur. Unus Dominus, una fides. Una omnium fides, in qua omnes credidistis. Unum baptisma, unus Deus. Cognoscant heretici qui rebaptizant. Et Pater omnium. Omnium etiam gentium credentium, non solum Iudeorum. Qui super omnes, et per omnia et in omnibus nobis. Super omnes uirtutes, quia omnipotens per omnia opera sua, quia immensus in omnibus Christianis secundum sanctificationem habitare dignatur. Unicuique autem nostrum  data est gratia. Non multa sunt corpora, sed membra diuersa per uarietatem gratiarum. Secundum mensuram. Secundum mensuram sue donationis, et discretionem largitatis sue: mensuram, fidem. Donationis Christi: propter quod dicit. Dona illius sunt, ut et preparemur unicuique gratie, et quomodo uult ipse dispensat. Cognoscamus dona, non presumamus de meritis. Ascendens in altum captiuam duxit captiuitatem, dona dedit hominibus. Quos diabolus captiuos tenebat in mortem, Christus captiuauit ad uitam, caput nostre nature sursum uehendo. Quod autem ascendit, quid est, nisi quia et descendit primum. Exponit cur dicatur ascendere, qui ubique est, secundum formam scilicet serui, ad quam non localiter descendere est, sed dignanter. Nam qui secundum  deitatem ubique est, quo ascendit, uel descendit? Corpus enim Domini, in quo passus est et resurrexit, uno loco esse potest: ueritas eius et diuinitas ubique est. In inferiores partes terre? Ergo sub terra est infernus. Qui descendit, ipse est et qui ascendit super omnes celos, ut adimpleret omnia. Qui descendit cum anima in infernum, ipse cum anima et corpore ascendit ad celos, ut impleret omnia que scripta sunt. Et ipse dedit quosdam quidem apostolos. Contra Arianos, quod una est Filii cum Patre operatio; nam ad Corinthios Deum Patrem dicit posuisse primo apostolos, secundo prophetas. Hic uero Christum eos dedisse commemorat. Quosdam autem prophetas. Noui Testamenti. Alios uero euangelistas. Omnis apostolus euangelista, non  tamen omnis euangelista apostolus: sicut Philippus, qui erat unus ex septem. Alios autem pastores et doctores. Pastores sunt sacerdotes, doctores omnes quicunque sunt idonei ad alios instruendos. Omnes ergo pastores etiam doctores [Supp., non autem omnes doctores] etiam pastores. Ad consummationem sanctorum, in opus ministerii, in edificationem corporis Christi. Hos omnes posuit ad hoc ut edificent Ecclesiam, que corpus est Christi, et omnes ad fidei perceptionem adducant. Donec occurramus omnes in unitatem fidei et agnitionis Filii Dei. uolo esse omnes homines sicut me: ille qui agnouit Filium Dei, non repugnat contra precepta Dei, nec committit capitalia, nec defendit  mala sua; quod tunc fiet, quando fuerit omnia in omnibus Christus: et omne schisma, uel contentio mortis carnisque discesserit, ut uoce libera dicant iusti: Ubi est, mors, cententio tua? et reliqua. In uirum perfectum. Sicut Christus. Qui enim dicit se in Christo manere, debet sicut ille ambulauit et ipse ambulare. In mensuram etatis plenitudinis Christi. Ut non annorum eius etatem, sed plenitudinis imitemur, fidei eius perfectionem teneamus. Ut iam non simus paruuli fluctuantes, et circumferamur omni uento doctrine. Ut non simus ignorantes, neque dubii, neque uacillantes, et more imperiti gubernatoris, omni uento nostre mentis uela pandamus, ut facile naufragemus, aut ad portum minime ueniamus. In nequitia hominum. Nequitia humana  et astutia a fidei recto cursu detorquent quos decipiunt. In astutia ad circumuentionem erroris. Errantibus remedium facile promittentes, permanere faciunt in errore, siue remedium erroris sui putant, si plures faciant secum errare. ueritatem autem facientes in caritate, crescamus in illo. Omnia in ueritate propter caritatem Christi, et nichil in hypocrisi facientes. Per omnia qui est caput Christus. In ipsius perfectione ex omni parte crescamus. Ex quo totum corpus compactum et connexum per omnem iuncturam subministrationis secundum operationem. Ex capite compactum et connexum corpus per omnem subiectionem operationis crescit, dum se alterutrum edificant diligendo; ita ut unumquodque membrum in sua mensura augeatur, hoc est, ut qui est oculus, in eorum  numero crescat, qui oculi officium gerunt, et singula suo loco membra proficiant. In mensuram uniuscuiusque membri, augmentum corporis facit in edificationem sui in caritate. Dum singula membra crescunt, maius efficitur corpus, dum se alterutrum membra in caritate edificant. Hoc igitur dico et testificor in Domino. Quod superius obsecrat, hic Domini obtestatione constringit. Ut iam non ambuletis sicut gentes ambulant. Nolo, ait, solo uos esse nomine Christianos, Deum ore confitentes, operibus denegare; sed quantum inter diabolum distat et Deum, tanta differentia debent filii Dei a filiis diaboli, non solum nomine, sed etiam operibus separari; ne Deum labiis honorantes, corde, hoc est affectu et timore longius absistamus, et dicatur de nobis: Sine causa  colunt me, hoc est, nullos ex mea cultura capiunt fructus. In uanitate sensus sui. uani sunt omnes homines, quibus non est scientia Dei. Tenebris obscuratum habentes intellectum. Habentes quidem naturalem intellectum, sed ignorantie tenebris obscuratum, ita ut pro Deo idola uenerentur; nos uero econtrario scientie lumine dono gratie illustratum. Alienati a uita Dei. Illi ideo a uita Dei alienati sunt, quia ignorant Deum. uos autem qui cognouistis Deum, sequi debetis. Per ignorantiam que est in illis. Notandum, quia idololatriam ignorantia generauit. Propter cecitatem cordis ipsorum. Excecatum est insipiens cor eorum dicentium: Non est Deus. Qui desperantes. Desperantes penam impiorum, et premium esse iustorum,  uel de futura uita. Semetipsos tradiderunt impudicitie. Necesse est, ut qui de futura desperant, presentibus hereant uoluptatibus, sicut in libro Sapientie dicitur ex persona eorum qui animam in ere solui presumpserant: uenite et fruamur bonis que sunt, et cetera. In operationem immunditie omnis, in auaritiam. Omnia crimina auaritie nomine comprehendit. uos autem non ita didicistis Christum. Ut sicut illi, id est gentiles, uiuatis. Ille enim uere Christum audiuit, et ab ipso didicit, qui nullo uitio gentibus similis inuenitur. Si tamen illum audistis et in ipso edocti estis, sicut est ueritas in Iesu. Sicut ille uere est mortuus, et uere resurrexit, ut nos uere in nouitate uite ambulemus, ut ait ad Romanos: Sicut in die honeste ambulemus, et cetera. Deponere uos  secundum pristinam conuersationem ueterem hominem. Exposuit quid sit uetus homo, et quomodo deponatur, scilicet qui pristinos errores repudiat, et secundum conuersationem Christi mutatur. Qui corrumpitur secundum desideria erroris. Faciens uoluntatem carnis et cogitationum. Renouamini autem spiritu mentis uestre. Sicut ait Ieremias: Facite uobis cor nouum et spiritum nouum. Et mente possumus accipere spiritum: renouamini in anima. Et induite nouum hominem. Ex uetere nouum intellige. Qui secundum Deum creatus est in iustitia et sanctitate. Exposuit quid sit hominem ad imaginem Dei esse creatum, ut sit scilicet iustus, et sanctus, et uerax sicut Deus. ueritatis. Non uanitatis, que uanam hominum gloriam aucupatur, cum scriptum sit: Iuste quod iustum est persequeris, et  iterum: Qui custodierint iuste iusta, iustificabuntur, non qui iniuste seruauerit iusta. Propter quod deponentes mendacium, loquimini ueritatem unusquisque cum proximo suo. Deponentes mendacium litterarum seculi, legis Dei loquimini ueritatem. Ipsas describit species sanctitatis, quibus homo nouus agnoscitur; sed et mendacium nos fugere docuit. Quoniam sumus inuicem membra. Nemo suum fratrem circumueniat, quia unum corpus sumus, et non possunt alterutrum membra se fallere, uel lacerare; nec enim manus ori mentitur, nec dentes laniant corpus, nisi ubi spiritus immundus inhabitat. Irascimini, et nolite peccare. Non mentem ira inebriet, sed seueritas dispensetur: nec tuam iniuriam, sed fratris animaduerte peccatum; uel irascimini uobiscum, in aliquod preuenimini  . Sol non occidat super iracundiam uestram. Nolite locum dare diabolo. Ne fidei uel scientie lumen in tua indignatione deficiat. Et locum damus diabolo iracundiam retinendo, uel si indignatio in odium conuertatur. Qui furabatur, iam non furetur. Irascendo uel furando locum damus diabolo, uel quolibet peccato; porta enim diaboli est rapina, sicut Spiritus sancti porta est iustitia. Magis autem laboret, operando manibus. Alienos labores inuasos suo labore compenset, et operando tribuat indigentibus, que multos furando fecit egentes. Quod bonum est, ut habeat unde tribuat necessitatem patientibus. Non quod malum est. Sunt enim multe uel inhoneste, uel male artes, ut maleficia et que uoluptati proficiunt. Omnis sermo malus  ex ore uestro non procedat. Non unus, non duo, sed omnes. Sed si quis bonus ad edificationem fidei. Notandum quia, licet omni Ecclesie precipiat, sed precipue sacerdotali officio: et non silentium imposuit, sed qualitatem loquendi mutauit, ut omnis sermo fidem edificet Christianam, et os nostrum ad solum pateat Dei uerbum. Ut det gratiam audientibus. Ut ex sermone nostro gratiam accipiant audientes, sicut alibi dicit: Sermo uester semper in gratia sale sit conditus. Et nolite contristare Spiritum sanctum Dei. Ex humana comparatione loquitur ut hominibus, ut ex nobis intelligamus quantam Spiritui sancto iniuriam faciamus, cum domum  eius in nobis aliqua peccati sorde polluimus: et quia de hospitio suo nobis condolet, ideo sic dolens tristis  abscedit. Ceterum tristitia, et ira, et cetera huiusmodi in nobis passiones sunt, quia passibiles sumus; in Deo uero dispensationes; nos enim ea inuiti patimur; ille uoluntate ad nostram emendationem assumit. Hec est inter Deum et hominem harum conditionum diuersitas, que et nature. Item aliter: Neque enim ipsa Spiritus sancti, que est quidquid ipse est, substantia contristari potest, cum hab at eternam atque incommutabilem beatitudinem, magisque sit ipsa eterna et incommutabilis beatitudo; sed quia in sanctis habitat, ut eos impleat caritate, qua necesse est ut spiritales homines gaudeant profectu fidelium et bonis operibus, ideo necesse est etiam contristentur lapsu uel peccatis eorum de quorum fide atque profectu gaudebant. Propterea Spiritus  sanctus dicitur contristari ab eis qui sic agunt, ut eorum factis contristentur sancti, non ob aliud, nisi quia Spiritum sanctum habent, cuius dono tam boni sunt, ut eos mali mestificent: sicut etiam dicitur Deus facere quidquid ipso ordinante fecerimus, ita recte dicitur Deus requiescere, cum eius munere requiescimus; sicut dicitur cognoscere, cum efficit ut nos cognoscamus; sicut et gemere, cum nos gemere facit. In quo signati estis. Nouum signum habere cepistis. In die redemptionis. In die baptismi signaculum Spiritus sancti accepistis. Omnis amaritudo. Ostendit in quo contristetur Spiritus sanctus, scilicet amaritudine, id est prouocatione. Et ira. Omnem occasionem tulit ne irascamur. Et indignatio, et clamor. Indignatio ex superbia est, cum aliquem iudicamus indignum, et ideo  eum non sustinemus. Non clamabit neque contendet uir bonus. Clamor qui ex furore descendit, quem non habuit Christus. Ceterum et Isaias clamare iubetur, et Dominus clamauit in templo: Si quis sitit, ueniat et bibat. Et blasphemia. Ut neminem blasphemetis. Tollatur a uobis cum omni malitia. Que uel inimico uicem referre potest. Estote autem inuicem benigni, misericordes. Seruat ordinem legis, ut non solum malitia tollatur, sed etiam benignitas inseratur. Donantes inuicem. Ne nobis dicatur: Serue nequam, omne debitum remisi tibi, et cetera. Sicut et Deus in Christo. Per Christum. Donauit nobis. Omnia peccata.



CAP. u.

Estote ergo imitatores Dei, sicut filii karissimi. Imitatione enim uel adoptione estis Dei filii, non natura,  sicut ait Dominus: Ut sitis filii Patris uestri, et cetera. Et ambulate in dilectione, sicut et Christus dilexit uos. Sicut et Ioannes ait: In hoc cognouimus caritatem eius, quia ille pro nobis animam suam posuit: et nos debemus pro fratribus animas ponere. Et tradidit semetipsum pro nobis oblationem et hostiam Deo. uoluntarie ipse se tradidit. In odorem suauitatis. Suauissimus Deo odor est caritas. Fornicatio autem. Omnia crimina breuiter comprehendit, duas nominando radices. Et omnis immunditia, aut auaritia. Quomodo enim in ueteri lege, de nefandis criminibus, que in occulto fiunt, et ea nominare turpissimum est, ne ea dicentes os et aures audientium polluerent, generaliter Scriptura complexa est dicens: uerecundos, uel reuerendos facite filios Isrel ab  omni immunditia. Et in hoc loco cetere extraordinarie uoluptates, ipsarum quoque opera nuptiarum, si non uerecunde et cum honestate, quasi sub oculis Dei fiant, tantum ut liberis seruiatur, immunditia nominantur. Nec nominetur in uobis, sicut decet sanctos. Consideremus si licet fieri quod non licet nominari. Aut turpitudo, aut stultiloquium. Stultiloquium etiam in hominum filiis reprehenditur. Aut scurrilitas, que ad rem non pertinet. Scurrilitas que risum mouet, et grauitati non conuenit Christiane, quia ad rem celestem diuinamque non pertinet. Sed magis gratiarum actio. Hoc magis agere et tractare debetis, ut Deo non sitis ingrati. Hoc enim scitote, intelligentes quod omnis fornicator. Contra illos agit qui solam fidem dicunt posse sufficere ad salutem sine operibus,  quod de illis solis bene dicitur, qui post baptismum rapiuntur, et tempus non habent operandi. Aut immundus, aut auarus, quod est idolorum seruitus. Quia huiusmodi actus non Deo, sed demonibus exhibentur. Auarus enim dum solidos seruat et pecunie famulatur, de qua nec sibi nec aliis prospicit, utique effigiem humanam colit, in modum simulacrorum, non congrue idolis seruire dicitur. Non habet hereditatem in regno Christi et Dei. Que Dei filiis, non diaboli preparatur. Contra Arianos, qui dicunt: Maior est qui prior nominatur. Nemo uos seducat inanibus uerbis. Dicendo, opus est ut fides sit, et homo, Christi tantum baptisma consequatur, quantumuis peccet, perire non potest. Propter hec uenit ira Dei in filios diffidentie. Ex preteritis futura cognoscite:  si Sodomitis pepercit et his qui in diluuio perierunt, parcet et uobis. Nolite ergo effici participes eorum. Si in peccatis participes fueritis, eritis et in pena consortes. Eratis autem aliquando tenebre. Quando nesciebatis Domini uoluntatem; nunc uero omnia cognouistis. Quantum ergo interest inter lucem et tenebras, tantum debetis a pristina conuersatione distare. Nunc autem lux in Domino: ut filii lucis ambulate. Diligenter aduertendum quia tenebre nos sumus; lux autem in Domino, ut nemo de suis meritis glorietur. Fructus enim lucis est in bonitate, et iustitia, et ueritate. Tales habet uera scientia fructus. Probantes quid sit beneplacitum Deo. De lege probate, quid Deus uelit, non quid homines asseuerent. Et  nolite communicare operibus infructuosis tenebrarum. Quia nec lux potest communicare cum tenebris. Non prodest quidquid sine timore uel scientia est Dei, uel quidquid non propter Deum fit. Magis autem redarguite. Non solum communicare nolite, sed etiam redarguite: Que enim in occulto fiunt ab ipsis. In domibus, uel in templis. Turpe est et dicere. Nobis dicere turpe est que illi quasi in tenebris facere non erubescunt. Omnia autem que arguuntur, a lumine manifestantur. Incipit lumen esse, cum credit, et uobis iungitur. Omne enim quod manifestatur, lumen est. Sicut ad Corinthios ait: Occulta etiam cordis eius manifestata fiunt, et tunc cadens in faciem suam adorabit Dominum, pronuntians quia uere Deus est in uobis. Propter quod dicit: Surge, qui dormis. Quasi  uocem alicuius sapientis conscientiam pagani pulsantis inducit. Et illuminabit tibi Christus. Cum ei credideris, efficieris lux. uidete itaque, fratres, quomodo caute ambuletis, non quasi insipientes, sed ut sapientes. Quasi filii sapientie et filii lucis, ne alicui offendiculum detis, et incipiatis causa ei perditionis existere. Redimentes tempus. uestra sapientia, uel cautela, et pro quiete uestra, calumniatoribus necesse est ut aliquid pereat. Quoniam dies mali sunt. Non dies mali sunt, sed homines; sicut locus dicitur malus, in quo aliquid mali committitur. Propterea nolite fieri imprudentes, sed intelligentes que sit uoluntas Dei. Scripturas scrutamini, quia ibi uoluntas eius agnoscitur. Et nolite inebriari uino, in quo est luxuria; sed impleamini spiritu, loquentes uobismetipsis. Exponit  continentie bonum, quia luxurie materiam appetere non conuenit crucifixis, sed Spiritu sancto repleri, quia ebrietas mater est uitiorum. In psalmis et hymnis, et canticis spiritualibus cantantes. Non de rebus seculi, sicut ait Dauid: Ut non loquatur os meum opera hominum. Et psallentes in cordibus uestris Deo. Non ore tantum Dei uerba cantemus. Gratias agentes semper pro omnibus in nomine Domini nostri Iesu Christi, Deo et Patri. Pro omnibus que eueniunt, sicut Iob, seu bona, seu mala, dicite: Sit nomen Domini benedictum; secundum Dauid: Benedicam Dominum in omni tempore. Subiecti inuicem in timore Christi. Non humano timore, uel auaritie causa, sicut quidam suis patronis adulantur. Mulieres uiris suis subdite sunt, sicut Domino. Quia non eos,  sicut Corinthios, lactabat incontinentes, sed perfecto cibo continentie nutriebat, timet ne in plerisque, cessante carnis officio, aut in mulieribus subiectio, aut in uiris cessaret caritatis affectus, et non tam continentiam quam diuortium docuisse uideretur. Ceterum quale est, ut noue uite predicator nulla ex causa hoc doceret quod ipsa natura poscebat. Quoniam uir caput est mulieris, sicut Christus caput Ecclesie. Ipse saluator corporis eius. Reddit causam subiectionis: quia prior est uir, et utriusque corporis debet esse saluator. Sed sicut Ecclesia subiecta est Christo, ita et mulieres uiris suis in omnibus. Omnibus piis debent parere preceptis. uiri, diligite uxores uestras, sicut et Christus dilexit Ecclesiam. Tam sancta caritate. Et  semetipsum tradidit pro ea. Ita et uos pro sanctitate uxorum nec mori, si necesse fuerit, recusetis. Ut illam sanctificaret, mundans eam lauacro aque. Aqua lauit corpus, animam sanctificatione uerbi, uel doctrina, sicut ad Hebreos ait: Abluti corpus aqua munda. In uerbo, ut exhiberet ipse sibi gloriosam Ecclesiam. Ita et uos corpora uxorum continentia, animam mundate doctrina. Non habentem maculam, aut rugam, aut aliquid eiusmodi. Ita sibi Christus mundauit Ecclesiam, ut et uetera crimina tolleret, et nouas maculas. Sed ut sit sancta et immaculata. Si omnibus membris immaculata est, maculati in ea esse non censentur, nisi rursum penis purgatoriis expurgentur; sed sine macula et ruga in futuro erit: nam modo permixta est, ut palea et triticum in area ante  uentilationem. Ita et uiri debent diligere uxores suas ut corpora sua. Ut quales ipsi cupiunt inueniri, tales et uxores exhibeant. Qui suam uxorem diligit, semetipsum diligit. Quia duo in carne sunt una. Nemo enim unquam carnem suam odio habuit; sed nutrit et fouet eam, sicut et Christus Ecclesiam. Non ut ei labores et dolores infligat, sed ut securam faciat et quietam. Non nuptias damnat, sed ad continentiam hortatur. Quia membra sumus corporis eius. Membra eius debent eum in omnibus imitari. De carne eius et de ossibus eius. Ex omni substantia sumus corporis eius. Propter hoc relinquet homo patrem et matrem suam, et adherebit uxori sue: et erunt duo in carne una. Sacramentum hoc magnum est. Amore, non loco solum. Ego autem dico in Christo et in Ecclesia. uerumtamen  et uos singuli unusquisque suam uxorem sicut seipsum diligat. Ego hoc, inquit, in Christo intelligo et in Ecclesia; sed tamen non ideo uos non amare debetis, imo amplius, ut Christus Ecclesiam. Quoniam Christus reliquit matrem, id est, relinquendo Synagogam Iudeorum, de qua secundum carnem natus est, et inherendo Ecclesie sue, quam ex omnibus gentibus congregauit. Quomodo reliquit Patrem? non quia recessit a Patre, sed quia in ea forma apparuit in qua equalis est Patri. Uxor autem timeat uirum. Subiecta sit tanquam infirmior, ut regatur.



CAP. uI.

Filii, obedite parentibus uestris in Domino. Parate eos disciplina, quia eos a parentibus secundum Deum precipit erudiri. Hoc enim est iustum. Ut mutua officia rependatis. Honora patrem tuum et matrem tuam.  Sed bonos: nam ipse Moyses docuit, contra Deum uenientes non sequendos, honorem tamen eis exhibere pro Dei timore debemus. Quod est mandatum primum in promissione. Promissionis primum in secunda tabula, que ad humanitatem pertinentia precepta sex numero continebat. Prima enim tabula propria diuina officia exigebat. Ut bene sit tibi, et sis longeuus super terram. Non in hac terra, in qua etiam impii et scelesti senes sunt, sed super illam terram quam et Dominus mitibus repromittit, et in qua iusti inhabitabunt; et quam Psalmista uisurum esse se credit. Et patres, nolite ad iracundiam prouocare filios uestros. Siue simpliciter accipiendum, ne immoderate et sine causa correpti magis ad iracundiam prouocentur.  Sed educate illis in disciplina et correctione Domini. Ne dum male uiuitis aut cum uxoribus, aut post uxores, malo uestro eos perdatis. Serui, obedite dominis carnalibus. Seruitium non natura dedit, sed captiuitas adinuenit; neque ex maledicto Cham cepit, ut quidam putant, cum exreges legamus esse generatos: sed in Chananeis impletum est, qui Isrel sunt filiis subiugati. Prouidit Apostolus ne doctrina Dei in aliquo blasphemetur, si credentes serui inuti les suis dominis fiant: et qui forte permissurus erat etiam alios seruos fieri Christianos, de ipsis iam factis incipiet penitere: si uero uiderit eos in melius pro fecisse, et fideles effectos, non solum alios optabi credere, sed etiam ipse saluabitur: Non enim uenit Christus mutare conditiones, sed mores. Cum timore  et tremore, in simplicitate cordis uestri. Hoc est, cum omni humilitate, exposita priori superbia. Sicut Christo. Christo facitis, quidquid propter Christum hominibus exhibetis. Non ad oculum seruientes, quasi hominibus placentes; sed ut serui Christi. Hoc est, nolite presentes tantum Domino operari. Facientes uoluntatem Dei ex animo, cum bona uoluntate seruientes, sicut Domino, et non hominibus. In his que Dei non sunt contraria uoluntati; in multis enim concurrunt cum lege naturaliter animi dominorum, quia seruos et fideles, et sobrios, et castos, et benignos habere desiderant. Seruite domino non cum murmuratione. Scientes quoniam unusquisque quodcunque fecerit bonum, hoc percipiet a Domino. Cuicunque propter Deum benefeceris, a Deo exspectas mercedem.  Siue seruus, siue liber. Non uos desperare faciat conditio seruitutis. Et uos, domini. Audite me: si et illos uultis audire, date illis exemplum. Eadem facite illis. Ne si fugerint, non religioni, sed tue incipies malitie imputare. Remittentes minas: scientes quia et illorum et uester Dominus est in celis. Minamini propter disciplinam, sed remittite propter misericordiam, ut et uobis a uestro Domino remittatur. Et personarum acceptio non est apud Deum. Apud Dominum usque adeo unum estis, ut equaliter empti sitis, una uobis sit hereditas repromissa. De cetero, fratres, confortamini in Domino, et in potentia uirtutis eius. Epistolam generali exhortatione concludit, in exemplo Domini et uirtute. Induite uos armaturam Dei, ut possitis stare aduersus insidias diaboli. Contra spiritales  hostes spiritalia arma sumenda sunt, ut dissimilitudo nature armorum spiritualium fortitudine protegatur. Quia non est nobis colluctatio aduersus carnem et sanguinem. Caro et sanguis homo dicitur. Sed aduersus principes et potestates. Qui sibi principatum in huius mundi hominibus usurparunt, et qui homines ignorantes, et impios ad peccata committenda et instigant, et gubernare uidentur. Aduersus mundi rectores tenebrarum harum. Ne quis spiritus nefandos cum auctore et principe suo diabolo regere celum et terram et mare arbitraretur, subiecit et expressit quid deceret, mundi. Tenebrarum, inquit, harum, id est tenebrarum harum, utique infidelium et impiorum, qualibus iam credentibus dictum est: Fuistis aliquando  tenebre, nunc autem lux in Domino. Fuistis tenebre, id est infideles; nunc autem per Dominum facti estis fideles. Contra spiritalia nequitie. Sunt enim et spiritalia bonitatis. In celestibus. In ere, in quo aues uolantes, celi uolucres appellantur. Propterea accipite arma Dei. Quia tales habetis inimicos. Ut possitis resistere in die malo. Dies malus est nobis, quando impugnamur a malo. Et in omnibus. Non in uno. Perfecti stare. Ut cum Dei adiutorio diabolicis insidiis perfecte armis spiritalibus resistamus, lumbos mentis accincti, hoc est casti, et in omni prelio uiriliter preparati, et ab omnibus curis seculi expediti. State ergo succincti lumbos uestros in ueritate. Non hypocrisi. Et induti loricam iustitie. Sicut lorica multis armillis intexitur, uel circulis, ita et iustitia diuersis uirtutum  connectitur speciebus; munit autem non solum pectoris conscientiam, sed et uentris continentiam, necnon et ad femorum pertingit libidinem cercendam. Et calciati pedes in preparationem Euangelii pacis. Sicut calciati pedes fiducialiter ambulant, ita et uos intrepide predicate. In omnibus sumentes. In omnibus preliis fide tegamur, quia scutum ipsorum-quoque armorum defensio est, et sine hoc infirma sunt omnia. Ita et he uirtutes sine fide saluare non possunt. Scutum fidei, in quo possitis omnia tela nequissimi ignea exstinguere. Sicut scutum omnia iniecta respuit et excutit, ita et fides omnes eius suasiones exstinguit, quamuis, quasi rationales, lumen habere uideantur. Et galeam salutis assumite. Que omnes sensus capitis a prauis officiis protegat aut abscondat.  Et gladium. Nemo miles audet ad pugnam sine gladio proficisci; se enim utcunque tueri potest, sed hostem non ualet interimere; nonnunquam etiam ab audaci hoste suis armis exspoliatus occiditur. Ita sine Dei uerbo iustitia omnis intecta est. Spiritus, quod est uerbum Dei. Spiritalem gladium. Per omnem orationem et obsecrationem. Nunc gladium postulate, et semper habete. Orantes omni tempore in spiritu.  Ne impediaris orare semper, sed pro rebus spiritalibus deprecare. Et in ipso uigilantes in omni instantia, et obsecratione, pro omnibus sanctis et pro me. Nihil enim prodest dormientis more iacente corpore animo peruagari, dum hac uanitate nec ab homine aliquid impetretur. Ut detur mihi sermo in apertione oris mei cum fiducia notum facere mysterium Euangelii. Ut abundanter et sine metu persecutionis uel odii Iudeorum exponam uniti in Christo populi rationem. Pro quo legatione fungor in catena. Omnes enim uerbi legatos talia necesse est sustinere. Ita ut in ipso audeam prout oportet me loqui. Tunc enim maior fiducia erit, si rationabiliter dicatur, et sit abundantia, que exprimat rationem. In ipso, inquit, et non in meis uiribus. Ut autem et uos sciatis que circa me  sunt, quid agam, omnia nota faciet uobis Tychicus carissimus frater, et fidelis minister in Domino: quem misi ad uos in hoc ipsum ut cognoscatis que circa nos sunt, et consoletur corda uestra. Sollicite agit, non solum ut proficiant, sed etiam ne deficiant in tribulationibus eius, uel ne in aliquo contristentur. Pax fratribus. Et pax, caritas et fides perfectum faciunt Christianum. Simulque notandum quod hec nobis non a nobis, sed a Deo Patre, et Domino Iesu Christo esse confirmat, ut ne quis de suis glorietur meritis, et se dicat fidem non a Deo accipere. A quo ergo pax et caritas, ab illo est et fides. Propter quod ab illo eam quam non solum augeri habentibus poscimus, sed et non habentibus dari deprecamur. Et caritas. Charitas maior est pace; potest enim eam habere  quis, non tamen et amari. Cum fide, a Deo Patre nostro et Domino Iesu Christo. Sine fide enim infructuosa sunt omnia. Et diligenter attendite quod et ipsa fides cum reliquis uirtutibus nobis donatur. Gratia cum omnibus qui diligunt Dominum nostrum Iesum Christum in incorruptione. Amen. Siue in castitate, siue in quorum corde nullo adulterino seculi amore Christi dilectio uiolatur. Scripta ab Urbe.



AD PHILIPPENSES D. PAULI EPISTOLA.





ARGUMENTUM.


 Quid sanctus Hieron. de diuo Paulo dixerit in Apologetico ad Pammachium uideamus: »Paulum apostolum proferam, quem quotiescunque lego, uideor mihi non uerba audire, sed tonitrua. Legite Epistolas eius, et maxime ad Romanos, ad Galatas, a que ad Ephesios, in quibus totus in certamine positus est; et uidebitis eum in testimoniis que sumit ex ueteri Testamento, quam artifex, quam prudens, quam dissimulator sit eius quod agit. uidentur quidem uerba simplicia, et quasi innocentis hominis, ac rusticani, et qui nec facere, nec declinare norit insidias: sed quocunque respexeris, fulmina sunt. Heret in causa; capit omne quod tetigerit; tergum uertit, ut superet; fugam simulat, ut occidat.« Philippenses sunt Macedones. Hi accepto uerbo ueritatis, perstiterunt in fide, nec receperunt falsos apostolos; hos Apostolus collaudat scribens eis a Roma. In Actibus apostolorum legimus, quia ipso predicante crediderint Philippenses: tantum autem profecerant in fide et scientia, ut etiam fiducialiter et predicarent, et defenderent  Euangelium. Quapropter ab istis solis se memorat accepisse, etiam cum aliis predicaret. Hos ergo  collaudans monet, ne eius passionibus terreantur, quibus non destruitur Christi Euangelium, sed firmatur, dum omnes intelligunt tanta eum non posse pro re falsa uel dubia sustinere; et hortatur eos exemplo suo libenter usque ad mortem certare pro Christo.



CAPUT PRIMUM.

Paulus et Timotheus serui Iesu Christo. Omnis apostolus et seruus, non omnis seruus apostolus. Omnibus sanctis in Christo Iesu, qui sunt Philippis. Non passim omnibus Philippensibus, quia erant ibi et pagani. Cum episcopis et diaconibus. Episcopos hic non solum pontifices, sed et presbyteros intelligimus. Non enim in una ciuitate plures erant episcopi: hoc etiam in apostolorum Actibus inuenitur. Gratia uobis et pax a Deo Patre nostro et Domino Iesu Christo. Bonorum memoria cum gratiarum  actione celebratur. Gratias ago Deo meo in omni memoria uestri semper in cunctis orationibus meis, pro omnibus uobis. Ostendit circa eos dilectionem suam, pro quibus semper exorat. Cum gaudio deprecationem faciens. Non cum merore, sicut pro peccatoribus. Super communicatione uestra in Euangelio. Quia communicatis in Euangelio predicando. A prima die usque nunc. Ab initio fidei uestre deprecor, ut perseueretis. Confidens hoc ipsum. Confido me impetrare. Quia qui cepit in uobis opus bonum, perficiet. Notandum quia, ut incipiamus, ipsius gratia est, ne quid sibi humana superbia arroget; quia et fides, et doctrina, et scientia ab illo donatur, et ipse in nobis incipit et consummat. Usque in diem Christi Iesu. Usque ad diem mortis. Sicut est mihi iustum hoc sentire pro  omnibus uobis. Charitas enim omnia sperat. Eo quod habeam uos in corde, et in uinculis meis. Tantum uos diligo, ut mihi memoriam uestri nec uistribulationum, nec sollicitudo defensionis auferat. Et in defensione, et confirmatione Euangelii. Confirmatio Euangelii est, Deo confirmante, constantia predicantis. Socios gaudii mei omnes uos esse. Hoc sentio de uobis, et credo quia sicut tribulationis mee socii estis, ita eritis et gaudii. Testis enim mihi est Deus, quomodo cupiam omnes uos in uisceribus Christi Iesu. Siue eius inesse uisceribus, siue ita uos. tanquam uiscera eius desiderio. Et hoc oro, ut caritas uestra magis ac magis abundet. Notandum quod non solum precipit ut faciant, sed et orat pro eis; ut sciamus quia non sufficit lex iubendo, nisi gratia subuenerit iuuando. In scientia  et omni sensu, ut probetis potiora. Notandum quia scientibus maiorem adhuc scientiam deprecatur, ut sinceri esse preualeant: que scientia cum caritate edificat. Ut sitis sinceri et sine offensa in diem Christi. Sinceri, sicut baptismi grat a reparauit. Repleti fructu iustitie per Iesum Christum. Ut non solum sinceri a corruptione sitis, sed etiam fructibus iustitie abundetis dono Christi, qui non modo malitiam non habet, sed etiam bonitate redundat. In gloriam et laudem Dei. Ut glorificetur Deus in nobis: non humana presumptio, et uana gloria, sibi tribuens si aliquid boni habere uidetur. Sed ut uideant homines opera bona, et glorificent Deum, cuius donum est quod habemus. Scire autem uos uolo, fratres, quia que circa me sunt. Consolatur eos de tribulatione sua, quia audierant  eum uinctum in domo Cesaris custodiri. Magis ad profectum uenerunt Euangelii. Non solum non obsunt, sed etiam prosunt, dum manifestatur, me non pro aliquo crimine, sed pro Christo omnia sustinere. Ita ut uincula mea manifesta fierent in Christo in omni pretorio. Apud omnem iudicem. Et in ceteris omnibus. Subauditur locis. Ut plures ex fratribus in Domino confidentes, uinculis meis abundantius auderent sine timore uerbum Dei loqui. uinculorum meorum exemplo incitati, dum me uident hec pro Christo libentissime pati. Quidam quidem et propter inuidiam et contentionem, quidam autem et propter bonam uoluntatem Christum predicant. Dum mihi apud credentes gloriam auferre desiderant, quasi qui solus  mihi uindicem scientiam predicandi. Alii etiam alios saluari uolentes, fideliter annuntiant Christum, quidam autem ex caritate adiuuant me Euangelium defensare. Alii autem dolose predicant ut me amplius grauent, quasi plures discipulos facientem, et doctrina mea totum orbem implere conantem: ut mihi maiorem inuidiam cumularent. Quidam ex caritate, scientes quoniam in defensionem Euangelii positus sum. Scientes quia non a me, sed a Deo ad hoc sum positus. Quidam autem ex contentione Christum annuntiant, non sincere, existimantes pressuram se suscitare uinculis meis. Non sincera conscientia; quia propter lucrum presentis temporis predicabant, et illi sua predicatione inuidiam excitabant, et augebant penas uinculorum eius, et de illius penis gaudebant.  Ille uero gaudebat, quia et per fallaces uerum predicabatur, et per malorum ora Christus annuntiabatur. Quid enim? dum omni modo, siue per occasionem, siue per ueritatem, Christus annuntietur. Non mihi cura est qua mente predicent, dummodo, quod cupio, Christi nomen omnibus innotescat et a multis credatur. Quapropter et modo gaudeo, et in futurum gaudebo. Et in hoc gaudeo, sed et gaudebo. Siue per occasionem odii, uel inuidie: non quia maleuolus erat, et de alieno malo gaudebat; sed quia et a malis uerbum predicabatur, et per malorum ora Christus annuntiabatur. Scio enim quia hoc mihi proueniet. Quod non solum per uerbum et passionem meam, sed etiam per odium Christi Ecclesie augmentantur; quia nouit Dominus de malis bene  operari. Ad salutem, per uestram orationem et subministrationem Spiritus Iesu Christi. Qui ad meam omnia salutem gubernat, et aduersa uertit in prospera. Secundum exspectationem meam, et spem. Quia de omnibus his exspecto mercedem, et ut conuertantur sustineo. Quia in nullo confundar. Ille enim neque in opprobriis neque in contumeliis, nos uero in omnibus confundimur: quamuis secundum Deum sit: unde ostendimus, nos laudibus hominum deseruire, non Christo. Sed in omni fiducia, sicut semper. Nulla res me terret. Et nunc magnificabitur Christus in corpore meo, siue per uitam, siue per mortem. Et uita mea et mors ad magnificentiam pertinet Christi, qui me in omnibus confortat: insultat inimicis suis, quod habebit, si seruauerit Christum  annuntiando, plurimum fructum. Mihi enim uiuere Christus est, et mori lucrum. Nulla iam hic uoluntas uiuendi est, nisi ut corpus eius edificem exemplo meo: lucrum maximum computans iam secularibus laqueis non teneri, iam nullis peccatis et uitiis carnis obnoxium fieri, quod post hanc uitam sine dubio est futurum. Quod si uiuere in carne hic mihi fructus operis est. Quia nec hic sine fructu anime, dono Domini uiuo. Et quid eligam, ignoro. In tantum mihi utraque expediunt, ut quid eligere possim ignorem, que mihi nocere putantur. Coarctor autem e duobus, desiderium habens dissolui, et cum Christo esse, multo magis melius est. Permanere autem in carne, necessarium propter uos. Illud mihi melius, illud uobis  necessarium: et mortem illos non timere, sed eligere debere, suo docet exemplo: et ne contristentur, mansurum se in carne spiritu prophetico repromittit. Et hoc confidens scio, quia manebo et permanebo in omnibus uobis. Non solum credo, sed scio. Ad profectum uestrum et gaudium fidei, ut gratulatio uestra abundet in Christo Iesu in me. Ut per profectum de fructu fidei uestre gaudium habeatis. Per meum aduentum iterum ad uos. Ut me uiso, iterum abundantius gratulemini. Tantum digne Euangelio Christi conuersamini, ut siue cum uenero et uidero uos. Omnia eius precepta seruetis. Siue absens, audiam de uobis, quia stetistis uno spiritu. Sicut legimus, quia erat eis cor unum et anima una, nec quidquam suum dicebant, sed erant eis omnia communia. Unanimes, collaborantes  fidei Euangelii. Omnes unanimes in pugna uictoriam faciunt. Et in nullo terreamini ab aduersariis; que est illis causa perditionis. Neque callidis lisputationibus, neque passionibus, neque opprobriis. uobis autem, salutis. Quia uult suos probatos coronari. Unde apostoli ibant gaudentes, quia digni habiti sunt pro nomine Iesu contumeliam pati; et Iob permittitur tentari, quia Dei adiutorio protectus, nec uinci habebat, et eius gloria amplianda erat aduersario superato atque confuso. Et hoc a Deo; quia uobis donatum est pro Christo, non solum ut in eum credatis. Occasio fidei a Deo donata est, quia nisi uenisset Christus, et non solum docuisset, sed etiam corda tetigisset, inanis fuerat predicatio nostra: et quamuis in Actibus legamus fidem uoluntariam esse, tamen  euidenter hic docet quod Dei donum sit ut credamus; et ideo nichil nobis donemus, quia ut credamus et ut perseueremus, uel pro ipso patiamur, ipsius donum est: unde euidenter patet fidem, qua credimus, ipsius donum esse; nempe utrumque dixit esse donum ut et credamus et ut patiamur. Sed ut etiam pro illo patiamini. Non solum fidei insipientiam, sed etiam martyrii donum ac premium ab ipso habemus. Idem certamen habentes, quale et uidistis in me, et nunc audistis de me. Nihil noui patiamini, sed hoc quod et presentes uidistis de me, et nunc absentes audistis.



CAP. II.

Si qua ergo consolatio in Christo. In omni tribulatione in Christo solo consolamini. Si quod solatium caritatis. Non amicorum. Si qua societas spiritus.  Spiritalium, non carnalium. Si qua uiscera miserationis. uestri miseremini, non parentum. Implete gaudium meum. In talibus discipulis doctor exsultat. Ut idem sapiatis. Hoc ipsum. Eamdem caritatem habentes, unanimes. Omnes in alterutrum. Ipsum sentientes. Hoc alteri sentio, quo tibi . Nihil per contentionem, neque per inanem gloriam. Ne aliquid in Dei emulatione faciamus, sed ne quis nobis melior esse uideatur. Sed in humilitate superiores sibi inuicem arbitrantes. Si omnes a quibus iniurias patimur, superiores putaremus, patienter ferremus: nemo enim a patre uel a domino indigne fert se iniuriam accepisse. Cogitandum etiam nullum esse hominem, qui non possit habere aliquod bonum, quod tu nondum  habes, etiamsi lateat; in quo sine dubio possit te esse superior: que cogitatio ad contundendam et edomandam superbiam ualet, ne arbitreris, quoniam aut quedam eminent et apparent, ideo alterum nulla habere que lateant, et fortasse maioris ponderis illi inesse bona, quibus te superat nescientem. Non que sua sunt singuli considerantes, sed ea que aliorum. Non que nobis solis expediunt, sed que et aliis prosunt. Hoc enim sentite in uobis. Tanta humilitas in uobis sit; quia quamuis se quisque humiliet, humilior Christo non erit. uult ostendere Christum non propter se passum, sed propter alios. Aliqui hunc locum ita intelligunt, quod secundum diuinitatem se humiliauerit Christus secundum formam, scilicet Dei, secundum quam equalitem Dei non rapinam  usurpauerit, quam naturaliter possidebat, et exinaniuerit se, non substantiam euacuans, sed honorem abscondens, formam serui, hoc est substantiam hominis induendo, et per omnia ut homo tantummodo apparendo, atque humili obedientia nec crucis mortem recusando. Sed quomodo hec expositio Arii calumniam effugiat, considerandum est: qui nichil aliud agit, nisi ut Filium asserat minorem: ac si dicatur exaltatus a Patre secundum diuinitatem, et nomen accepisse quod antea non habebat, nisi forte pronuntiate persone, que secundum formam hominis dicta sunt, Deo ascribantur. Quia Christus Deus homo recte creditur; et ideo bene sentit, qui sic sentit, nec contra fidem sentit. Quod et in Christo Iesu. Secundum quod Christus est, et iehsu.  Qui cum in forma Dei esset. Id est, imagine Dei absque peccato, siue in quo erat Deus, id est, plenitudo diuinitatis. Non rapinam arbitratus est, esse se equalem Deo. Quod erat humilitate celauit, dans nobis exemplum, ne de nobis in aliquod gloriemur: non rapuit quod habebat, id est equalitatem Patris, quam naturaliter habebat, non rapuit. Sed semetipsum exinaniuit. Assumendo quod non erat, non amittendo quod erat. Formam serui. Ita ut pedes lauaret, nichil sibi uindicans potestatis, quam haberet omnium dominatum, quasi Unigeniti a Patre. Accipiens. Carnem nostram peccatricem sine peccato. In similitudinem hominum factus. Non semper similitudo uera est; nam genuit Adam filium secundum imaginem et similitudinem suam, et uocauit nomen eius Seth. Et habitu  inuentus ut homo, humiliauit semetipsum; factus obediens usque ad mortem. Ut nobis perfecte obedientie monstraret exemplum. Mortem autem crucis. Quia nulla mors peior, propter diuturnum cruciatum. Propter quod et Deus illum exaltauit, etc. Diuinitas non exaltatur, quia nec humiliari potest: et illi donatur, qui non habet, unde secundum humanam magis naturam potest intelligi, quam secundum diuinam. Si et nos exaltari cupimus, exemplo Christi, fratribus seruiamus. Si enim ille Dominus et magister seruis et discipulis ministrauit, quanto magis nos maioribus et equalibus seruire debemus, et Deo ac sancti usque ad mortem obedire, ne magistrum humilem superbi discipuli non sequamur! Ut in nomine Iesu  omne genu flectatur, celestium, terrestrium et infernorum. Ut omnes simul adorent hominem assumptum in uerbum. Et omnis lingua confiteatur quia Dominus. Omnium gentium et angelorum. iehsu Christus in gloria est Dei Patris. Hoc est in natura, et gloria deitatis, id est eiusdem est glorie et equalitatis. De loco isto integram expositionem D. Augustini posuimus. De eo quod scriptum est: Et habitu inuentus ut homo. Multis modis habitum dicimus: uel habitum animi, sicuti est cuiusque discipline perceptio usu roborata atque firmata; uel habitum corporis, secundum quem dicimus alium alio esse succulentiorem et ualidiorem, que magis proprie habitudo dici solet; uel habitum eorum que membris nostris accommodantur extrinsecus, secundum quem dicimus uestitum,  calciatum, armatum, et si quid eiusmodi est. In quibus omnibus generibus, siquidem nomen hoc dictum est ab illo uerbo, quod est habere, manifestum est in ea re dici habitum, que accidit alicui, ita ut eam possit etiam non habere; nam et doctrina accidit animo, et succus ac robur corpori: et uestis, atque arma, non dubium est quin accidant membris nostris; ita ut et imperitus possit esse animus, si ei doctrina non acciderit; et exile atque languidum corpus sine succo uiscerum et robore; et nudus sine ueste, et inermis sine armis, et pede nudo sine calciamentis, esse homo possit. Habitus ergo, in ea re dicitur, que nobis ut habeatur, accidit: uerumtamen hoc interest, quod quedam eorum que accidunt nobis, ut habitum faciant, non mutantur a nobis, sed  ipsa nos mutant, in se ipsa integra et inconcussa manentia: sicuti sapientia cum accidit homini, non ipsa mutatur, sed hominem mutat quem de stulto sapientem facit. Quedam uero sic accidunt, ut mutent et mutentur; sicuti cibus, et ipse mutans speciem suam in corpus nostrum uertitur, et nos refecti cibo ab exilitate atque languore, in robur atque ualentiam commutamur. Tertium genus est cum ipsa que accidunt, mutantur, ut habitum faciant, sicuti est uestis; nam cum proiecta uel reposita est, non habet eam formam quam sumit cum induitur atque inducitur membris: induta ergo accipit formam, quam non habebat exuta: cum ipsa membra et cum induuntur, et cum exuuntur, in suo statu permaneant. Potest etiam esse quartum genus, cum et ea que accidunt  ad faciendum habitum, nec mutant quibus accidunt, nec ab eis ipsa mutantur, sicuti annulus in digito, si non nimis subtiliter attendatur. uerumtamen hoc genus, aut nullum est, si diligenter discutias, aut omnino rarissimum. Cum igitur Apostolus de unigenito Dei Filio loqueretur, quantum pertinet ad diuinitatem eius secundum id quod uerus Deus est, equalem esse dixit Patri, quod non ei fuit tanquam rapina, id est, quasi alterum appeteret. Latuisset itaque misericordie opus, si semper manens in ea equalitate nollet hominem indui, et hominibus ut homo apparere; sed semetipsum exinaniuit, non formam suam mutans, sed formam serui accipiens, neque conuersus et transmutatus in hominem,  amissa incommutabili stabilitate, sed tanquam uerum hominem suscipiendo, ipse susceptor in similitudine hominum factus, non sibi, sed eis quibus in homine apparuit, et habitu inuentus ut homo, id est, habendo hominem inuentus, ut homo est. Non enim poterat inueniri ab his qui cor immundum habebant, et uerbum apud Patrem uidere non poterant, nisi hoc suscipiendo, quod possent uidere, et per quod ad illud interius lumen ducerentur. Iste autem habitus non est ex primo genere; non enim manens in se natura hominis naturam Dei commutauit: neque ex secundo, non enim et immutauit homo Deum, et immutatus ab illo est: neque ex quarto, non enim sic assumptus homo, ut neque ipse mutaret Deum, nec ab illo mutaretur, sed potius ex tertio; sic  enim assumptus est, ut commutaretur in melius, et ab eo formaretur ineffabiliter, excellentius atque coniunctius, quam uestis ab homine, cum induitur. Hoc ergo nomine habitum satis significauit Apostolus, quemadmodum dixerit: In similitudinem hominum factus; quia non transfiguratione in hominem, sed habitu factus est, cum indutus est hominem, quem sibi uiuens quodam modo, atque conformans, immortalitati eternitatique sociaret. Sed illum habitum qui est in perceptione sapientie, uel potius discipline quam Greci uel uocant; hunc autem secundum quem dicimus uestitum uel armatum, potius appellant. Ex quo intelligitur de isto genere habitus locutum Apostolum, quandoquidem in Grecis exemplaribus scriptum  est, quod nos in Latinis habitum habemus. Quo nomine oportet intelligi, non mutatum esse uerbum susceptione nominis, sicuti nec membra ueste induta mutantur, quanquam illa susceptio ineffabiliter susceptum suscipienti copulauerit; sed quantum uerba humana rebus ineffabilibus coaptari possunt, ne mutatus intelligatur Deus humane fragilitatis assumptor, electum est, ut Grece et Latine habitus diceretur illa susceptio. Itaque, karissimi mei, sicut semper obedistis. Exemplo eius qui usque ad mortem obediens fuit. Non ut in presentia mea tantum. Quasi serui ad oculum seruientes. Sed multo magis nunc in absentia mea. Quia si quid, me presente, liberius agebatis, corrigi poteratis. Cum metu et terrore. Non negligenter, sicut ait Iob: uerebar omnia opera mea.  uestram salutem operamini. Mutuam salutem curate: et quia dixerat, uestram ipsorum salutem operamini, ne sibi aliquid humana fragilitas arrogaret et sue industrie salutem suam ascriberet, secutus adiunxit: Deus, inquit, qui operatur in uobis. Non solum uobiscum, sed intus in uobis miro modo infunditur et donatur: quando enim iubentur, ut operentur, liberum eorum conuenitur arbitrium, sed ideo cum timore et tremore, ne sibi tribuendo quod bene operantur, de bonis tanquam suis extollantur operibus. Deus est enim qui operatur in uobis. Conticescat humana superbia, et non dicat: Ex me habeo bonum uelle; quia et hoc in uobis occulta inspiratione Deus operatur, qui non solum fidem, sed et perseuerantiam donat. Sed  forte dicet aliquis: Ergo meum nichil est, totum tuum est, sed gratia donatori, quia bona uoluntas a Domino preparatur. Et uelle, et perficere. Perficere sine dubio ipsius est qui dixit: Sine me nichil potestis facere. Perficit in nobis, dum implet quod dixit: Ecce ego uobiscum sum usque ad consummationem seculi; qui cepit in nobis opus bonum, ipse perficiet usque in finem. Pro bona uoluntate. Subaudiendum sua, id est Dei. Omnia autem facite sine murmurationibus et hesitationibus, ut sitis sine querela. Ingratus seruus qui grauia domini sui queritur esse precepta: omnis qui murmurat, dubitat de preceptis. Et simplices filii Dei, sine reprehensione. Considerate cuius filii sitis, qui cum simplicis nature sit, filios non uult habere degeneres. In medio nationis praue  et peruerse. Que omnem rationabilem ordinem peruertit et perdit infidelitate sua. Inter quos lucetis sicut luminaria in mundo. Sic luceat Dei genus in genere humano, sicut sol et luna in mundo: id est, omnes catholici inter hereticos, Iudeos et paganos. uerbum uite continentes. Ut exemplo uestro illuminentur et uerbo. Ad gloriam meam. Gloria patris filius sapiens, ait Salomon, perfectio discipulorum magistri gloria comprobatur. In die Christi. In diem iudicii Christi. Quia non in uacuum cucurri, neque in uacuum laboraui. Qui talem Deo populum acquisiui. Sed et si immolor super sacrificium. Sed etiamsi occidar, quia sacrificium et obsequium fidei uestre obtuli Deo, uincit gaudium profectus uestri iustitiam pene uel mortis. Et obsequium fidei uestre, gaudeo et congratulor  omnibus uobis. Siue quia uestre fidei ministraui, ut Deo in uobis id operante, et me predicante crederetis. Idipsum autem gaudete et congratulamini mihi. Premium est pro uobis occidi. Spero autem in Domino Iesu Timotheum cito mittere ad uos. Dat exemplum non timere, sed omnia sub spe Domini promittenda. Ut et ego bono animo sim, cognitis que circa uos sunt. Si uos mee passiones minime terruerint. Neminem enim habeo tam unanimem, qui sincera affectione pro uobis sollicitus sit. Qui ita mecum pro omnium salute sollicitus sit. Omnes enim sua querunt. Non enim in Ecclesia Christi tunc, preter Paulum apostolum et Timotheum erat, qui germane de grege sollicitus esset; sed contigerat ut illo tempore quo Timotheum misit, circa se alium de filiis non haberet,  sed mercenarii cum illo essent, id est, sua querentes. Sua querunt commoda uel quietem, nolentes pro aliorum tribulari salute. Non que sunt Christi Iesu. Experimentum autem eius cognoscite. Qui pro salute omnium nec mori recusauit. Quoniam sicut patri filius mecum seruiuit in Euangelio. Secundum hominem, propter hominem factus est usque ad mortem obediens; et aliter: Sic seruiuit tanquam ego eum carnaliter genuissem. Hunc igitur spero me mittere mox ut uidero que circa me sunt: confido autem in Domino, quoniam et ipse ueniam ad uos cito. Quia modo adhuc incertus sum, qui de Timotheo loquor. Necessarium autem existimaui. Necessarium uobis. Epaphroditum fratrem, et cooperatorem. Propter  opus Euangelii. Et commilitonem meum. Propter gradum apostolatus quem in uobis accepit. uestrum autem apostolum, et ministrum necessitatis mee, mittere ad uos. Qui mee uenit necessitati ministrare pro uobis. Quoniam quidem omnes uos desiderabat. Charitatem eius illis nititur commendare, ut et ipse ab eis amplius diligatur. Et mestus erat, propterea quod audieratis illum infirmatum, nam et infirmatus est usque ad mortem. Tristitie uestre causa mestus erat, eo quod uos per infirmitatis sue nuntium contristatos timeret. Sed Dominus misertus est eius: non solum autem eius, uerum etiam et mei. Misertus est eius, ut maiorem docendo colligat fructum. Ne tristitiam super tristitiam haberem. Ne tristitiam carceris desolationis augeret. Festinantius ergo misi illum, ut uiso eo, iterum  gaudeatis. Pro cuius absentia tristabamini. Et ego sine tristitia sum. Que mihi de uestra tristitia erat. Excipite itaque illum cum omni gaudio in Domino. Quasi Dominum, et ne quod scrupulum de eius tarditate nascatur. Et eiusmodi cum honore habetote. Non solum hunc, sed et homines huiusmodi. Quoniam propter opus Christi. Qui quasi reo non timuit ministrare. Usque ad mortem accessit, tradens animam suam. Paratus ad mortem. Ut impleret id, quod ex uobis deerat erga meum obsequium. Ut uestrum erga me officium pro omnibus solus impleret.



CAP. III.

De cetero, fratres mei, gaudete in Domino. Non in rebus seculi, uel in aliquo preter Dominum. Eadem uobis scribere mihi quidem non pigrum, uobis autem necessarium. Eadem repetere que etiam presens,  sicut plantas sepius adequari, non est inutile. uidete canes. Contra Euangelium latrantes. Hinc iam contra pseudoapostolos. uidete malos operarios. Quidquid nos edificamus, destruere conantur. uidete concisionem. Concisio ista, non circumcisio. Nos enim sumus circumcisio. Nos sumus ueri Iudei, quia non unius membri pellem, sed totius carnis simul uitia amputauimus. Qui spiritu Deo seruimus. Qui secundum Ieremiam cordis preputium circumcidimus. Et gloriamur in Christo Iesu, et non in carne fiduciam habentes. Cuius fide sola iustificati sumus, non circumcisione carnali. Quanquam ego habeam confidentiam et in carne. Ne quis putet me hoc ideo dicere, quasi ego gloriandi non habeam causam, et idcirco glorier. Si quis alius uidetur confidere in carne, ego  magis, circumcisus octaua die. Quia forte aliqui ex illis proselyti erant. Ex genere Isrel, de tribu Beniamin, Hebreus ex Hebreis. Que semper fuit cum Iuda coniuncta. Secundum legem Phariseus. Legisperitus. Secundum emulationem persequens Ecclesiam Dei. Tantam emulationem habui et legis amorem, ut etiam Ecclesie Dei persecutor existerem. Secundum iustitiam que in lege est. Omnium iustificationum et ceremoniarum. Conuersatus sine querela, etc. Implebam legem, preter hoc tantum, quia non credebam Christo, quem lex promiserat; prior fui in omnibus in quibus illi gloriantur, sed quia hoc tempore illa non ualere cognoui, ideo ea tanquam detrimenta habeo, et nullius momenti duco. Potuit enim esse intus in affectionibus  prauis preuaricator legis, et tamen conspicua opera legis implere, uel timore hominum, uel ipsius Dei, sed pene formidine, non dilectione et delectatione iustitie. Nam profecto in ipsa intus uoluntate peccat, qui non uoluntate, sed timore non peccat, in quibus interioribus suis talem se fuisse sciens, quibus se uitam putabat acquirere. Hec, inquit, propter Christum tanquam impedimenta abieci. Ad comparationem inuenti auri contemnitur eramentum, quamuis utrumque sit ei suo tempore necessarium. Tunc erit apud homines eminens Christi scientia, quando fuerit ab eo propter Christum mundus contemptus. Omnia ceremonialia legis proieci. Stercora ciborum sunt reliquie et rerum quondam utilium purgamenta. Ut Christum lucrifaciam, et inueniar  in illo. Ut Christum habeam caput, et manens in eo eius membrum inueniar. Non habens meam iustitiam que ex lege est. Meo labore quesitam, quasi naturalem uel legalem. Sed illam que ex fide est Christi. Sed illam que proprie a Deo per solam fidem Christi, quam ipse donauit, collata est. Que ex Deo est iustitia in fide ad cognoscendum illum. Qui hoc agnoscit, satis agit, ne sibi aliquid arroget, ut id quod ei ex gratia Dei donatum est, ille uel legi tribuat uel nature, sed Deo soli, cuius donum est, deputet. Et uirtutem resurrectionis eius. Ut cognoscam perfecte beneficium et uim resurrectionis illius, quia ideo resurrexit, ut nos similiter resurgamus. Et societatem passionum illius, configuratus morti eius. Si enim compatimur, et conuiuemus. Si quo modo occurram  ad resurrectionem, que est ex mortuis. Ad perfectorum resurrectionem, non ad illam quam etiam inuiti habebunt. Non quod iam acceperim. Perfectionem, quia finis nondum aduenit. Aut iam perfectus sim. Adhuc de hac perfectione et de tali resurrectione de me incertus sum, quia est perfectio alia post hanc uitam: illud perfectum de quo dicit ad Corinthios: Dum uenerit quod perfectum est, et alibi: Donec occurramus omnes in unitatem fidei, et agnitionem Filii Dei, in uirum perfectum, et reliqua, quia in hoc mundo positus ueram perfectionem nullus habet, quia ipse dixit: uidemus nunc per speculum, et reliqua. Perfectus sim: quantum ad perfectionem que in hac uita haberi potest a sanctis, perfectus fuit; quantum uero ad illam perfectionem pertinet, que  erit post resurrectionem, imperfectus. Et ideo hic quamdam imperfectam perfectionem habuisse intelligendus est: quia per fidem, non per speciem, et per speculum, non facie ad faciem uidebat. Sequor autem si comprehendam in quo et comprehensus sum a Christo. Si comprehendam meritum apostolatus, in quo apostolatu a Christo sum comprehensus. Fratres, ego me non arbitror. Se humiliando omnibus gloriam tulit, et prouocat ad profectum. Comprehendisse. Tunc certus ero, quando finis aduenerit. Unum autem. Porro unum est necessarium. Que quidem retro sunt obliuiscens: ad ea uero que sunt interiora extendens me ad destinatum. Hoc solum scio, quia dono Dei quotidie proficio, et preteritum laborem non computans  ad potiora festino: siue legem obliuiscens ad perfecta Euangelii precepta me extendo. Persequor, ad brauium superne uocationis Dei in Christo Iesu. Quod perfectus Christus promisit in celis. Quicunque ergo perfecti, hoc sentiamus. Quicunque perfectus est, hoc sentiat, uetera obliuiscenda, et noua sectanda: quia perfecti debent esse discipuli Christi. Est ergo nunc imperfecta perfectio; nam in futuro erit perfecta. In aliqua re erit perfectus: sed in aliqua imperfectus uelut sit iam si aliquis sapientie perfectus auditor, cuius nondum sit perfectus et doctor. Potest esse perfectus ut diligat inimicos, qui nondum est perfectus, ut sufferat. Et qui perfectus est in eo quod omnes homines diligit, quippe qui etiam ad inimicorum dilectionem peruenerit, queritur utrum iam  sit in ipsa dilectione perfectus, id est, utrum quos diligit, tantum diligat quantum ille. Incommutabilis regula ueritatis diligendos esse prescribit: ut ostenderet secundum istius uite modum esse quamdam perfectionem, eique perfectioni hoc quoque deputari, si se quisque nouerit nondum esse perfectum: quia in ista uita perfectam perfectionem non habet quis, quia caro concupiscit aduersus spiritum. Hic ergo preceptum est, ut desideriis peccati non obediamus. Ibi erit, ut desideria peccati non habeamus; tunc enim est secundum hanc infirmitatem pro suo modulo perfecta in hoc seculo. Ista parua iustitia, quando etiam quid sibi desit, intelligit. Ideoque Apostolus et imperfectum perfectum se dicit: imperfectum scilicet cogitando quantum illi ad iustitiam desit, cuius plenitudinem  adhuc esurit; perfectum autem, quod et suam imperfectionem non erubescit. Si perfecte currimus, hoc sapiamus, quod nondum perfecti sumus, ut illic perficiamur, quod perfecte adhuc currimus: ut cum uenerit quod perfectum est, destruatur quod ex parte est. Et si quid aliter sapitis. Si quid uobis alia ratione Deus reuelauit: aliter, non aliud, hoc est, alio sensu. Et hoc uobis Deus reuelabit. Etiamsi quid minus perfecte sapitis, humiliter exspectate, et a Deo poscite. Ipse potest reuelare ambulantibus et perficientibus in uia recte fidei. uerumtamen ad quod peruenimus. Ad perfectionem Noui Testamenti. Ut idem sapiamus. Idem, licet aliter asseratur. Et in eadem maneamus regula. Non enim scire sufficit sine facto. Imitatores mei estote, fratres. Me imitamini,  non pseudoapostolos. Et obseruate eos qui ita ambulant, sicut habetis formam nostram. Dupliciter dicitur obseruari, uel ad imitandum, ut hic; uel ad cauendum, ut ad Romanos ait: Obseruate qui dissensiones et offendicula faciunt. Multi enim ambulant, quos sepe dicebam uobis. De pseudoapostolis, qui spem passionis Christi, per quam peccata dimissa sunt, tollentes, in legis ceremoniis collocabant. Potest de Iouinianistis accipi, qui cruciatum corporis in epulas et luxuriam conuerterunt. Nunc autem et flens dico, inimicos crucis Christi, quorum finis erit interitus. Notandum quod affectu etiam inimicorum salutem optet. Quorum Deus uenter est. Qui se putant in hoc Deo seruire, si epulentur. Et gloria in confusione  ipsorum. In circumcisione membri pudendi. Qui terrena sapiunt. Nostra autem conuersatio in celis est. Hoc non potest dicere qui terrenis uitiis mancipatus est. Unde etiam Saluatorem exspectamus Dominum nostrum Iesum Christum. Qui est caput nostrum. Qui reformabit corpus humilitatis nostre, configuratum corpori claritatis sue. Sicut prefigurauit in monte, cum unum ex uiuentibus et unum ex mortuis claritati sui corporis configurat, exemplum resurrectionis ostendens. Secundum operationem qua possit etiam subiicere sibi omnia. Siue secundum hanc uirtutem etiam hoc illi possibile est, qua sibi cuncta subiecit.



CAP. Iu.

Itaque, fratres mei karissimi et desideratissimi. Plus ceteris, quia perfectiores. Gaudium et corona mea. Per uos enim sum coronandus et remunerandus.  Sic state in Domino, karissimi. Quomodo superius dixi, in sola Christi fide spem ponentes et in conuersatione celesti. Euodiam rogo et Syntychem deprecor. Mulieres erant scientiam habentes, quas similiter sentire commonet et hortatur. Idipsum sapere in Domino. Idipsum quod dixi. Etiam rogo et te. Germane compar, adiuua illas. Germanus nomen hominis est, compar officii. Que mecum laborauerunt in Euangelio. Laborauerunt non uiros, sed feminas dicit, nec in ecclesia, sed in domo docentes. Cum Clemente et ceteris adiutoribus meis. Clemens ex philosopho magne doctrine uir, qui Rome episcopus fuit. Quorum nomina sunt in libro uite. Ne moleste ferant, se in hac Epistola non scriptos, cum in libro uite sint scripti, cuius libri etiam Moyses meminit  et Dauid et Dominus. Gaudete in Domino semper. Quia in seculo gaudium non habetis, sed pressuram. Iterum dico, gaudete. Repetit ut confirmet. Modestia uestra nota sit omnibus hominibus. Et Iudeis, et gentibus: sed et omnibus qui uos tribulant. Dominus prope est, nichil solliciti sitis. uidete si quid deest uobis, nolite cogitare quid manducetis, aut quid induamini. Siue Dominus prope est ad liberandum: nolite timere persequentes. Iuxta est enim Dominus his qui tribulato sunt corde. Sed in omni oratione, et obsecratione, cum gratiarum actione, petitiones uestre innotescant apud Deum. Non cum murmuratione atque tristitia. Tunc digna Deo erit uestra oratio, si pro omnibus que patimini gratias referatis, sicut apostoli faciebant. Et pax Dei, que exsuperat  omnem sensum. Qua malos sustinet et ingratos: uel pax Christi, qua pro persequentibus orabat, recogitata omnem mentem furiosam exsuperat et inclinat. Custodiat corda uestra et intelligentias uestras, in Christo Iesu. Ista corda et intelligentias uestras in exemplo Christi custodiat. De cetero, fratres, quecunque sunt uera, quecunque pudica, quecunque iusta, quecunque sancta. Ad extremum, ut omnia breuiter dicam. Quecunque amabilia, quecunque bone fame. Quia omnis natura humana nouit diligere et laudare quod bonum est. Si qua uirtus, si qua laus tolerantie, hec cogitate. Meditamini nichilque aliud cogitetis. Que didicistis. uerbo uel exemplo. Et accepistis. Dono gratie Christi. Et audistis. Auribus hec per predicationem.  Et uidistis in me. Oculis. Hec agite, et Deus pacis erit uobiscum. Tunc Deus pacis erit uobiscum, si fueritis ista se tati. Gauisus sum autem in Domino uehementer, quoniam tandem aliquando refloruistis pro me sentire sicut et sentiebatis. Iterum floruistis flore boni operis, quem non obliuio arefecerat, sed occupatio impedierat. Occupati autem eratis: non quasi propter penuriam dico. Non propter meam penuriam, sed propter uestrum fructum dico me gauisum. Ego enim didici, in quibus sum sufficiens, esse. A Christo omnia equaliter ferre sum doctus. Scio et humiliari, scio et abundare: ubique et in omnibus institutus sum, et satiari, et esurire, et abundare, et penuriam pati. Ut nec abundantia extollar, nec frangar inopia. Omnia possum in eo qui me confortat. Dans intelligentiam,  quare sciat et humiliari, et abundare, dum dicit: Omnia possum in eo qui confortat me, dum sibi nichil tribuit, sed et quotidianum adiutorium implorat ut possit eius implere precepta. uerumtamen bene fecistis communicantes tribulationi mee. Non enim debuit mea equanimitas uestram impedire mercedem. Scitis autem et uos, Philippenses, quod in principio Euangelii quando profectus sum a Macedonia. Quia uos solos, a quibus necessaria acciperemus, elegimus, fideliores uos omnibus iudicantes. Nulla mihi Ecclesia communicauit in ratione dati et accepti, nisi uos soli. Illi dati, ego accepti: siue dantes carnalia, acceperunt spiritalia. Quia et Thessalonicam semel et bis in usum mihi misistis. Non solum Corinthum, sed etiam Thessalonicam transmisistis. Non quia  quero datum, sed requiro fructum abundantem in ratione uestra. Superabundans fructus orationis cum sanctis etiam absentibus ministratur datum, est res ipsa quam das: fructus autem, bona et recta uoluntas datoris: ut quod tribuit, propter Dominum tribuat, ueluti qui suscipit prophetam in nomine prophete, et iustum in nomine iusti, mercedem prophete et iusti suscipiat. Habeo autem omnia, et abundo, repletus sum, acceptis ab Epaphrodito que misistis. Prouocat illos ad simile opus, laudando et gratias referendo. In odorem suauitatis. Odor suauitatis non in re oblata, sed in mentis deuotione consistit, sicut sacrificium Ne grate Deus describitur odoratus, cum ipse postmodum dicit, se nec carnibus, nec sanguine animalium delectari. Hostiam acceptam,  placentem Deo. Notandum quod eleemosyna hostia appellatur, et sicut a sanctis oblata, est accepta, ita ab his qui in peccato durauerunt data, reprobatur. Deus autem meus impleat omne desiderium uestrum. Quia ut perfecti malum desiderare non credebantur. Secundum diuitias suas in gloria in Christo Iesu: Deo autem et Patri nostro gloria in secula seculorum. Amen. Quod secundum diuitias Dei, ad gloriam pertinet Christi. Salutate omnem sanctum in Christo Iesu. Salutant uos qui mecum sunt fratres. Salutant uos omnes sancti. Erant ergo sancti, quos solus uult salutari pre ceteris, quos etiam in omnibus Epistolis nominauit: capitalia non habuisse peccata intelligendi sunt. Nam quis sine peccato? Sed et Scriptura baptizatum  frequenter appellat. Maxime autem qui de Cesaris domo sunt. Gratia Domini Iesu Christi cum spiritu uestro. Amen. Ut eos confortaret, et illi liberius  uel in fide persisterent, uel fiducialius predicarent, quando audiebant etiam de officio Cesaris multos fuisse conuersos.



AD THESSALONICENSES EPISTOLA PRIMA.





ARGUMENTUM.

Thessalonicenses sunt Macedones. Hinc Christo Iesu accepto uerbo ueritatis perstiterunt in fide, etiam in persecutione ciuium suorum. Preterea nec receperunt falsos apostolos, nec ea que a falsis apostolis dicebantur. Hos collaudat Apostolus, scribens eis ab Athenis, per Tychicum diaconem et Onesimum acolytum.



CAPUT PRIMUM.

Paulus, et Siluanus, et Timotheus Ecclesie Thessalonicensium. Per Siluanum et Timotheum,  non solum his, sed etiam Corinthiis cum Apostolo uerbum Dei fuerat nuntiatum, sicut ipse ait in secunda: Per me, et Siluanum, et Timotheum. In Deo Patre, et Domino Iesu Christo, gratia uobis et pax. Preposterato ordine ante dicit in Deo Patre, et Christo Iesu, et sic gratia uobis et pax. Gratias agimus Deo semper pro omnibus uobis, memoriam uestri facientes. Pro omnibus, quia omnium nobis grata memoria est. In orationibus nostris sine intermissione. Non impediaris orare semper. Memores operis fidei uestre, et laboris et caritatis. Non solius fidei, nec in solo uerbo laboris et caritatis, sed in re. Et sustinentie spei Domini nostri Iesu Christi. Omnis sustinentia propter spem. Ante Deum et Patrem nostrum. Non ante homines. Scientes, fratres dilecti, a Deo electionem  uestram. Ex hoc cognoscimus uos uere a Deo esse electos, quia reales estis. Notandum quia electi sunt potius quam elegerunt. Quia Euangelium nostrum non fuit ad uos in sermone tantum. Quia nec auditur tantum, sed etiam opus apparuit. Sed et in uirtute, et in Spiritu sancto. Quem accepistis. Et in plenitudine multa. Perfectionis uestre, siue abundantie nostre. Sicut scitis quales fuerimus in uobis propter uos. Etiam a licitis abstinuimus. Et uos imitatores nostri facti estis, et Domini excipientes uerbum. Per passionem suscipientes uerbum, sicut et nos et Dominus predicauimus. In tribulatione multa. Quod uix excipitur in quiete. Cum gaudio Spiritus sancti. Hoc est uere gaudere in Spiritu sancto, sicut apostoli, qui ibant gaudentes, quia digni habiti sunt pati contumeliam  pro nomine Christi. Ita ut facti sitis forma omnibus credentibus in Macedonia et in Achaia. Perfectorum est formam credentibus exhibere: uestro exemplo omnes sunt prouocati. A uobis enim diffamatus est sermo Dei. Natura fame hec est, ut siue bonum, siue malum nuntians, ubique discurrat. Non solum in Macedonia et in Achaia, sed in omni loco. In quorum pene confinio est Thessalonica. Fides uestra que est in Deum, profecta est. Ab idolis ad Dominum conuersa. Ita ut non sit nobis necesse quidquam loqui. Ita ut nobis incipientibus aliquid de uobis ad eorum edificationem loqui, ipsi optime scire se dicant. Ipsi enim de nobis annuntiant, qualem introitum habuerimus,  ad uos. Et nostre constantie, et uestre conuersationis opinio omnibus nota est. Et quomodo conuersi estis ad Deum a simulacris, seruire Deo uiro et uero, et exspectare Filium eius de celis quem suscitauit ex mortuis Iesum. Notandum dici conuersos ad Dominum ab idolis, non solum autem, sed et credentes sepe in prophetis dicuntur conuerti debere a malitia ad fidem Dei. Qui eripuit nos ab ira uentura. Gratia et misericordia sua ab ira nos iudicii  liberauit, quia iam habemus in spe libertatem reparari per baptismum.



CAP. II.

Nam ipsi scitis, fratres, introitum nostrum ad uos, quia non inanis fuit, sed ante passi, et contumeliis affecti. Non est inanis sermo, qui firmatur constantia passionis. Sicut scitis, in Philippis, fiduciam habuimus in Domino nostro loqui ad uos Euangelium Dei. Quia aliquanti uestrum uiderunt nos Philippis passos non expauisse tribulationes, nec predicare cessasse. In multa sollicitudine. Non negligenter, nec transitorie. Exhortatio enim nostra. Ideo non terremur. Non de errore. Errat quicunque putat uel docet malos regnare cum Christo: Nolite errare, neque fornicarii neque adulteri, etc. Neque de immunditia. Quomodo Iouiniani doctrina. Neque  in dolo. Contra conscientiam loquentes atque suadentes. Sed sicut probati sumus a Deo, ut crederetur nobis Euangelium, ita loquimur. Integre loquimur, quasi a Deo probati, qui omnium mentes nouit, et ab ipso in hoc officio destinati. Non quasi hominibus placentes, sed Deo, qui probat corda nostra. Que falli possunt. Neque enim aliquando fuimus in sermone adulationis, sicut scitis; neque in occasione auaritie, Deus testis est; nec querentes ab hominibus gloriam, neque a uobis, neque ab aliis. Sicut qui hominibus placent, infirmis omnia que desiderant concedentes, et eorum mortem non curantes. Omnis qui adulatur, aut propter auaritiam uel gloriam adulatur. Ille ergo probatur propter Deum loqui, qui ista non querit. Cum possemus oneri esse ut Christi apostoli. Cum possimus  uos uel in hoc grauare, quod nobis Deus ordinauit. Sed facti sumus paruuli in medio uestrum. Humiliantes nos et nec debitum querentes honorem. Tanquam si nutrix foueat filios suos. Humilians se, et in omnibus paruulo cequans, ut illum ad maiora, sua imitatione perducat. Nam et in lingua balbutit, et parum edit, et cum eo lente ambulat, ut consuescat. Ita desiderantes uos cupide uolebamus tradere uobis. uos proficere. Non solum Euangelium Dei, sed etiam animas nostras. Sicut nutrix sensum perfectionis sue in paruulum uult transfundere, ut et sit similis. Quoniam karissimi nobis facti estis. Propter fidem uestram. Memores enim facti estis, fratres, laboris  nostri. Labores manuum exercebat noctibus, fatigationem uerbi diebus. Nam si semper operabatur, quando docebat? Et fatigationis, nocte et die operantes. Apud hos, et Corinthios, et Ephesios laborauit, quibus occasionem auferre cupiebat uel accipiendi uel detrahendi. Ne quem uestrum grauaremus, predicauimus in uobis Euangelium Dei. Hoc est, cum possimus oneri esse, quod superius dixerat. uos testes estis et Deus. Sicut Samuel populo dixit. Quam sancte et iuste et sine querela. Ne uobis ullam offensionem daremus. uobis qui credidistis adfuimus. Non incredulis. Sicut scitis, qualiter unumquemque uestrum tanquam pater filios deprecantes uos. Paruulum ut nutrix, proficientem iam ut pater instituit. Et consolantes, testificati sumus. In tribulatione consolati sumus promissis  Christi. Ut ambularetis digne Deo. Digne Deo ambulat qui nichil Deo agit indignum. Qui uocauit uos in suum regnum et gloriam. Quod non nisi fideles possidebunt, quibus dicitur: uenite, benedicti. Ideo et nos gratias agimus Deo sine intermissione: quoniam cum accepissetis a nobis uerbum auditus Dei. Quod primum de Deo audistis, siue ut audiretis Deum: Accepistis illud, non ut uerbum hominum, sed, sicut est uere, uerbum Dei. Ut uerbum hominum qui contemnit; uos autem ita credidistis, ut ab ipso Deo uos audire putaretis. Qui operatur in uobis, qui credidistis. Operatur inspiratione, uel signis, uel si quid boni facitis, ille in uobis facit. Aduerte quia in uobis dixit, et non uobiscum, ut Deo semper gloria detur, cuius est omne quod possumus, et qui in nobis operatur,  ut operemur, sicut dicit in cantico Isaie: Domine Deus noster, pacem dabis nobis, et, omnia opera nostra operatus es in nobis. uos enim imitatores facti estis Ecclesiarum Dei que sunt in Iudea in Christo Iesu. Quibus dicit: Nam et uinctis compassi estis, et rapinam bonorum uestrorum cum gaudio suscepistis. Quia eadem passi estis et uos. De uobis plus miror, quia nec legem edocti, nec exemplis prophetarum estis prouocati. A contribulibus uestris, sicut et ipsi a Iudeis. Contribules de eadem sunt natione. Qui et Dominum occiderunt Iesum et prophetas, et nos persecuti sunt, et Deo non placent. Quid mirum si nos persequantur, qui occiderunt et Deum et prophetas? Et omnibus hominibus aduersantur, prohibentes nos gentibus loqui, ut non salui fiant.  Non solum suis. Ut impleant peccata sua semper. Quia non solis Iudeis impediunt, sed etiam gentibus inuident, ad suorum cumulum peccatorum. Peruenit autem ira Dei super illos usque in finem. Siue quia ablatus est non credentibus intellectus, siue quia precoqua pena captiui, et in uniuersa terra dispersi. Nos autem, fratres, desolati a uobis ad tempus hore, aspectu, non corde, abundantius festinauimus faciem uestram uidere cum multo desiderio, quoniam uoluimus uenire ad uos. Sicut alibi: Absens corpore, presens autem spiritu iam iudicaui. Ego quidem Paulus, et semel, et iterum, sed impediuit nos Satanas. Tribulationibus persequentium, uel imbecillitatibus infirmorum, non sua uirtute. Que est enim nostra  spes. Que non detineat: Aut gaudium, aut corona glorie? Nonne uos ante Dominum nostrum Iesum Christum estis in aduentu eius? uos enim estis gloria nostra, et gaudium. Boni magistri omnem spem, et gaudium, et coronam in perfectione discen ium ponunt.



CAP. III.

Propter quod non sustinentes amplius. Neminem nostrum ad uos uenire, et consolari uos de nobis, et ideo sollicitudine torquebamur. Placuit nobis remanere Athenis, solis. Maluimus soli remanere, quam nescire quid ageretis. Et misimus Timotheum fratrem nostrum. Quomodo simul scripsit si missus est? sed hic factum ante refert, et recapitulat. Et ministrum Dei in Euangelio Christi. Adiutores pro discipulis etiam uulgo dicuntur. Ad confortandos uos, et exhortandos pro fide uestra. Quia  iam fidem recepistis, tantum confirmari opus habetis. Ut nemo moueatur in tribulationibus istis. Non dico omnes, sed ne uel aliqui. Ipsi enim scitis Non ergo moueri ac mirari debetis, scientes nos aliter transire non posse. Quod in hoc positi sumus. A Christo, qui dixit: Ecce ego mit o uos sicut agnos inter lupos, et multa alia. Nam et cum apud uos essemus, predicabamus uobis passuros nos tribulationes, sicut et factum est, et scitis: propt rea et ego amplius non sustinens misi ad cognoscendam fidem uestram. Ut non uos rei nouitas deterreret, sed nostra prophetia firmaret, unde et Saluator passionem suam ante predixit. Ne forte tentauerit uos. Ne si uobis dixerit tentator: Ecce in quibus speratis Deum esse, de tribulationibus liberari non possunt, et fidem uestram  forsitan turbaret. Is qui tentat. Qui etiam Deum tentauit. Et inanis fiat labor noster. Si uobis per hanc suggestionem scrupulum iniecisset. Nunc autem ueniente Timotheo ad nos a uobis, et annuntiante nobis fidem. Qui firmiter creditis Christo. Et caritatem uestram. Quia nos solito plus diligitis. Et quia memoriam nostri habetis bonam. Est enim et mala memoria. Semper desiderantes nos uidere, sicut et nos quoque uos. Firmiter. Ideo consolati sumus, fratres, in uobis, in omni necessitate tribulationis nostre per uestram fidem. Omnem necessitatem et tribulationem non sentimus propter magnitudinem gaudii status uestri. Quoniam nunc uiuimus, si uos statis in Domino. Etiamsi occidamur, uita nostra ex uobis pendet. Quam enim gratiarum actionem possumus Deo tribuere  pro uobis in omni gaudio, quo gaudemus propter uos ante Dominum nostrum nocte et die. Triplicem causam letitie nobis uestra conuersatio prestat, quia et uos proficitis, et Dominus per uos benedicitur, et aliis prebetis exemplum. Abundantius orantes, ut uideamus faciem uestram. Ostendit quantum ab illis desiderandus sit fratribus, quos tantum ipse desiderat. Quis enim cum de fama compererit, uidere non optat? Et compleamus ea que desunt fidei uestre. Si quid uestra fides minus potest habere doctrine: quando enim completur quod defuit, non improbatur quod fuit ei; quod minus erat additur, non quod inerat tollitur; sed quia recte fidei eos esse sciebat, quia fundamentum Christum habebant, et ideo additur,  ad edificium, non subtrahitur fundamentum. Ipse autem Deus, et Pater noster, et Dominus iehsu Christus dirigat uiam nostram ad uos. Remotis diabolicis scandalis, et tentationibus, quibus noster impeditur aduentus. uos autem Dominus multiplicet, et abundare faciat caritatem uestram in inuicem. Multiplicet in numero credentium, uel in fide et scientia. Et notandum quod Dominus hoc facit, et non sine Deo humana fragilitas. Et in omnes, quemadmodum et nos in uobis, ad confirmanda corda uestra sine querela. Ut non solum Christianos, sed etiam omnis secte homines, non propter errorem, sed propter substantiam diligatis, et eis in quo indiguerint, misericordiam, quam eis Deus in presenti exhibet, non negetis. Hec omnia ut faciatis, subaudiendum est quod illud superius  dixit, uos autem Dominus multiplicet, et abundare faciat in caritate: quia ipsius donum est, ut faciamus, cuius est donum, ut diligamus. In sanctitate ante Deum et Patrem nostrum, in aduentu Domini nostri Iesu Christi cum omnibus sanctis eius. Amen. Non ante homines.



CAP. Iu.

De cetero ergo, fratres, rogamus uos et obsecramus in Domino Iesu, ut quemadmodum accepistis a nobis, quomodo uos oporteat ambulare et placere Deo. uos, quibus uia Christus est, dignis eam gressibus ambulate, mansuetudinis scilicet, caritatis, pacis, et ceterorum similium. Sic et ambuletis, ut abundetis magis. Scitis enim que precepta dederim uobis per Dominum Iesum. Quia cum etate et fide debetis profectus augere et mores, sicut pro etate carnis et  cibus crescit et studium. Hec est enim uoluntas Dei sanctificatio uestra. Sanctificatio ab omni incontinentia temperat Christianum, cum Moyses sanctificare uolens populum, ab omni femina preceperit continere, ut Dei legem accipere mereretur. Ut abstineatis uos a fornicatione, ut sciat unusquisque uestrum. Considerandum est quia non eis ut Corinthiis scribit. Suum uas possidere in honore et sanctificatione. Suum corpus castum seruando sanctificet et honoret, uel certe tantum propter filios uxorem cognoscat. Non in passione desiderii, sicut et gentes que ignorant Deum. Ne extra coniugium licitum fornicemini. Et ne quis supergrediatur. Propositum continendi. Neque circumueniat in negotio fratrem suum. Ne quis  post deuotam ex consensu continentiam pari suo aliqua circumuentione uim inferat, siue in quolibet negotio fraus fiat. Quoniam uindex est Dominus de his omnibus. Non solum de fornicatione, sed etiam de transgressione propositi, quia ipsi sibi mouendo fecerunt illicitum quod licebat. Sicut prediximus uobis, et testificati sumus. Si enim Corinthiis, multo magis his predicauerat castitatem. Non enim uocauit nos Deus in immunditiam. Nimia incontinentia in coniugio poterit immunditie deputari, quia corpus Christi non permittit accipere. Sed in sanctificationem. Ut exemplo Christi uiuatis. Itaque qui hec spernit, non hominem spernit, sed Deum. Non mea uerba spernit, sed eius qui in me loquitur, cuius Spiritui iniuriam facit omnis qui contemnit. Qui etiam dedit Spiritum  suum sanctum in nobis. Qui non nisi in sanctis habitat. De caritate autem fraternitatis non necesse habemus scribere uobis: ipsi enim a Deo didicistis ut diligatis inuicem, etenim facitis illud. Propter Christum, qui dixit: Mandatum nouum do uobis, ut diligatis inuicem. Nouum, hoc est, ut pro alterutro moriamur, quia hoc uetus non iusserat Testamentum. In omnes fratres, in uniuersa Macedonia. Sine exceptione persone. Rogamus autem uos, fratres, ut abundetis, et operam detis. Etiam erga peregrinos uel inimicos amandos. Ut quieti sitis, et ut uestrum negotium agatis, et operemini manibus uestris, sicut precepimus uobis. Quosdam a superfluis et secularibus negotiis reuocat, que, quantum datur intelligi, lucri causa agebant: multo ergo iustius est propriis manibus  uictum querere, quam causis talibus implicari, et per has ab his aliquid qui foris sunt sperare beneficii, pro quolibet quam iuuando alios ledebat. Aliqui putant quod non officium docentis, sed uitium gentis exprobret: denique in secunda ad eos dicit: Si quis operari non uult, nec manducet. Et ut honeste ambuletis ad eos qui foris sunt, et nullius aliquid desideretis. Ne uos ipsi denotent, qui prestare uidentur. Nolumus autem uos ignorare, fratres, de dormientibus, ut non contristemini. Lazarum Saluator dixerat dormire, quem nouerat surrecturum. Sic et ceteri. Aliter debet fieri qui peregre proficiscitur, aliter ille qui moritur. Qui spem non habent. Futurorum. Si enim credimus, quod iehsu mortuus est et resurrexit. Si hoc credimus quod eque non  uidemus, et per eius nos resurrectionem certi simus ueniam consecutos, cur illud similiter non credamus, quod gentes ideo non credunt, quia non uident? Ita et Deus eos qui dormierunt per Iesum, adducet cum eo. Qui caput resuscitauit, ipse et cetera membra resuscitare repromisit. Hoc enim uobis dicimus in uerbo Domini. Non in nostro. Quia nos qui uiuimus, qui residui sumus. Suspensa Euangelii sententia, semper eos diem Domini fecit habere suspectum, quasi eos in corpore inueniret dies ipse. In aduentum Domini nostri, non preueniemus eos qui dormierunt. Tam celer erit eorum resurrectio, quam nostra assumptio. Quoniam ipse Dominus in iussu et in uoce archangeli. Terribili. Elias terribilem Dei uidit  aduentum. Et in tuba Dei descendet de celo, et mortui qui in Christo sunt. Non homines. Resurgent primi. Ab illis qui sunt mortui non in Christo. Deinde nos qui uiuimus, qui relinquimur, simul rapiemur cum illis in nubibas obuiam Domino in era. Peccatores mortui cum his qui uiui inueniuntur, et igne soluentur, simul resurgent ad penam: et iusti uiui, immutati, et incorruptibiles effecti, in momento cum iustis resurgentibus rapientur ad gloriam, qui non iudicabuntur, sed iudicabunt. Et sic semper cum Domino. In eadem gloria. Erimus. Ubicunque fuerit. Itaque consolamini inuicem. Notandum quod se laicos dicit debere consolari. In uerbis istis. Ne contristemini.



CAP. u.

De temporibus autem et momentis, fratres,  non indigetis ut scribamus uobis: ipsi enim diligenter scitis. Euidenter de Euangelii lectione. Quia dies Domini sicut fur in nocte ita uenit. Quando omnes scierit dormire securos. Cum enim dixerint, pax et securitas, tunc repentinus eis superuenit interitus. Tunc maxime timendus est, quando eum nemo timet. Sicut dolor in utero habentis. Id est partus. Et non effugient. Sicut illa uenientibus doloribus non effugiet partum. uos autem, fratres, non estis in tenebris. Non estis in ignorantia, quia scitis uos semper paratos esse debere. Ut uos dies ille tanquam fur comprehendat. Somno inertie dormientes. Omnes enim uos filii lucis estis, et filii diei. Ipse est lux, et dies scientie, et operationis. Non sumus noctis neque tenebrarum. Sicut tenebre, ita et ignorantia  dat fiduciam delinquendi. Igitur non dormiamus. Mente. Sicut ceteri. Qui sic. Sed uigilemus, et sobrii simus. Attendite uobis, ne grauentur corda uestra crapula, et ebrietate, et curis huius uite: ergo et cure inebriant. Qui enim dormiunt. Ideo otiosi sunt et ceteri, quia in tenebris sunt. Sequitur comparationem. Nocte dormiunt. In peccatis. Et qui ebrii sunt, nocte ebrii sunt. Id est, de peccatis. Nos autem qui diei sumus. Nos qui diem habemus, nec otiosi nec ebrii esse debemus. Sobrii simus. Ab omni peccato. Induti loricam fidei et caritatis, et galcam spem salutis. Fide et caritate iustitie uestem induti, quam alibi lorice comparauit. Quoniam non posuit nos Deus in iram. Id est in perditionem. Non credentes in ira sunt positi, qui iam iudicati sunt. Sed  in acquisitionem salutis per Dominum nostrum Iesum Christum. Ut acquiramus salutem. Qui mortuus est pro nobis. Nam siue morimur, siue uiuimus, siue in corpore, siue extra corpus, cum ipso semper uiuimus. Ut siue uigilemus, siue dormiamus, simul cum illo uiuamus. Bonis operibus. Propter quod consolamini inuicem, et edificate alterutrum, sicut et facitis. Sicut felix est qui edificat, ita infelix qui destruit. Rogamus autem uos, fratres. Notandum quia hoc laicis, quos prepositis monet exhibere officia caritatis. Ut noueritis eos qui laborant inter uos. Ut intelligatis laborem ipsorum. Et presunt uobis in Domino. Domini exemplo, non potestate terrena: quia bonus doctor non sine labore potest docere, uel preesse aliis. Et monent uos, ut habeatis illos abundantius in  caritate. Presbyteri qui laborant in uerbo, duplici honore digni sunt, et caritatis, et loci. Propter opus illorum: et pacem habete eum eis. Ne cum pro aliqua causa corriperentur a sacerdotibus, inimici et ingrati existerent. Rogamus autem uos, fratres. Hoc sacerdotibus precipit. Corripite inquietos. Pro diuersitate morborum diuersitas adhibenda est medicine.  Nunc prepositis loquitur, et hucusque plebi. Consolamini pusillanimes. Qui exasperati deficiunt. Suscipite infirmos, Sustinete nuper credentes, quia nondum sunt firmi in fide. Patientes estote ad omnes. Etiam ad illos qui corripiuntur. Qui in patientia non est, non corrigit, sed irritat. uidete ne quis malum. Omni diligentia et cautela. Pro malo alicui reddat. Timet ne uel reddant quos facere non posse credebat, hoc iam generaliter. Sed semper quod bonum est sectamini in inuicem. Reddere pro malo bonum. Et in omnes. Non solum in inuicem, sed etiam in omnes homines. Semper gaudete. Quasi tristes, semper autem gaudentes, id est, spe future uite. Sine intermissione orate. Corde, sicut Moysi tacenti dicitur: Quid clamas ad me? In omnibus gratias agite.  In omnibus que acciderint, sicut B. Iob, in omnibus actibus uestris Domino gratie referantur. Hec est enim uoluntas Dei in Christo Iesu in omnibus uobis. Sicut in illo impleta est per omnia, ita et in uobis omnibus impleatur. Spiritum nolite exstinguere. Spiritum exhortantis obiectionibus nolite exstinguere questionum. Exstinguere malis operibus, id est opera sancti Spiritus, quia quidquid illo inspirante facimus, ille facit: qui auctor est operis boni, sicut diabolus mali. Prophetias nolite spernere. Siue futura predicentes, siue preterita disserentes, tantum probetis si fidei non sunt contraria, que dicuntur, et si quid tale fuerit, refutate. Omnia probate, quod bonum est tenete; ab omni specie mala abstinete uos. Quia multe species sunt malorum. Ipse autem  Deus pacis. Qui omnes sustinet etiam blasphemantes. Sanctificet uos. Iugi custodia protegendo: quos autem iustificauit, hos et sanctificauit. Per omnia. Ut perfecti sitis in omnibus. Et integer spiritus uester. Gratia spiritus quecunque in se integra sit, non tamen integra, nisi ab integris custoditur. Dicitur frequenter spiritus ipsa mens rationabilis, ubi est quiddam tanquam oculus anime, ad quam pertinet imago et agnitio Dei, et aliquoties spiritus pro spiritali intellectu accipitur. Et anima. Cogitatu. Et corpus sine querela. Ab opere. In aduentum Domini nostri Iesu Christi seruetur. Fidelis est qui uocauit uos. Qui dixit: uenite ad me, omnes qui laboratis et onerati estis, et ego uos requiescere faciam. Qui etiam faciet. Ut perseueretis. Quod promisit dicens:  Ecce ego uobiscum sum usque ad consummationem. Fratres, orate pro nobis. Salutate fratres omnes in osculo sancto. Adiuro uos per Dominum, ut legatur Epistola hec. Adiurare licet, iurare non licet. Omnibus sanctis fratribus. Gratia Domini nostri Iesu Christi uobiscum. Amen. Sanctos possumus baptizatos accipere.



AD THESSALONICENSES EPISTOLA SECUNDA.



CAPUT PRIMUM.


Paulus, et Siluanus, et Timotheus Ecclesie Thessalonicensium in Deo Patre nostro et Domino Iesu Christo. Gratia uobis et pax a Deo Patre nostro, et Domino Iesu Christo. Sancti sunt, id est  Ecclesia et omnes fideles baptizati. Gratias agere debemus Deo semper pro uobis, fratres, ita ut dignum est. Qui uos tales fecit, talemque ex u bis Ecclesiam, donoque misericordie preparauit, ut tantis  tribulationibus non cedatis. Quoniam supercrescit fides uestra, et abundat caritas uniuscuiusque uestrum in inuicem. Ante dono Dei credidit: nunc supercrescit fides, ideo et laus augetur. Iustum erat, ut supercrescente eorum fide et caritate, et eius supercresceret laus simul: et illud eis prenuntiat, quod id nouo argumento eos quidam a fide tentaturi essent auertere, quod dicerent Christum cito adesse, et quem uellent, pro Christo inducerent ad suadendum. Ita ut et nos ipsi in uobis gloriemur in Ecclesiis Dei, pro patientia uestra et fide. Tantum profecistis, ut non solum alii uos laudent, sed etiam nos ipsi preferamus omnibus uos imitandos. In omnibus persecutionibus uestris et tribulationibus, quas sustinetis. Quia nisi crederetis dono Dei futura, ista minime  sufferretis. Sed gratias agimus Deo, cuius est, ut possitis. In exemplum iusti iudicii Dei. Ut exemplum detis iustum Dei iudicium exspectandi: quem ita creditis uenisse. Ut digni habeamini regno Dei. Digni sunt regno Dei, qui gloriam eius scientes, nullam condignam esse putant passionem. Pro quo et patimini: nisi si tamen iustum est apud Deum retribuere tribulationem his qui uos tribulant. Hic, si tamen insultantis est, non dubitantis, quasi dicat: Si tamen fons iustitie potest iudicare, quod iustum est. Et uobis, qui tribulamini, requiem nobiscum in reuelationem Domini de celo. Quia nobiscum compatimini. Cum angelis uirtutis eius. Qui uindicent. In flamma ignis dentis uindictam his qui non nouerunt Deum. Si potuit flamma tres pueros non tangere, quare non  eadem aliis seuior, aliis mitior credatur? Et qui non obediunt Euangelio Domini nostri Iesu Christi. Non solum qui non nouerant Deum, sed etiam qui non obediunt Euangelicis disciplinis. Qui penas dabunt in interitum eternas. Pena sine patiente dici non potest sempiterna. A facie Domini, et a gloria uirtutis eius. A cuius conspectu sententiam accipient. Cum uenerit glorificari in sanctis suis. Ipse in suis glorificabitur membris, qui solis splendore rutilabunt. Siue glorificabitur, cum exhibebit quod promisit. Et admirabilis fieri in omnibus qui crediderunt. Mirabuntur enim impii in sublimatione iustorum inspirante salutis . Quia creditum est testimonium nostrum super uos in die illo. Quia multi creditis testimonio nostro de die illo. In quo etiam oramus semper pro uobis, ut  dignetur uos uocatione sua Deus. Ut digni inueniamini ad quod estis uocati: quos enim uocauit, illos et iustificauit. Certe iam baptizatis loquebatur. Et impleat omnem uoluntatem bonitatis, et opus fidei in uirtute. Ad utorio quotidiano gratie et scientie: ac consolatio uirtutum, que opus sunt fidei. Ut clarificetur nomen Domini nostri Iesu Christi in uobis, et uos in illo. Ut Christi nomen in uestris actibus clarum sit, et uos in eius signis atque uirtutibus gloriosi. Secundum gratiam Dei nostri et Domini Iesu Christi. Non secundum uirtutem nostram, sed secundum gratiam Dei. Diligenter considera, quod secundum gratiam Dei dixit, non secundum merita nostra; ut nichil sibi  arroget humana presumptio, et suis meritis quidquam ascribat.



CAP. II.

Rogamus autem uos, fratres, per aduentum Domini nostri Iesu Christi. Quo uobis nichil est carius, quasi sanctis. Et nostre congregationis in ipsum. Quando a quatuor uentis celi congregabuntur electi. Ut non cito moueamini a uestro sensu. Non facile, sed rationabiliter, secundum Euangelii euidentissimam sententiam de illa die. Qui credit cito, leuis corde, et minorabitur. Neque terreamini, neque per spiritum. Nec signa uos terreant que per spiritum transfiguratum in sanctum fient; quia et hoc Saluator ante premonuit. Neque per sermonem. Dialectice fallacie, uel rhetorice suasionis. Neque per epistolam. Poterat enim etiam hoc diabolica inuenire uersutia:  sicut in multis apocryphis apparet, que ad fidem perfidie faciendam apostolorum nomine titulantur. Tanquam per nos missam. Nostro nomine titulatam. Quasi instet dies Domini. Dies iudicii. Ne quis uos seducat ullo modo. Dicens, Ecce hic Christus, ecce illic. Quoniam nisi uenerit. Nisi Antichristus uenerit, non ueniet Christus, quia ita ipse promisit. Discessio primum. De ertio ueritatis, uel sui principatus; siue discessio gentium a Romano imperio, sicut in Daniele per bestiam et imaginis figuram monstratur. Discessio autem diabolus non immerito dicitur, ab eo quod discessit a Deo. Et reuelatus fuerit homo peccati. Id est diaboli, qui secundum Isaiam prophetam conturbat gentes, etc. Filius perditionis qui aduersatur, et extollitur. Quia  eum quasi sibi natum excipiet. Supra omne. Supra eternitatem et omnipotentiam se iactitabit, et sacramenta culture augere se dicet. Nam et templum Hierosolymis restituet, et omnia legis ceremonialia restaurabit, tantum ut Euangelium Christi dissoluat: que res miserabiles Iudeos eum pro Christo suscipere persuadebit, in suo, non in Dei nomine uenientem. Quod dicitur Deus, aut quod colitur: ita ut in templo Dei sedeat, ostendens se tanquam sit Deus. Non retinetis quod, cum essemus apud uos, hec dicebamus uobis? Quod dicitur Deus, Ecclesia est: quod autem colitur, Deus summus est. Ut in templo Dei sedeat, ostendens se, quod ipse sit Deus, id est quod ipse sit Ecclesia: quale est, si diceret, in templum Dei sedeat, ostendens se quod ipse sit Dei  templum; aut in Deum sedeat, ostendens quod ipse sit Deus. Istud de Ticonii Regulis. Et nunc quid detineat scitis. Aduentum Antichristi. Ut reueletur in suo tempore. Idem Antichristus. Nam mysterium iam operatur iniquitatis. In precursoribus eius Antichristi, qui exierunt in mundo. Tantum ut qui tenet nunc. Scilicet imperium. Teneat, donec de medio fiat. Regnum Romanorum de medio prius auferetur quam Antichristus reueletur. Et tunc reuelabitur ille iniquus, quem Dominus iehsu interficiet spiritu oris, et destruet illustratione aduentus sui. Quia sicut fulgor coruscabit in mundo. Eum, cuius est aduentus secundum operationem Satane. Exsurgent pseudoprophete, et pseudochristi, et dabunt signa magna, ita ut in errorem  mittantur, si fieri potest, etiam electi. In omni uirtute, et signis, et prodigiis mendacibus. In phantasia. Et in omni seductione iniquitatis. Est enim seductio ueritatis. His qui pereunt: eo quod caritatem ueritatis non receperunt, ut salui fierent. Qui ueritatem non dilexerunt, diligent uanitatem. Ideo mittet illis Deus operationem erroris, ut credant mendacio. Permittit deserendo. Nam si Deus mittit, quomodo operatio Satane est eius aduentus? Ut iudicentur omnes qui non crediderunt. Ut non se per incarnationis Christi obscuritatem excusent diuinis uirtutibus non credidisse, cum homini diabolica arte fallenti crediderint: quia in hominis effigie apparebit. ueritati Christo. Sed consenserunt iniquitati. Antichristo. Nos autem debemus gratias agere Deo semper  pro uobis, fratres dilecti a Deo. Qui caritatem recepimus ueritatis, et propterea a Deo diligimur. Quod elegerit uos Deus. Fecerit paratos ad credendum: sicut ei alio ire cupienti de uiro Macedone reuelatum est. Primitias in salutem, in sanctificatione spiritus, et fide ueritatis, in qua et uocauit uos per Euangelium nostrum. Quia primos nos fecit credere, quam gentes. In acquisitionem glorie Domini nostri Iesu Christi. Ad hoc uocati estis, ut Christi gloriam acquiratis: scimusque, cum apparuerit, similes illi erimus: siue ad Dei gloriam pertinet, cum maior credentium numerus crescit. Itaque, fratres, state et tenete. Hec in fide, et ueritate, et sanctificatione spiritus. Traditiones. Cum suas uult teneri, non uult alias superaddi. Quas didicistis, siue per sermonem,  siue per Epistolam nostram. De baptismi sacramento et ceteris que toto mundo seruantur, et per hoc apostolice comprobantur. Ipse autem Dominus noster iehsu Christus, et Deus et Pater noster. Qui hec nobis omnia attulit. Contra Arianos, qui maiorem putant, qui prius fuerit nominatus: ecce hic prius filius nominatur. Qui dilexit nos. Impios, cum non mereremur. Et dedit consolationem eternam. Promissionum: siue Spiritum consolatorem, hoc est Paracletum. Et spem bonam in gratia. Est enim et spes mala. Exhortetur corda uestra. uirtutibus uel reuelatione. Et confirmet in omni opere. Confirma me in uerbis tuis: quia si ille non confirmauerit, uana est salus hominis. Et sermone bono. Non solum in opere.



CAP. III.


De cetero, fratres, orate pro nobis. Sicut pro Petro, et dat humilitatis exemplum, et occasionem caritatis, ut pro alterutro oremus. Ut sermo Domini currat, et clarificetur, sicut et apud uos. Currat affluentia: magnificetur profectu auditorum. Et ut liberemur ab importunis et malis hominibus. Contradicentibus et persequentibus. Non enim omnium est fides. Non omnes caste annuntiant Euangelium Dei. Fidelis autem Deus est, qui confirmabit uos. Non relinquet nisi relinquentes. Et custodiet a malo. Tentationibus diabolice infestationis. Confidimus autem de uobis in Domino, quoniam que precepimus facitis, et facietis. Dominus autem dirigat corda uestra in caritate Dei. Inspirando, gubernando iugiter, et adiuuando,  ac reuelando quanta sint que promisit uel bonis, uel malis. Et notandum quod hic Dominum Spiritum sanctum dixerit, contra Arianos hic prior nominatur. Ideo hic merito Spiritum sanctum Dominum accipimus qui in caritate Dei, et in Christi patientia corda fidelium diriget. Et patientia Christi. Ut intelligatis nichil nouum pati pro uobis, quod ille pro uobis non ante pertulerit. Denuntiamus autem uobis, fratres, in nomine Domini nostri Iesu Christi. Quia in prima lenius commonuimus; et emendare noluerant, ut uel sic erubescant. Ut subtrahatis uos ab omni fratre ambulante inordinate. Notandum quod subtrahendum sit ab homine Christiano non secundum apostolica precepta uiuente. Et non secundum traditionem, quam acceperunt a nobis. Inhoneste. Ipsi enim scitis quemadmodum  oporteat imitari nos, quoniam non inquieti fuimus inter uos. Qui forma sumus credentium. Neque gratis panem manducauimus ab aliquo, sed in labore et fatigatione, nocte et die operantes, ne quem uestrum grauaremus. Ecce traditionem eorum. Non quasi non habuerimus potestatem. Dicente Domino: Dignus est operarius mercede sua. Sed ut nosmetipsos formam daremus uobis ad imitandum nos. Ne alicui occasionem auaritie uel utique fomitem inquietudinis preberemus. Nam et cum essemus apud uos, hoc denuntiabamus uobis. Quod uidebamus aliquos tales futuros. Quoniam si quis non uult operari. Ut aut sedeant quieti, aut, si ueri sunt apostoli, nos sequantur, si non auaritie, sed Dei ambulant causa. Nec manducet. Hec sit inquietudinis non solum pena,  sed etiam emendatio. Audimus enim inter uos quosdam. Reddit huius sententie causas. Ambulare inquiete, nichil operantes. Non sedere quiete. Sed curiose agentes. Quid in qua prouincia, uel ciuitate geratur inquirentes. His autem qui eiusmodi sunt, denuntiamus, et obsecramus in Domino Iesu Christo. Nec ipsos post alteram correptionem desinit commonere. Ut cum silentio operantes, manducent suum panem. Cum quiete et tranquillitate: ne uel cum inquietudine operentur. uos autem, fratres, nolite deficere benefacientes. Quod si quis non obedit uerbo nostro per Epistolam, hunc notate, et ne commisceamini cum illo. Non omnibus prohibeo dari, sed talibus, ne putetis me consuetudinem tollere benefaciendi. Ut confundatur. Et nolite quasi inimicum existimare.  Non ut penitus abscindatur. Sed corripite ut fratrem. Corripite, ut emendetur; nolite abiicere, ne desperet. Aeger sanandus est, non necandus: ne de inquieto fiat apostata. Ipse autem Deus pacis det uobis pacem sempiternam. Ut possitis omnes curare pacifice. In omni loco. Dominus sit cum omnibus uobis. Et in omni loco, ubicunque fueritis. Salutatio mea manu Pauli, quod est signum in omni epistola. Ita scribo. Ut sciatis falsas epistolas inuenire. Gratia Domini nostri Iesu Christi cum omnibus uobis, amen. His uerbis omnes Epistolas subscribebat, excepta Galatarum, quam propria manu perscripsit, ut post eam nec ad semetipsam, nisi manu propria perscripta recuperent.



EPISTOLA PAULI AD COLOSSENSES.





ARGUMENTUM.


Colossenses et hi, sicut Laodicenses, sunt Asiani; et ipsi preuenti erant a pseudo apostolis, nec ad hos accessit ipse Apostolus, sed et hos per epistolam corrigit. Audierant enim uerbum ab Archippo, qui et ministerium in eos accepit. Ergo Apostolus iam ligatus, scribit eis ab Epheso. Et imprimis fidem eorum magnam audisse laudat. Deinde monet, ne per philosophiam uel legis ceremonias seducantur.



CAPUT PRIMUM.

Paulus apostolus Christi Iesu per uoluntatem Dei, et Timotheus frater. Non meis meritis, sed Dei uoluntate. His qui sunt Colossis. Hoc est Ecclesie. Sanctis et fidelibus fratribus in Christo Iesu. Non in carne. Gratia uobis, et pax a Deo Patre nostro. Gratias agimus Deo, et Patri Domini nostri Iesu Christi, semper pro uobis orantes fidem uestram in Christo Iesu. Notandum quod gratiam semper premittat, qua  saluamur sine ullis meritis nostris. Et dilectionem quam habetis in sanctos omnes. Sine exceptione notitie uel persone, solam in omnibus diligitis sanctitatem. Propter spem, que reposita est uobis. Non ut sancti ab hominibus uideamini. In celis: quam audistis in uerbo ueritatis Euangelii, quod peruenit ad uos. uerbo uite eterne. Sicut et in uniuerso mundo est, et fructificat. Aliud trigesimum, aliud sexagesimum, aliud centesimum. Et crescit, sicut et in uobis. In numero credentium. Ex ea die qua audistis, et cognouistis gratiam Dei in ueritate. Ille Dei gratiam in ueritate cognoscit, qui gratie Dei non existit ingratus, qui suis meritis nichil attribuit; sed illi dat gloriam, cuius dono est quidquid est. Sicut didicistis ab Epaphra carissimo conseruo nostro. Qui eis exposuerat,  Dei esse omne quod poterant. Qui est fidelis pro uobis minister Christi Iesu. Fideliter pro uobis in oratione incumbens, uoluntati Christi ministrat. Qui etiam manifestauit nobis dilectionem uestram in spiritu. Quam habetis in spiritalibus. Ideo et uos ex qua die audiuimus, non cessamus pro uobis orantes et postulantes, ut impleamini agnitione uoluntatis eius. Qui aliter eam facere non potestis. Quod propheta intelligens dicebat ad Dominum: Doce me facere uoluntatem tuam, quia Deus meus es. In omni sapientia. Legis Dei. Et intellectu spiritali. Qui et intelligentem et audientem faciat spiritalem. Ut ambuletis. Exposuit que ob cura dicebat quomodo Deus det uelle, et adiuuet, atque confirmet inspirando, docendo sapientiam, et intellectum donando per gratiam suam; libertatem arbitrii  reparando et confirmando quotidiana gratia sua: sicut in presenti orat ut impleantur agnitione uoluntatis eius, in omni sapientia, qua possint digne Deo in omnibus ambulare. Digne, Deo per omnia placentes, in omni opere bono fructificantes, et crescentes in scientia Dei. Digne Deo ambulat, qui ei per omnia placet: hoc est, in omni opere bono, ut scientia Dei crescat et fructus. In omni uirtute. uirtus est cum inueterata uitiorum consuetudine, uel in passione infirmitatem carnis superare. Confortati secundum potentiam.  Ut et uos similiter omnia sufferatis. Claritatis eius, in omni patientia et longanimitate. Glorie. Cum gaudio gratias agentes Deo et Patri. Non ex necessitate. Qui dignos nos fecit. Plus uos uocatio letificet, quam passiones contristent. In partem sortis sanctorum. Sortem hereditatem in Scripturis frequenter inuenimus. In lumine. Scientie Dei ab ignorantia. Qui eripuit nos de potestate tenebrarum. Quia quis a quo superatur, huius est seruus. Notandum est, quia ipse nos eripuit, non nostra uirtus, uel natura, qua eramus filii ire. Et transtulit in regnum Filii dilectionis sue. De regno erroris et mortis, ut nos dilecti essemus et filii. In quo habemus redemptionem. Per sanguinem eius. Et remissionem peccatorum. Redempti sanguine suo, per baptismum peccata remisit. Qui est  imago Dei inuisibilis. Secundum humanitatem absque peccato: quia secundum diuinitatem non est imago, sed ueritas. Per hanc imaginem Philippo Patrem Dominus demonstrabat. Imago ista ueritas est, imago ista iustitia est, non muta, quia Dei uerbum: non insensibilis, quia sapientia est; non inanis, quia uirtus est; non uacua, quia plenitudo uite; non mortua, quia resurrectio est. Imago, et equalitas, et similitudo distinguenda sunt: quia ubi imago, continuo similitudo, non continuo equalitas. Ubi equalitas, continuo similitudo, non continuo imago. Ubi similitudo, non continuo imago, non continuo equalitas: ut in speculo est imago hominis, quia de illo expressa est: est etiam necessario similitudo, non tamen equalitas: quia multa desunt imagini que tamen insunt  illi rei de qua expressa est. Ubi equalitas, continuo similitudo, non continuo imago, uelut in duobus ouis paribus, quia inest equalitas, inest et similitudo: quecunque enim adsunt uni, adsunt et alteri, imago tamen non est, quia neutrum de altero expressum est. Ubi similitudo, non continuo imago, non continuo equalitas: omne quippe ouum omni ouo, inquantum ouum est, simile est; sed ouum perdicis, quamuis inquantum ouum est, simile est ouo galline, nec imago tamen eius est, quia de illo expressum non est; nec equale, quia breuius est, et alterius generis animantium. Sed ubi dicitur, non continuo, utique intelligitur, quia esse aliquando potest. Potest ergo esse aliqua imago, in qua sit etiam equalitas: ut in parentibus et filiis inueniretur imago et equalitas et  similitudo, si interuallum temporis defuisset: nam et de parente expressa est similitudo filii, ut recte dicatur imago: et potest esse tanta, ut recte etiam dica tur equalitas, nisi quod parens tempore precessit. Ex quo intelligitur et aliquando equalitatem, non solum similitudinem habere, sed etiam imaginem: quod in superiori exemplo manifestum est. Potest etiam aliquando similitudo esse et equalitas, quamuis non sit imago: ut de duobus ouis paribus dictum est. Potest etiam similitudo et imago esse, quamuis non sit  equalitas, ut in speculo ostendimus. Potest et similitudo esse, ubi et equalitas et imago sit, sicut de filiis commemorauimus, excepto tempore quo precedunt parentes. Sic enim equalem syllabam syllabe dicimus: quamuis altera precedat, altera subsequatur. In Deo autem quia conditio temporis uacat: non enim potest recte uideri Deus in tempore generasse Filium, per quem condidit tempora: consequens est ut non solum sit imago eius, quia de illo est, et similitudo, quia imago; sed etiam equalitas tanta, ut nec temporis quidem interuallum impedimentum sit. Item aliter. Cur imago similitudinem habet in picturis, homines nolunt esse dissimiles? et Arius dissimilem contendit, et uult ut pater dissimilem generet sui. Primogenitus omnis creature. Omnis rationabilis creature  secundum carnem primus effectus, primogenitus, inquit, non primo creatus, ut et genitus pro natura, et primus pro perpetuitate credatur: uel certe primogenitus ex mortuis. Quia in ipso condita sunt uniuersa in celis et in terra, uisibilia et inuisibilia, siue throni, siue dominationes, siue principatus, siue potestates. In ipso; quia semper idem est, sicut ait Iudas, iehsu populum suum de terra Aegypti liberauit. Et, Nemo ascendit in celum, nisi qui de celo descendit Filius hominis. Omnia per ipsum et in ipso creata sunt. Et per ipsum omnia facta sunt, et quod factum est, in ipso uita est. Et ipse est ante omnes. Creaturas. Et omnia in ipso constant. uiuunt. Et ipse est caput corporis Ecclesie, qui est principium, primogenitus ex mortuis. Hoc modo caput est Ecclesie. Et sit in omnibus  ipse primatum tenens. Propterea prius resurrexit. Quia in ipso complacuit, omnem plenitudinem diuinitatis habitare. In nullo enim alio ita diuinitas habitauit. In aliis enim gratia ex parte fuit, in isto natura perfecta. Corporaliter. Neque enim diuinitas corpus est. Sed quia sacramenta ueteris Testamenti appellat umbram futuri, propter umbrarum comparationem, corporaliter dixit habitare in Christo plenitudinem diuinitatis, quod in illo impleantur omnia que in illis umbris figurata sunt, ac sic quodam modo umbrarum illarum ipse sit corpus, hoc est figurarum et significationum illarum ipse sit ueritas. Item aliter: Perfecte, quasi dicat summaliter. Et per eum reconciliare omnia in ipsum. Terrena celestibus que ab eis per contrarietatem uite fuerant separata, unde Dominus orare nos  docet, ut ita uoluntas Dei fiat in terra, sicut in celis. Pacificans per sanguinem crucis eius, siue que in celis, siue que in terra sunt. Per que sunt homines emendati. Et uos cum essetis aliquando alienati, et inimici sensu in operibus malis. Exposuit inimicitias nostras cum Deo et eius ministris. Nunc autem reconciliauit in corpore carnis eius per mortem. In qua baptizati estis omnes. Ut exhiberet uos sanctos, et immaculatos. Ne eius beneficium irritum faciatis, et iterum sitis inimici. Et irreprehensibiles. Considerandum quam perfectum uult esse unumquemque credentem. Coram ipso. Non coram hominibus. Si tamen permanetis in fide fundati et stabiles et immobiles. Tunc poteritis immaculati esse, si uos hominum exempla non decipiant, sed firmiter futura credatis. A spe Euangelii,  quod audistis. Spem Euangelii, nisi qui secundum ipsum uiuunt, sperare non possunt. Quod predicatum est in uniuersa creatura, que sub celo est. Notandum hominem dici omnem creaturam. Cuius factus sum ego Paulus minister, qui nunc gaudeo in passionibus pro uobis. Pro nobis patitur, ut edificaret. Sed et pro ipso ante passus est Christus. Et adimpleo ea que desunt passionum Christi in carne mea pro corpore eius. Christus enim a solis Iudeis adductus ad mortem est: ergo pro Ecclesia eius, et a gentibus Christus inchoauit passionem, non impleuit. Sed in corpore suo, id est in Ecclesia, nunc adimpletur. Quod est Ecclesia. Cuius factus sum ego minister, secundum dispensationem Dei, que data est mihi in uos. Dono Spiritus sancti, et doctrine euangelice, quam uobis iussus est  erogare. Ut impleam uerbum Dei, mysterium quod absconditum fuit a seculis et generationibus. Ut per me predicatio impleatur. Nunc autem manifestatum est sanctis eius. Tempore quo uoluit reuelare. Quibus uoluit Deus notas facere diuitias glorie sacramenti huius in gentibus. Quia idem Deus omnium diues in omnibus, quomodo uoluit, sic et fecit, quia uoluntas eius iusta est. Quod est Christus in uobis. Ipse est mysterium, quod patefactum est gentibus. Spes glorie, quem nos annuntiamus. uobis, per quem futuram gloriam speratis. Corripientes omnem hominem, et docentes omnem hominem in omni sapientia. Iudeum et Grecum, seruum et liberum. Et hoc notandum, quod omnes homines uult exhibere perfectos, secundum illam perfectionem quam alibi dicit: Quotquot enim  perfecti, hoc sapiamus: cum retro dixerit, Fratres, ego me non arbitror comprehendisse, et reliqua. Sed est quedam imperfecta perfectio, ut sciat homo se non esse perfectum in hac uita. Ut exhibeamus omnem hominem perfectum in Christo Iesu. Secundum synecdochen dictum totum pro parte. In quo et laboro certando secundum operationem eius, quam operatur in me in uirtute. Signorum.



CAP. II.

uolo enim uos scire, qualem sollicitudinem habeam pro uobis, et pro his qui sunt Laodicee. Agoniam. Et quicunque alii non uiderint faciem meam in carne, ut consolentur corda ipsorum, instructi in caritate, et in omnes diuitias plenitudinis intellectus, in agnitione mysterii Dei Patris, et Domini Iesu Christi. Quia si me uidissent, et caritatem meam erga se, et diuitias  mysterii Dei plenius cognouissent, dum et maiorem presentis affectum probarent, et abundantiam rationis a me, qui proprie a Christo didici, docerentur. In quo omnes thesauri sapientie et scientie. Qui latebant, quamuis essent in litteris legis, sicut Isaias ait, In thesauris salus nostra, Christus uenit sapientia et scientia a Domino. Hi sunt thesauri septiformes gratiarum Spiritus sancti. Absconditi. Qui erant Moysi tecti uelamine. Hoc autem dico, ut nemo uos decipiat in sublimitate sermonum. Ideo dico melius fuisse ut ego uos presens instruerem, sed tamen breuiter complexus sum, omnem thesaurum sapientie et scientie in ipso esse, ut omnem sermonem uel sensum, qui preter illum est, non solum non miremini, sed etiam stultitiam deputetis. Nam etsi corpore  absens sum, sed spiritu uobiscum sum. Habebat hanc gratiam, ut alibi positus, quid alibi ageretur, agnosceret: sicut Eliseus uidit in spiritu Giezi post Naaman currentem. Gaudens, et uidens ordinem uestrum. Et uideo et cupio presens implere omne quod deest. Et frumentum eius que in Christo est fidei uestre. Supplementum credere Deum uerum, et hominem uerum, unam personam ex duabus substantiis, quia hoc est fidei fundamentum, quod uobis sufficit ad uitam, etiamsi aliquid scientie minus interim habeatis. Sicut ergo accepistis Christum Iesum Dominum nostrum, in ipso ambulate, radicati. Deum credentes et hominem. Et superedificati in ipso. Secundum robur fundamenti ualidum edificium supercrescat. Et confirmati in fide, sicut et didicistis. Futurorum. Abundantes in  illo in gratiarum actione. Semper crescentes in illo, et pro donis eius abundantius gratias referentes. uidete, ne quis uos decipiat per philosophiam, et inanem fallaciam. Contra philosophos agit, quorum omnis disputatio de elementis est, et uisibilibus creaturis, et qui ex rebus naturalibus uirtutem estimant Dei, dicentes, ex nichilo fieri nichil posse: et animam aut initium non habere, aut esse mortalem: et uirginem parere non posse: et Deum ex homine nasci, mori, atque resurgere stultum esse credere. Secundum traditionem hominum, secundum elementa mundi. Seductionem. Et non secundum Christum. Qui secundum Christum sapit, sanum sapit. Quia in ipso inhabitat omnis plenitudo diuinitatis. Omnis plenitudo diuine uirtutis in corpore eius inhabitat. Corporaliter, et estis  in illo. Substantialiter et realiter. Repleti, qui est caput omnis principatus et potestatis. Si illius scientiam docemini, qui dedit initium etiam inuisibili creature, quid uobis conferent, qui nichil plus intelligunt, quam quod uident? In quo et circumcisi estis, circumcisione non manu facta. Hic iam Iudeos et pseudoapostolos taxat, ne uel ab ipsis seducantur. In exspoliatione corporis carnis, sed in circumcisione Iesu Christi. Per quam uos totum ueterem hominem exspoliastis. Consepulti ei. Commortui. In baptismo. Hec est circumcisio Christi. In quo et resurrexistis per fidem operationis Dei, qui suscitauit illum a mortuis. Resurrexistis in nouam uitam, credentes et intelligentes illius esse operationem. Et uos cum mortui essetis in delictis et preputio carnis uestre. Quando non solum preputiati,  sed et circumcisi pariter morti eterne eratis obnoxii. Cum ergo dupliciter indigni essetis, filiorum estis consortes effecti. Conuiuificauit cum illo, donans uobis omnia delicta, delens quod aduersus nos erat. Auferendo causas mortis peccati. Chirographum decreti. Euacuans. Quod erat contrarium nobis. Chirographum quidam dicunt esse quasi scriptam aliquam apud Deum memoriam peccatorum, unde ipse dicit in Cantico, Nonne hec congregata apud me, et signata sunt in thesauris meis? Et in Ieremia: Peccatum Iude scriptum est in ungue adamantino. Hec ergo deleta sunt in cruce, dum dimittendo peccata, etiam memoriam abolet delictorum. Christus nos redemit de maledicto legis, factus pro nobis maledictum. Scriptum est  enim: Maledictus omnis qui pependit in ligno. Et ipsum tulit de medio, affigens illud cruci. Non solum peccata mortificauit in cruce, sed etiam incorruptionem, et premia donauit per indebitam mortem. Exspolians principatus et potestates. Ut per mortem destrueret eum, qui habebat mortis imperium, se offerendo pro reis morti. Traduxit confidenter. In se peccata suscipiens, et peccatores absoluens, dum illa cruci affigit. Palam triumphans illos. Publice crucifixus. In semetipso. Confusione contempta, non occidendo, sed moriendo, nec uim inferendo, sed sustinendo, ut nobis confracta omni superbia uincendi daret exemplum. Nemo ergo uos iudicet in cibo, aut in potu. Nullum ergo in hoc iudicium est, quia cum umbra esset, cessauit corpore ueniente, nec imagine  opus est, ueritate presente. Aut in parte diei festi. Calende, siue luna noua. Aut neomenie, aut sabbatorum. Neomenia noue uite, uel secunde figuram habuit, sabbatum requiem uite future. Que sunt umbra futurorum. Umbra legis erat, corpus est Christi. Corpus autem Christi. Futura erant, que modo presentia sunt. Nemo uos seducat uolens in humilitate et religione angelorum que non uidit, ambulans frustra inflatus sensu carnis sue. Nemo ficta humilitate superbus, quia se angelos uidere mentiatur, et ideo frustra se super homines iactet, qui uisiones a suo loquitur corde. Et non tenens caput. Christo non credens capiti omnium sanctorum. Ex quo totum corpus. Ecclesie. Per nexus et coniunctiones subministratum. Quia membris a capite usque ad pedes  membra iunguntur. Quicunque ergo extra hoc corpus, quantumuis se iactet non uiuit, qui caput non habet et uitam. Et constructum crescit in augmentum Dei. In augmentum illius corporis quod unitum est Deo. Si mortui estis cum Christo ab elementis huius mundi. Elementa huius mundi possunt definiri etiam auaritia et ambitio honorum, et cetera mundana. Quid adhuc tanquam uiuentes mundo. Nec similitudinem uiuentium in mundo uoluit nos habere. Decernitis? Sicut illi qui futura non credunt. Ne tetigeritis, neque gustaueritis, neque contrectaueritis. Illorum tactu, et gustu, et contrectatione, qui in concupiscentiis abutuntur, et diligunt pro eternis. Que sunt omnia in interitum ipso usu. Ex partibus mundi conditionem eius aduerte, cuius etiam membra corrumpantur  necesse est, ut totus quandoque soluatur. Nec coli ergo elementa eius, ut mortalia, debent, nec diligi pro eternis. Secundum precepta et doctrinam hominum, que sunt rationem quidem habentia sapientie in superstitione et humilitate, et non ad parcendum corpori, non in honore aliquo ad saturitatem carnis. Aliqui sic accipiunt, contra eos dici qui ex Iudeis crediderunt, et dicebant legis ceremonias obseruari debere, ideo et doctrinas hominum uocat, quia precepta carnaliter intelligant, dicentes, in lege prohibita non debere manducari; sed omnes ille obseruationes, licet aliquam sapientiam pre se ferre uideantur lege precepta, tamen in superstitione sunt in aliquo honore Dei, quia sunt ad explendem  uoluntatem obseruantie carnalis. Alii totum hoc capitulum ita intelligunt, ut dicant, ab clementorum nos rationibus uoluisse Apostolum reuocare, ad quas a philosophis suadebantur, quamuis rationabilia uideantur, ne per bona eorum inducamur ad mala. Etiam homines, natura docente, tradiderunt quod mundus esset quandoque soluendus, et ideo unum Deum, quem solum eternum intellexerant, licet superstitiose, tamen humiliter uenerati sunt, et non parcendum dixerunt corpori, nec carnem saturitate onerandam, quod esset et ipsa moritura.



CAP. III.

Igitur si consurrexistis cum Christo. Consequenter primo commortuos, deinde surrexisse nos dicit, nec solum terre mori, sed etiam celo nos uiuere hortatur. Que sursum sunt querite, ubi Christus  est in dextera Dei sedens. Que sursum sunt sapite, non que supra terram. Nihil terrenum ambiatis, nichil mortale queratis, celestem sectamini sapientiam, non terrenam. Mortui enim estis, et uita uestra abscondita est cum Christo in Deo. Mortui estis terrene uite, per conuersationem celestis patrie. Cum enim Christus apparuerit uita uestra. Quia filii Dei cum simus, nondum apparuit quid erimus; sed hoc solum scimus, quia cum apparuerit, similes ei erimus. Tunc et uos apparebitis cum ipso in gloria. Nolite ergo modo hic querere gloriam uestram. Mortificate ergo. Implete professionem uestram. Membra uestra, que sunt super terram. Membra uitiorum, que nostra sunt, quia ex nobis sunt: siue membrorum malum usum  nominat membra. Fornicationem,  immunditiam, libidinem. Omnis incontinentia, immunditia dici potest, atque libido. Concupiscentiam malam. Est enim et concupiscentia bona. Unde et Daniel uir desideriorum est appellatus. Et auaritiam, que est simulacrorum seruitus. Dum illis metallis de quibus fiunt simulacra seruimus, et aurum pro Deo ueneramur, quia qui soli Deo seruit utique effigiem unam ineffabilem ueneratur. Propter que uenit ira Dei super filios incredulitatis. Super Sodomam et eos qui in diluuio perierunt. Ex preteritis ergo futura timenda sunt. uel super eos qui increduli fuerunt in deserto. Notandum quales fuerimus ante gratiam Christi. In quibus et uos ambulastis aliquando, cum uiueretis in illis. Nolite nunc ambulare, ne frustra uideamini credidisse. Nunc autem deponite et  eos omnia, iram, indignationem. Que nobis de Adam remanserunt, id est uitia que sequuntur. Malitiam. Malitia est alteri inferre quod pati non uis. Blasphemiam. Dei uel imaginis eius. Turpem sermonem de ere uestro. Quia hec indisciplinatio nec filiis hominum conuenit honestius educatis, quanto magis Dei? Nolite mentiri inuicem. Non oportet mentiri filios ueritatis, cum mendacium de diabolo sit. Exspoliantes eos ueterem hominem cum actibus eius. Peccata originalia, seu delectationem carnis. Et induentes nouum. Christum, et uirtutes que ab ipso sunt. Eum qui reuocatur in agnitione secundum imaginem eius qui creauit eum. Cum cognouerit qualis sit, cuius imago est ei, inquantum potest, debet niti ipsius adiutorio  similari. Ubi non est masculus et femina, gentilis et Iudeus, circumcisio et preputium, Barbarus et Scytha, seruus et liber. Apud Deum non predicat sexus, uel conditio, uel genus, ac prouincia, sed sola conuersatio cum fide recta requiretur. Sed omnia in omnibus Christus. Omnes quicunque baptizati estis, Christum induistis. Induite uos ergo, sicut electi Dei. Illa deponentes, hec induite. Sancti et dilecti, uiscera misericordie, benignitatem, humilitatem, modestiam, patientiam. Quia illa membra dixerat, ideo hec uiscera nominauit. Supportantes inuicem. Exemplo Christi qui infirmitates nostras portauit, tam spiritales quam etiam corporales. Et donantes uobis ipsis. Indulgentes alterutrum, sicut omnibus Christus indulsit, etiam persecutoribus suis. Si quis aduersus  aliquem habet querelam. Nolite exigere parua conseruis, ne indulta reddatis. Sicut et Dominus donauit uobis, ita et uos. Hic exponit quomodo indulgere debemus alterutrum, si ille indulsit, qui potuit uindicare; quanto magis uos, quorum uindicta aut parua, aut nulla est! Super omnia autem hec caritatem habete. Super hec omnia est caritas, quia omnem quem diligimus, sustinemus, non omnem quem sustinemus diligimus. Sed omnes debemus propter Deum diligere. Quod est uinculum perfectionis. Charitas multa membra in unum conglutinat corpus. Et pax Christi. Christi, non seculi, quod solum diligit diligentes. Exsultet in cordibus uestris, in qua et uocati estis in uno corpore. Non in facie ficta, et serena, uel ore doloso. Et grati estote. Hoc est, nolite  legi assimilari, que uicem reddit, sed gratie, que ignoscit etiam inimicis, et pro eis exorat. uerbum Christi habitet in uobis abundanter. Et hic ostenditur, uerbum Christi non solum sufficienter, sed etiam abundanter habere debere etiam laicos, et inuicem semetipsos monere et docere. In omni sapientia docentes, et commonentes uosmetipsos. Ut sapienter et rationabiliter proferatur. In Psalmis. Dauid. Hymnis. Trium puerorum. Canticis. Moysi et omnium prophetarum. Spiritalibus. Non carnalibus, more seculari. In gratia cantantes. Nunquam legimus cantari sine uoce. In cordibus uestris Deo. Ut non solum ore, sed etiam in corde cantetis, ut cor cum uoce concordet, uel intelligatis quod cantatis. Omne quodcunque facitis in uerbo, aut in opere, omnia in nomine Domini  Iesu, gratias agentes Deo et Patri per ipsum. Siue docetis, siue operamini, nichil ad uestram gloriam, sed ad Domini faciatis, gratias Deo referentes, qui Filium suum ad hec inspiranda et docenda destinare dignatus est. Mulieres, subdite estote uiris, sicut oportet in Domino. In his que conueniunt Domino. uiri, diligite uxores uestras, et nolite amari esse ad illas. Filii, obedite parentibus per omnia, hoc enim placitum est in Domino. Nunquam rem naturalem hortaretur, nisi continentes esse cepissent, sicut ad Ephesios plenius adnotatum est. Patres, nolite ad indignationem prouocare filios uestros, ut non pusillo animo fiant. Ne exasperati iracundi fiant, sed uestro exemplo discant esse patientes. Serui, obedite per  omnia dominis carnalibus. Quia carni seruiunt, non spiritui. Non ad oculum seruientes, quasi hominibus placentes. Quando uos uident domini. Sed simplicitate cordis, timentes Deum. Quodcunque facitis, ex animo operamini, sicut Deo, et non hominibus, scientes quod a Domino accipietis retributionem hereditatis. Qui ubique semper uidet, et odit omne figmentum. Nam humanus oculus falli potest, et ideo sic agite, at conditionis necessitatem, uoluntatem faciatis religionis, ut per uestra opera bona Domino gratie referantur, cum uos omnes uiderint ex Christianitatis tempore profecisse. Domino Christo seruite. Ipsi enim seruit, qui propter ipsum homini seruit. Qui enim iniuriam facit, recipiet id quod inique gessit, et non est personarum acceptio apud Deum. Siue seruus,  qui dominum contempserit: siue dominus, qui seruum inique tractauerit, ut consoletur, sciens apud Deum multam non esse suam iniuriam.



CAP. Iu.

Domini quod iustum est et equum, seruis prestate. Patres uos debent magis sentire quam dominos: unde uulgo patresfamilias appellamini. Scientes quoniam et uos Dominum habetis in celo. Qualem ergo uobis Dominum esse uultis, tales estote circa conseruos potius quam seruos. Orationi instate, uigilantes in ea. Negligens enim, et dormitans petitio, nec ab homine poterit aliquid impetrare. In gratiarum actione, orantes simul. Pro omnibus que uobis sunt concessa, uel etiam in aduersis, que ipso dispensante eueniunt. Non enim orando peteretur ab eo, nisi ab ipso tribui crederetur, ut ostium aperiretur  sermoni, id est, ut initium fidei cordibus auditorum tribueretur. Et pro nobis, ut Deus aperiat nobis ostium sermonis, ad loquendum mysterium Christi. Quod pro nobis oratis, uobis perficiet in doctrinam. Nam quomodo aperitur ostium uerbi, nisi cum sensus aperitur audientis, ut credat, et initio fidei facto, ea que ad edificandam salubrem doctrinam predicantur et disputantur recipiat, ne per infidelitatem corde clauso, ea que dicuntur, improbet ac repellat? Propter quod etiam uinctus sum, ut manifestem illud, ita ut oportet me loqui. Ut ipse det quid, quando, et cui rationaliter debeat predicari, quia et nobis ad aurem predicantibus ille interim corde operatur. In sapientia ambulate ad eos qui foris sunt, tempus redimentes. Quoniam dies mali  sunt. De malo tempore bonum uestra faciet sapientia, uel etiam pro quiete uestra aliquid temporale, si necesse est, ut pereat, contemnite. Sermo uester semper in gratia sale sit conditus. Sapientie ratione,  ne stultitia nostra religio a philosophis et gentilibus estimetur. Ut sciatis quomodo uos oporteat unicuique respondere. Sicut et Petrus. Parati estote semper ad satisfactionem, aliter paganis, aliter Iudeis, aliter hereticis, aliter philosophis, aliter astrologis, et ceteris est respondendum. Que circa me sunt, omnia uobis nota faciet Tychicus carissimus frater, et fidelis minister, et conseruus in Domino. Securos illos uult esse de se, ne uel a tristitia occupentur. Quem misi ad uos ad hoc ipsum ut cognoscat que circa uos sunt, et consoletur corda uestra, cum Onesimo carissimo, et fideli fratre, qui est ex uobis, qui omnia que hic aguntur nota faciant uobis. Pro nobis. Salutat uos Aristarchus concaptiuus meus, et Marcus consobrinus Barnabe de quo accepistis mandata. Qui mecum  tenetur in uinculis, aut compatitur mihi caritatis affectu. Si uenerit ad uos, excipite illum, et iehsu, qui dicitur iustus. Qui sunt ex circumcisione. Hec mandata ab eo acceperant. Hi soli sunt adiutores in regno Dei, qui mihi fuerunt solatio. Hi solummodo mecum sunt, siue hi soli ex circumcisione adiutores in Nouo Testamento, per quod intratur in regnum, sicut Satanas dicitur mors, quia causa est mortis. Salutat uos Epaphras, qui ex uobis est, seruus Christi Iesu, semper sollicitus pro uobis in orationibus. Ille uere seruus Christi est, qui pro eius corpore sollicitus inuenitur. Ut stetis perfecti, et pleni in omni uoluntate Dei. Orationibus suis Deum poscit, ut perseueretis in uoluntate Dei, et qui cepit in uobis, ipse perficiat. Testimonium enim illi perhibeo, quod habet multum laborem  pro uobis, et pro his qui sunt Laodicee, et qui Hierapoli. Tales erant primi temporis discipuli, et imitatores Pauli et Christi. Salutat uos Lucas medicus carissimus, et Demas. Salutate fratres qui sunt Laodicee, et Nympham, et que in domo eius est ecclesiam. Et cum lecta fuerit apud uos Epistola, facite ut et in Laodicensium ecclesia legatur, et ea que Laodicensium est, uobis legatur. Quia tales in domo sua habebat, qualem Apostolus definiuit ecclesiam. Et dicite Archippo: uide ministerium quod accepisti in Domino, ut illud impleas. Salutatio mea manu Pauli. Diaconus fuisse intelligitur, non episcopus, neque enim episcopus haberet necesse in ecclesia commoneri, ut suum seruaret ministerium. Memores estote uinculorum meorum. Siue orate ut reddar uobis,  siue mementote, quia uestri causa hec patior, et imitamini exemplum meum. Gratia uobiscum. Amen. Cum illis uere est gratia, qui cum ea permanserint, et eam se gratis accepisse fatentur.



AD TIMOTHEUM EPISTOLA PRIMA.





ARGUMENTUM.


Timotheum instruit, et docet de ordinatione episcopatus, et diaconii, et omnis ecclesiastice discipline. Scripta de urbe Roma. Timotheus episcopus fuit discipulus Pauli; huic per litteras auctoritatem dat corrigendi omnem ecclesiasticam disciplinam, et episcopos et diaconos ordinandi; preterea instruit eum quomodo pseudoapostolis respondeat, detrahentibus  Paulo, rationem reddens quod non sit mirum, si ipse ex persecutore saluatus sit, cum Christus peccatores uenerit liberare. Ad extremum aliter docentes monet esse uitandos et cauendos omnibus modis.



CAPUT PRIMUM.

Paulus apostolus Christi. Proponit et nominis auctoritatem et ordinis. Secundum imperium Dei Saluatoris nostri, et Christi Iesu spei nostre.  Non secundum meam presumptionem. Simul et Patris et Filii unum imperium esse demonstrat. Timotheo dilecto filio in fide. Non in carne. Gratia, misericordia et pax a Deo Patre et Christo Iesu Domino nostro. Sicut rogaui te, ut remaneres Ephesi, cum irem in Macedoniam, ut denuntiares quibusdam, ne aliter docerent. Quos predixerat in Actibus, intraturos lupos graues non parcentes gregi. Neque intenderent fabulis. Quas de Genesi appellat, id est secundum legem, unde a Domino accusantur, docentes doctrinas hominum. Et genealogiis interminatis, que questiones prestant magis quam edificationem Dei, que est in fide. Generationibus antiquorum, in quibus sibi summam scientiam uindicant, si ab initio generationes enumerent: tam deuteroseon contrarietas, quam generationum  sollicitudo superflua. Finis autem precepti est caritas de corde puro, et conscientia bona, et fide non ficta. Charitas Dei et proximi, in qua tamen pendet lex et prophete. Hec si de corde puro sit, Deo est placita, et si nichil aliud quam id quod diligendum est diligatur. Conscientiam uero bonam subiunxit, propter spem: ille enim se ad id quod credit et diligit, peruenturum esse desperat, cui male conscientie scrupulus inest. Tertio: Et fide, inquit, non ficta: si enim fides nostra mendacio caruerit, ut et non diligamus quod non est diligendum, et recte uiuendo id speremus, ut nullo modo spes nostra fallatur. Et conscientia, inquit, bona. Conscientia pura testimonium perhibeat caritati, et fide non ficta. A quibus aberrantes quidam. Est enim fides ficta, que in uerbis  est solis, uel hereticorum, qui in Ecclesia intrare uidentur, uel fictorum catholicorum. Conuersi sunt in uaniloquium, uolentes esse legis doctores. In uaniloquium fabularum secularium. Non intelligentes neque que loquuntur, neque de quibus affirmant. Grandis stultitia est, non intellecta de magis non intellectis uelle affirmare. Scimus autem quia bona est lex. Contra Manicheos ad Romanos ait: Lex quidem sancta, et mandatum sanctum. Lex ut a Deo data pro hominum qualitate. Si quis ea legitime utatur: scientes hoc. Si quis scit, quibus, quare, et quandiu habenda sit data spiritaliter. Quia iusto lex non est posita, sed iniustis, et non subditis. Si ergo ita est, Christianis non est opus, quia iustificati sunt per Christum, et qui didicerunt occasiones cauere peccatorum. Nam quare  dicatur his: Non occides: quoniam nec irasci iussi sunt, nisi ut eam spiritaliter impleant? Impiis et peccatoribus, sceleratis et contaminatis, patricidis et matricidis, homicidis, fornicariis, masculorum concubitoribus, plagiariis, mendacibus, periuris. Illis omnibus data est, ut ab istis criminibus reuocentur. Et si quid aliud sane doctrine aduersatur, que est secundum Euangelium glorie beati Dei quod creditum est mihi. Sunt enim multe insane doctrine, que homines faciunt insanire. Contra illa lex est, que contraria sunt euangelicis preceptis: ergo quid querunt ibi ut nouum, quod etiam in lege habent? Simul et legem Euangeliis concordare demonstrat. Gratias ago ei. Ne dicerent, Quis est ille, cui creditum est? Qui me confortauit  in Christo Iesu Domino nostro. Cum essem infirmus et inutilis. Quia fidelem me existimauit, ponens in ministerio. Ad ponendum in ministerio. Qui prius fui blasphemus, et persecutor, et contumeliosus, sed misericordiam consecutus sum. Iustus quidem in primordio accusator est sui, ut cum ceperit aduersarius, confundatur. Sed iste hoc uerum dixit, sicut legimus in Actibus. Quia ignorans feci. Leuius peccant ignorantes. In incredulitate. In qua natus fueram. Superabundauit autem gratia Domini nostri cum fide et dilectione. Tam abundans fuit gratia eius, uel est, ut iniquitatum mearum uinceret cumulum, que mihi et fidem donauit, et dilectionem, ut non necessitate, sed caritate seruirem. Que est in Christo Iesu. Per Christum qui mihi maiora dimisit: nam non in natura.  Et fidelis sermo, et omni acceptione dignus: quia Christus iehsu uenit in mundum. Quem omnes credunt, et quem omnium conscientie uerum agnoscunt. Peccatores saluos facere. Ergo et me saluauit inter ceteros peccatores. Quorum primus ego sum. Sum pro fui poni solet. Sed ideo misericordiam consecutus sum, ut in me primum ostenderet Christus iehsu. Sicut Dauid ait: Docebo iniquos uias tuas, et impii ad te conuertentur: scilicet si mihi indulseris, docebo neminem desperare debere. Omnem patientiam. Quam etiam persecutoribus non solum indulget, sed etiam apostolatus confert honorem. Ad informationem eorum qui credituri sunt illi in uitam eternam. Ut nemo desperet. Regi autem seculorum immortali, inuisibili soli Deo. Qui mihi ueniam tribuit non merenti. Honor et gloria,  in secula seculorum. Amen. Rex parui temporis, et mortalis, ac uisibilis et capax, consortes honorem et gloriam habet temporalem, non eternam. Hoc preceptum. Doctrinam hanc. Hucusque de statu suo: modo dat auctoritatem docendi. Commendo tibi, fili Timothee, secundum precedentes in te prophetias. Quia etiam ante hoc habebas hanc gratiam. Ut milites in illis bonam militiam. Bona militia est, in qua contra diabolum et uitia dimicatur, et Dei uoluntati paretur. Habens fidem et bonam conscientiam. Fidem perfectam in Christo, et bonam conscientiam in conuersatione, siue doctrina. Quam quidam repellentes circa fidem naufragauerunt: ex quibus est Hymineus et Alexander. Non integram eam tenentes, iam uitiis implicati, fidem et uitam maculantes. Quos tradidi Satane, ut discant  non blasphemare. Ut ex presenti correptione discant futurum iudicium non negare. Ad emendandum traditi sunt, non ad perdendum, et ut exemplo eorum alii terrerentur.



CAP. II.

Obsecro igitur primo omnium fieri obsecrationes, orationes, postulationes. Obsecratio firmior oratione est. Item aliter: Obsecrationes fiunt pro peccatis preteritis, uel presentibus; orationes pro adipiscendis que speramus: postulationes, cum pro aliis interuenimus: gratiarum actiones, eum ea que poscimus, impetramus; uel certe, eum pro immensis Dei beneficiis gratias laudesque referimus. Gratiarum actiones. Gratias agamus ei qui nos dignos fecit etiam pro aliis impetrare. Pro omnibus hominibus. Etiam  pro persecutoribus orare. Pro regibus et omnibus qui in sublimitate sunt, ut quietam et tranquillam uitam agamus in omni pietate et castitate. Ut cognoscant Deum, siue, ut subiectas habeant gentes: in illorum enim pace quies nostra consistit: si enim Christiani sunt, cessabit persecutionis impetus. Hoc enim bonum est et acceptum coram Saluatore nostro Deo. Ut et uos, sicut ille, omnes homines saluari cupiatis. Qui omnes homines. Hinc probatur Deum nemini uim inferre ut pereat; sed qui perit suo merito perit; et qui saluantur, Dei gratia et miseratione saluantur. Nam iuxta figuram synecdochen hic, omnes, a parte totum debemus accipere. uult saluos fieri. Sed quare non omnes saluentur? Quia iustus est et misericors Deus: quod multi damnantur, pereuntium est meritum,  quod multi saluantur, saluantis est donum. Ut enim reus damnetur, inculpabilis est Dei iustitia; ut reus iustificetur, ineffabilis Dei est gratia: multis enim beneficiis obdurantur. Et ad agnitionem ueritatis uenire. Constat Deum omnia bona uelle; sed homines suo uitio precipitantur in malis. Unus enim Deus. Pater, et Filius, et Spiritus sanctus omnium hominum Deus est: et ideo cupit omnes saluari, quos fecit. Quicunque autem saluantur, ipsius dono saluantur. Sufficiat nobis, quia non est iniquitas apud Deum, et quia inscrutabilia sunt iudicia eius. Unus et mediator Dei et hominum. Sicut unus Deus, ita et unus mediator, hoc est, nullus talis mediator, neque Moyses, neque aliquis prophetarum. Homo Christus iehsu. Contra Manicheos, quia de traditore  erat dicturus, ideo hominem tantummodo nominauit. Qui dedit redemptionem semetipsum pro omnibus. Pro omnibus quidem effusus est sanguis Christi, sed credentibus prodest: incredulis uero erit in condemnationem: sicut alibi ipse dicit, Aliis sumus odor uite in uitam: aliis odor mortis in mortem. Cuius testimonium temporibus suis confirmatum est. Quia et prophete suis temporibus testimonio fuerunt. Nouissime misit eis Filium suum. In quo positus sum ego predicator et apostolus. In testimonium, quia iehsu est Filius Dei. ueritatem dico, non mentior, doctor gentium in fide et ueritate; uolo ergo uiros orare in omni loco. Ut magister gentium dat legem orandi: nunquam de oratione statuisset, nisi aliqua huic questio a Iudeis moueri cepta esset uolentibus in templo solummodo,  quod erat Hierosolymis, adorare. Leuantes. Testatio innocentie est manuum oratio. Puras manus. A cede et sanguine, omni opere malo. Sine ira et disceptatione. Non solum opere. Similiter et mulieres. In omnibus que de uiris dixit. In habitu ornato, cum uerecundia et sobrietate. Hec sunt ornamenta femine Christiane. Ornantes se non intortis crinibus. Non debet occasionem prestare concupiscentie. Aut auro, aut margaritis. Que terre sunt ornamenta, cuius homo est deus. uel ueste pretiosa. Ut qua ne unus quidem calefiat, unde possunt eiusdem nature uestiri quamplurimi. Sed quod decet mulieres, promittentes pietatem per opera bona. Ista ergo sunt non promittentium, sed negantium castitatem. Mulier in silentio  discat cum omni subiectione. Discat quidem, sed cum omni humilitate atque silentio. Docere autem mulieri non permitto. uirum non debet docere. Ceterum ipse dixit, iuniores feminas doceri a senioribus debere; sed et filium uirum, uel fratrem potest monere priuatim. Neque dominari in uirum. Magisterium usurpando, uel marito se preferendo. Sed esse in silentio. Ne in ecclesia loquantur. Adam enim primus formatus est, deinde Eua. Reddit causas cur uelit eas esse subiectas: scilicet, quia et posteriores sunt in ordine, et priores in culpa. Et Adam non est seductus. A serpente. Mulier autem seducta in preuaricatione fuit. Mandati preuaricatione; sed non ideo desperet mulier, quia per baptismum et ipsa saluabitur. Saluabitur autem per filiorum generationem. Non Eua, sed  mulier: quia Eua ad exemplum adducta est, non de ipsa proprie dicebatur, per filiorum generationem, nutriendo, et non necando, nec abortiendo. Si permanserit. Sicut superius de plurali numero ad singularem transiit: ita et hic redit ad pluralem. Ceterum quomodo iustitia iusti super ipsum erit, et quomodo Ne, Iob et Daniel filios suos et filias minime liberabunt, si per filios Eua saluabitur? sed omnes mulieres sic saluabuntur, si in bonis operibus cum fide, castitate, et Deo placita dilectione permanserint in fide Christi. Et dilectione. Dei et proximi. Et sanctificatione. Mentis et corporis. Sanctificate uos per triduum, et ne accesseritis ad mulierem. Ergo castitas sanctificatio dicitur. Cum sobrietate. Quia sine sobrietate difficile custoditur.



CAP. III.


Fidelis sermo. Si quis episcopatum desiderat. De hoc dicit qui ordinandus est, qualis eligi debeat: primum laicos instituit utriusque sexus, quia et de ipsis in sacerdotium eliguntur. Bonum opus desiderat. Opus dixit, non honorem. Oportet ergo episcopum irreprehensibilem esse. Sicut ad Titum dixit sine crimine, generaliter primo, postea specialiter membra ipsa distinguuntur. Unius uxoris uirum. uigilantem, si illi ne hoc licet, quod uel laico licet, quid de ceteris sentiendum est? Sobrium. Ab omni ebrietate. Prudentem, ornatum, hospitalem. Omnibus spiritalibus ornamentis. Doctorem. Ut tam uerbo doceat quam exemplo. Si omnes debent scire quomodo unicuique respondeant, quanto magis sacerdos, de cuius ore legem exquirent, quia angelus Domini omnipotentis  est? Non uinolentum. Ut fiducialiter possit sobrietatem docere. Non percussorem, sed modestum; non litigiosum. Siue ne petulans sit incedendo, siue ne exemplo suo conscientias feriat infirmorum. Non cupidum. Cupiditas enim prouocat ad lites et iurgia. Sue domui bene prepositum; filios habentem subditos cum omni castitate. Ipse exposuit in sequentibus. Hoc est, si filios in castitate et humilitate nutriuit, ut in hoc eius diligentia comprobetur: si enim paucos filios suos erudire nesciuit, quomodo tantos filios Dei, hoc est omnem populum gubernabit, cuius mores secundum numerum diuersi sunt? Si quis autem domui sue preesse nescit, quomodo Ecclesie Dei diligentiam habebit? Ne eos sic negligenter admoneat. Ceterum  si bene nutriti insoleuerint, culpa non erit Patris. Non neophytum. Nuper renatum. Ne in superbia elatus. Quia cito potest per ignorantiam exaltari, et putare se non tam officium humilitatis quam administrationem seculi suscepisse: et quia illi in fonte dimissa sunt peccata, et recens assumitur, elatio ei inde nascatur. In iudicium incidat diaboli. Qui per superbiam deiectus est. Oportet autem illum et testimonium habere bonum. Sine offensione estote Iudeis et Grecis et Ecclesiis Dei. Omnes enim norunt naturaliter damnare uitia, et laudare uirtutes. Ab his qui foris sunt, ut non in opprobrium incidant. Foris Ecclesiam. Et laqueum diaboli. Ne per illum diabolus multos illaqueet, qui poterant fieri Christiani. Diacones. Queritur cur de presbyteris nullam fecerit mentionem:  sed in episcopis etiam presbyteros comprehendit, quia secundus, et pene unus est gradus, sicut multis Scripturarum testimoniis comprobatur. Similiter pudicos, continentes. Irreprehensibiles. Non bilingues. Ne et maledicant: hoc est enim unius lingue officium duplicare. uel, aliud corde, aliud ore proferentes. Non multo uino deditos. Concessit pro necessitate parum, quia multum denegauit. Non turpe lucrum sectantes. Turpe lucrum, de celestibus sacramentis terrenas opes conquirere. Habentes mysterium fidei in conscientia pura. Mysterium fidei est, quod passio Christi remedium est salutis humane. Si ergo hoc intelligit pure, et non confunditur de humilitatibus Christi. Siue ut propter hoc solum, quod debet predicari, ne existimet questum esse pietatem. Et hi  autem probentur primum, et sic ministrent. Non solum episcopus, sed et hi. Nullum crimen habentes. Crimen dixit esse, si aliquid de his uirtutibus minus sacerdos uel leuita habeat Christi: uel certe de capitalibus peccatis. Notandum, quia non dixit, nullum peccatum habentes. Mulieres similiter pudicas, non detrahentes, sobrias. Similiter ut diacones eligi iubet. Unde manifestum est quod de illis dicit quas in Oriente diaconissas appellant. Fideles in omnibus. In nullo dubitantes. Diacones sint unius uxoris uiri. Non ut, si non habuerint, ducant: sed ne duas habuerint: si enim digniorem uxor facit, quare non et digami ordinentur? Qui filiis suis bene presunt, et suis domibus. Repetit quod minus dixerat. Qui enim bene ministrauerint, gradum sibi bonum acquirent. Sunt enim gradus  minores. Bonum hic pro grandi posuit. Et multam fiduciam in fide que est in Christo Iesu. Et apud Deum petendi, et apud homines docendi. Hec tibi scribo, fili Timothee, sperans me uenire ad te cito. Et plenius te instruere. Si autem tardauero, ut scias quomodo oporteat te in domo Dei conuersari. Ut auctoritatem habeas omnia pro me probe ordinare. Que est Ecclesia Dei uiui, columna et firmamentum ueritatis. In qua sola nunc ueritas stat firmata, et que sola totum edificium sustinet ueritatis. Et manifeste magnum est pietatis sacramentum. Incarnatio Christi, per quam pietas est in omnibus facta. Quod manifestatum est in carne. Quando uerbum caro factum est. Iustificatum est in spiritu. Spiritus Dei ueniet super te: propterea quod nascetur  ex te sanctum uocabitur Filius Dei. Apparuit angelis. Quando multitudo angelorum dicebant: Gloria in excelsis Deo, et quando ei in eremo ministrabant. Predicatum est gentibus. Sicut ait Simeon: Lumen ad reuelationem gentium. Creditum est in mundo. Ab utroque populo. Assumptum est in gloria. uidentibus apostolis assumptus est in celum.



CAP. Iu.

Spiritus autem dicit, quia in nouissimis temporibus discedent quidam a fide, attendentes spiritibus erroris. Hec dicit Spiritus sanctus, more prophetarum. Et doctrinis demoniorum. Omnis heretica doctrina demoniorum arte composita est. In hypocrisi loquentium mendacium, et cauteriatam habentium suam conscientiam. In hypocrisi loquuntur, qui cum fornicari non timeant, tam casti uolunt uideri, ut etiam  nuptias damnent, et tam abstinentes, ut creaturam Dei parce manducantem iudicent, cum ipsi comessationibus uacent. Paulus uero ita castitatem et abstinentiam predicat, ut nec naturam, nec creaturam damnet: ad illud hortatur fortiores, istud concedit infirmis. Illi enim hoc non amore castitatis et abstinentie, sed ad obumbrandam eius predicationem faciebant, iustiores et sanctiores uideri uolentes, quam ille qui propter filios licitas nuptias concedebat, ne fornicationis crimen incurrerent. Illi porro castitatem fingentes, contra eam faciebant. Prohibentium nubere: abstinere a cibis, quos Deus creauit ad percipiendum cum gratiarum actione fidelibus, et his qui cognouerunt ueritatem: quia omnis creatura Dei bona est, et nichil reiiciendum quod cum gratiarum  actione percipitur. Sanctificatur enim per uerbum Dei et orationem. Si ad proprietatem sermonis attendas, monstruosa nescio que predicatio predicabitur, ut tam nubere quam abstinere prohibeant ista dicentes que sequuntur. Hec proponens fratribus, bonus eris minister Christi Iesu. Libram in omnibus tenens, et omnia rationabiliter et moderate dispensans. Enutritus uerbis fidei, et bone doctrine quam assecutus es. Quia ab infantia sacris litteris, hoc est, legis, fuerat eruditus. Ineptas autem et aniles fabulas deuita. Non aptas religioni uel fidei. Exerce teipsum ad pietatem. Pietas est etiam cum tua tribulatione alii subuenire, sicut uidua Sareptana fecit Elie. Nam corporalis exercitatio. Escarum, balnearum et talium ceterorum, uel labor corporis. Ad modicum utilis. Modicum  tempus. Pietas autem ad omnia utilis est, promissionem habens uite, que nunc est, et future. Pietas et ad presens tempus, et ad futurum utilis. Ipsa uidua et ad presens pasta est, et merces eius manet in celo. Fidelis sermo, et omni acceptione dignus. uerus apud omnium conscientias, et cui nemo resistit. In hoc enim laboramus et maledicimur. Cum enim certum sit apud omnes, nichil nos dignum odio perpetrasse, quid aliud sequitur, quam quod propter uitam dissimilem blasphemamur? Quia sperauimus in Deum uiuum. Et sperando iustitiam custodimus. Qui est Saluator omnium hominum. In presenti. Maxime fidelium. Quibus salutem largietur eternam. uenite, benedicti. Quia nouit Dominus qui sunt eius. Precipe  hec, et doce. Precipe, ut faciant, et doce quomodo uel quare fiant, hoc est, pro premio uite eterne. Nemo adolescentiam tuam contemnat. Sic age, ut admirationi potius quam contemptui habearis. Sed exemplum esto fidelium. Parum est infidelibus exemplo esse, apud quos qui crimina grauiora non facit, magnus habetur. Sed hoc magnum est, ut talem se exhibeat, per quem etiam perfecti proficiant. In uerbo, in conuersatione, in caritate. Id est doctrina. uult ergo fidelibus uerbi prebere exemplum. Simul ut nichil aliud loquamur quam Dei uerbum: quod maxime licet ad omnes, sed maxime ad sacerdotes et religiosos pertinet in fide catholica. In castitate. Cuius insignia paruitate habitus preferuntur. Dum uenio, attende lectioni. Sollicitus sis intelligere que  legis; hoc attende, et fac quod legis. Exhortationi, doctrine. Exhortare, ut fiat: doce quomodo intelligantur obscura, uel quomodo possint fieri que leguntur. Noli negligere gratiam que in te est, que data est tibi. Negligit gratiam, qui acceptum talentum non exercet. Per prophetiam cum impositione manuum presbyterii. Prophetie habebat gratiam uel doctrine cum ordinatione episcopatus: siue cum ordinatione acceperat gratiam, uel docendi, uel intelligendi. Hec meditare. Omnem enim profectum generat iugis meditatio. In his esto. Non enim omnis qui meditatur, in ipsis est que meditatur. Ut profectus tuus manifestus sit omnibus. Tunc manifestus erit profectus, si in meditatione sis semper attentus. Attende tibi et doctrine. Primo tibi, deinde doctrine: utrobique  sollicitus, ut et te uita salues, et illos doctrina exemplo firmata. Insta in illis: hoc enim faciens et te ipsum saluum facies, et qui te audiunt. Quos doces.



CAP. u.

Seniorem ne increpaueris, sed obsecra ut patrem. Ne indigne ferens iunioris increpationem, exasperatus non proficiat: sed ut suo quasi exemplo destruat iuniores. Iuuenes ut fratres. Fratres liberius commonentur, ut ceui, similiter et sorores. Anus ut matres. Cum reuerentia. Iuuenculas ut sorores, in omni castitate. Et mentis et corporis. uiduas honora, que uere uidue sunt. Honorande sunt, necessaria ministrando, uel solatia prebendo. Si qua autem uidua filios aut nepotes habet. ueras uiduas definiuit ab omnibus desolatas, et uniuersis curis exutas. Discat primum domum suam regere, et mutuam uicem reddere parentibus:  hoc enim acceptum est coram Deo. Tandiu regat domum, quandiu edocet filios paruulos aut nepotes, ut quod a parentibus accepit, filiis reddat: ita tamen, ut non ex hoc excusationem auaritie studeat, sed sufficientiam tantum sibi et liberis seruet, nec eis ipsa occasionem det in seculo luxuriandi. Que autem uere uidua est et desolata, sperat in Domino. Tales sunt honorande. Et instat obsecrationibus et orationibus nocte et die. Sicut Anna filia Phanuelis. Nam que in deliciis est uiuens, mortua est. Et hoc precipe, ut irreprehensibiles sint. Hic nostri temporis uiduas tangit, que cum hominem sue nature qualicunque panno non uestiant, parietes pretiosis marmorum crustis exornant. Delicie sunt,  quidquid modum nature excedit. Si quis autem suorum, et maxime domesticorum curam non habet, fidem negauit. Si quis uiduas abiicit, aut pupillos, uel pauperes, et maxime parentes. Infideli deterior est. Quia etiam illi habent erga proximos pietatem. Si qua uidua filios orphanos dereliquit, et est infideli deterior. Notandum esse quosdam Christianos deteriores infidelibus. uidua eligatur. Quas diaconissas appellat, tales uoluit eligi, que omnibus essent exemplo. Non minus sexaginta annorum. De pluribus uiduis. Qui fuerit unius uiri uxor, in operibus bonis testimonium habens. Si ex tempore uiduitatis sue ista omnia custodiuit. Si filios educauit. Si natos educauit, et aborsum non accipiendo, aut iam natum non occidit. Si hospitio recepit, si sanctorum pedes lauit. Si non  solum hospitio recepit, sed etiam propriis manibus lauit pedes, quod deliciose uix faciunt. Si tribulationem patientibus subministrauit. In carcere positis uel egrotis. Si omne opus bonum subsecuta est. Breuiter conclusit. Adolescentiores autem uiduas deuita. Deuita ordinare, ne malum pro bono fiat exemplum. uel non eligas ad ministerium: uel certe familiaritatem fuge. Cum enim luxuriate fuerint, in Christo nubere uolunt. Per incontinentiam: uel certe cum ceperint inhonorari, dicentes se nubere uelle tantum in Domino. Habentes damnationem: quia primam fidem irritam fecerunt. Quia fecerunt sibi illicitum quod licebat, uouendo castitatem. Hec uero regula non solum in uiduis, sed etiam in uirginibus continentibusque seruanda est. Simul autem et otiose discunt  circuire domos. Nulla cura domus occupate, nec mariti potestate ligate, neque diuino timore retente. Non solum otiose, sed et uerbose, et curiose, loquentes que non oportet. uoluntatem suam excusare cupientes, malum aliis prebent exemplum. uolo ergo. Concedo antequam promittant, quod non habent implere. Iuniores nubere. Tales quales supra dixit. Filios procreare, matresque familias esse. Non occidere, quia que de adulterio suscipiunt, frequenter occidunt. Nullam occasionem dare aduersario maledicti gratia. uel non per illas religio blasphemetur, si incontinentes sint. Iam enim quedam. Reddit causas quare eas uelle nubere predixerit, ne eum hoc optare putares. Conuerse sunt retrorsum post Satanam. uel fidem Dei denegantes, uel etiam fornicantes.  Si quis fidelis habeat uiduas, subministret illis, ut non grauetur Ecclesia. In domo sua, uel parentibus pauperibus. Ut his que uere uidue sunt sufficiat. Que sunt ab hominibus desolate. Qui bene presunt presbyteri. Qui implent officium suum. Duplici honore digni habeantur. Ut officii et laboris in uerbo. Maxime qui laborant in uerbo, et docent in doctrina. Non dixit, maxime qui habent uerbum, sed qui laborant. Nam omnes habentes dari iussit, hoc est, docibiles. Dicit enim Scriptura: Non infrenabis os boui trituranti; et: Dignus est operarius mercede sua. uult illis prestari carnalia, a quibus accipiunt spiritalia: quia occupati in doctrina, necessaria sibi prouidere non possunt. Aduersus presbyterum accusationem noli recipere,  nisi sub duobus et tribus testibus. Iniustum est aduersus quemuis absentem accusationem recipere, cum hoc nec secularia iudicia faciant: quanto magis de Domini sacerdote? Peccantes coram omnibus argue. Si illis probatum fuerit, ut aut ipse qui plectitur, corrigatur experimento, aut alii terreantur exemplo. Ut ceteri timorem habeant. uidentes te nec presbytero pepercisse peccanti. Testor coram Deo et Christo Iesu. Obtestatur illum diuina et celesti obtestatione, ut nulla res ei preiudicet ad ista seruanda. Et electis angelis, ut hec custodias sine preiudicio. Qui sacris assistunt altaribus, uel qui suam dignitatem seruarunt. Nihil faciens in aliam partem declinando. Neque in dextra, neque in sinistra. Manus cito nemini imposueris. Non est enim leue peccatum mittere margaritas  ante porcos, et dare sanctum canibus, et ordinationem clericatus nequaquam sanctis et in lege Dei doctissimis, sed asseclis suis tribuere, et uilium officiorum ministris, quodque his dedecorosius est, muliercularum precibus. In quo consideranda loquentis in se Christi Apostoli sapientia, qui ut ordinationis periculum demonstraret, iunxit tormenta peccantium. Neque communicaueris, inquit, peccatis alienis. Sicut ergo in ordinationibus malorum particeps est peccatorum, qui tales constituit, sic in ordinatione sanctorum particeps est eorum iustitie qui bonos elegit. Neque communicaueris peccatis alienis; communicari dicit peccatis eius qui non probatus ordinatur. Teipsum castum custodi. Ut possis alios audenter arguere. Noli adhuc aquam bibere, sed uino  modico utere, propter stomachum tuum, et frequentes tuas infirmitates. Dat ei consilium ut plus aliorum profectum quam suam abstinentiam curet. Poterat enim uerbum impedire infirmitas. Quorumdam hominum peccata manifesta sunt. Siue dum deteguntur, excommunicantur; siue dum plagis presentibus predamnantur, quod in futuro iudicio accipiendum est. Precedentia ad iudicium. Peccata sunt que ante hic unusquisque commisit, uerbi gratia, si qui a uobis facultate priuati etiam post obitum nostrum affligantur inopia. Quosdam autem et subsequuntur. Similiter et facta bona manifesta sunt. Precedentia ad iudicium peccata sunt, dum omnibus nota sunt. Quosdam autem et subsequuntur, dum postea in iudicio comprobantur. Item aliter: Precedunt nos in iudicium illa  peccata que ante hic unusquisque commiserit: subsequuntur illa quibus nos causas dedimus; sed post nostrum transitum consummantur: ergo subsequuntur nos huiusmodi peccata. Si  alicuius inopie causas attulimus, et fame atque egestate post obitum nostrum consumitur. Siue in futurum iudicium iudicentur: quia diu latere non possunt. Nihil occultum, quod non reueletur. Etiam que latent ad tempus, non possunt in iudicio occultari. Et que aliter se habent, abscondi non possunt. A manifestis, siue a bonis.



CAP. uI.

Quicunque sunt sub iugo serui dominos suos omni honore dignos arbitrentur. Etiam infideles. Ne nomen Domini et doctrina blasphemetur. Ne uidearis  contra per religionem in deterius defecisse. Qui autem fideles habent dominos, non contemnant, quia fratres sunt. Ne sibi equalitatem uindicent. Sed magis seruiant, quia fideles sunt, et dilecti, qui beneficii Dei participes sunt. Si seruiebant infidelibus timore odioso, quanto magis debent seruire fidelibus per caritatem quorum participes esse meruerunt? Hec doce, et exhortare. Hec omnia, que dixi, doce debere fieri: et exhortare, premium ostendendo. Si quis aliter docet, et non acquiescit sanis sermonibus Domini nostri Iesu Christi. Domini, qui per me loquitur, Christi. Et que secundum pietatem est doctrine. Noui Testamenti: ueteris enim seuera potius quam pia doctrina. Superbus est, nichil sciens, sed languens circa questiones. Super homines se extollens, nichil sciens, cum  non est desursum illa sapientia. Et pugnas uerborum, ex quibus oriuntur inuidie. Relicto sensu ueritatis, ambiguitatibus uerborum captantur. Contentiones, blasphemie. Que generant lites. Suspiciones male. Siue suspicantur heresim de alterutro, siue audientes putant deficere ueritatem. Conflictationes hominum mente corruptorum, et qui a ueritate priuati sunt. Ab integritate Euangelii uel nature. Existimantium questum esse pietatem. Qui putant propter questum suum uenisse Nouum Testamentum. Si autem questus magnus. Multum acquirit, qui habet pietatem cum sufficientia: non auaritie, sed nature. Pietas cum sufficientia. Pietas est cultura Dei, sic impietas est contemptus. Nihil enim intulimus in mundum; haud dubium quia nec auferre quid possumus. Nudi nati sumus,  nudi etiam morituri; quidquid hic inuentum, hic relinquetur, non est nostrum, tanquam peregrini. Ergo sufficientia contenti, illas diuitias acquiramus quas nobiscum ad patriam perferamus. Habentes autem alimenta, et quibus tegamur, his contenti sumus. Quod superius dixerat sufficientiam, quidquid his amplius est, diuitie sunt. Nam qui uolunt diuites fieri. Qui sunt diuites, bene utantur diuitiis: nam qui uolunt diuites fieri, sine tentatione non sunt: quia quod illis crescit, utique aliis minuitur. Incidunt in tentationem. Occasio ergo tentationis, et laqueus diaboli est, habere diuitias, quas nec parentes sui habuerunt: cum utique quibus parentes dimiserunt, in bonis debeant operibus dispensari. Et laqueum diaboli, et desideria multa, et inutilia. Nunquam enim  diuitiarum desideria satiantur: quia semper egens, dum quidquid uiderit, cupit. Et nociua. Non solum inutilia. Que mergunt homines in interitum et perditionem. Dum ambitione bonorum tumentes, usque ad celum eleuati usque ad inferos demerguntur: siue desiderantes alienas opes, ut adusque homicidii perueniunt factiones. Radix enim omnium malorum est cupiditas. Quia aut fons est omnium criminum aut adiumentum. Quam quidam appetentes errauerunt a fide. Recesserunt a fide promissorum Dei. Et inseruerunt se doloribus multis. Quanto plus habuerit, tanto maiores sollicitudinum sustinet cruciatus. Unde et Dominus diuitiarum erumnis uerbum asseruit, et circum reliqua concupiscentiis suffocari: denique  non dominantur diuitiis, sed seruiunt: ita ut dicatur, quantarum diuitiarum est homo ille? quasi dicas mancipium diuitiarum. Tu autem, o homo Dei. Non diuitiarum homo, sed homo Dei, cuius omnia sunt, et uni Deo mancipatus. Hec fuge. Que sunt causa perfidie et dolorum. Sectare uero iustitiam, pietatem, fidem, caritatem, patientiam, mansuetudinem. In his diuitiis cupio te esse locupletem. Certa bonum certamen fidei. Bonum certamen est, non pro possessione, sed pro fide certare. Apprehende uitam eternam. Sicut de se dicit: Si quomodo comprehendam, in quo comprehensus sum. In qua uocatus es. Renuntiando seculo et pompis eius. Et confessus bonam confessionem. In baptismo, Coram multis testibus. Coram sacerdotibus et ministris, atque uirtutibus  celestibus ac diuinis. Precipio tibi coram Deo. Precipit potestate patris et auctoritate magistri. Qui uiuificat. Cuius potentia et iussu etiam arida reuirescunt. Omnia. Que uiuunt. Et Christo Iesu, qui testimonium reddidit sub Pontio Pilato bonam confessionem. Amodo uidebitis Filium hominis sedentem a dextris uirtutis Dei. Ut serues mandatum sine macula. Sicut ille seruauit usque in finem. Irreprehensibilis. Maculat enim, et comprehendi facit, qui se peccatis capitalibus inquinat. Usque in aduentum Domini nostri Iesu Christi. Qui enim perseuerauerit usque in finem, hic saluus erit. Quem suis temporibus ostendet beatus, et solus potens Rex regum et Dominus dominantium. Quando uoluerit, ostendet, qui hoc solus potens est facere. Qui solus habet immortalitatem. Ille  solus proprie habet qui angelis et hominibus dedit habere. Nos autem nec soli, nec ex nobis habemus, ut ille. Idem solus habet incommutabilitatem, quia solus ueram habet eternitatem: nam anima immortalis quidem est, sed mutabilis: in Deo uero nulla mutabilitas. Et lucem habitat inaccessibilem. Omni creature. Nemo enim noui: Patrem, nisi Filius. Quem uidit nullus hominum: sed nec uidere potest: cui est honor, et imperium sempiternum. Amen. Nemo uidit quantum est, sed unusquisque pro merito:  nam et solum tanto amplius uidemus, quanto purior fuerit acies oculorum. Diuitibus huius seculi. Sunt enim et alterius seculi diuites, qui emunt sibi aurum ignitum a Domino. Precipe. Non aduleris. Non sublime sapere. Imprimis primum eorum tergi morbum. Difficillime enim diuitem inuenies non superbum, qui pauperes uel parentes agnoscat, et qui non grauiter ferat minime sibi ab inferiore delatum honorem. Neque sperare. Non sperando uilescunt: cum uiluerint, erogantur. In incerto diuitiarum. De quibus incertus es, utrum ille tibi, an tu illis subtraharis celerius: multis enim cum uita sublate sunt: alii propriis eas alienari oculis preuiderunt; nonnulli inuiti eas extraneis relinquerunt. Sed in Deo uiuo, qui prestat nobis omnia. Cuius sunt omnia. Abunde.  Qui ideo abunde prestat, ut utamur, etiam aliis largientes: non ut grandi labore destruentes horrea maiora faciamus. Ad fruendum. Non ad reponendum, et super eis incubandum. Bene agere: diuites fieri in operibus bonis. Non in auro et argento. Facile tribuere. Qui facile tribuit, cito diues esse cessabit. Communicare. Rem propriam communem facere: uel hic dare, et in futurum recipere. Thesaurizare sibi fundamentum bonum in futurum. uende omnia, da pauperibus, et habebis thesaurum in celo, et ueni, sequere me: hoc perfectionis est fundamentum. Ut apprehendant ueram uitam. Hec enim non est uera, quia in suo non permanet statu: uanitas enim omnia sub sole. O Timothee, depositum custodi. Commendatum a nobis serua mandatum: siue fidei custodi  depositum. Deuita profanas uocum nouitates. Quas a me non audisti, nec ab angelo si dicatur, libenter admittas. Et oppositiones. Opponentes questiones dialectice artis, et infinitam rerum scientiam pollicentes. Falsi nominis scientie, quam quidam promittentes circa fidem exciderunt. Hereticorum, qui maiorem, sicut serpens Eue, scientiam promittens, a fidei ueritate ceciderunt. Gratia tecum. Amen. Permaneat in eternum.



EPISTOLA AD TIMOTHEUM SECUNDA.





ARGUMENTUM.


Timotheo scribit iterum de exhortatione martyrii et omnis regule ueritatis, et quid futurum sit temporibus nouissimis, et de sua passione. Paulus cum esset Rome in uinculis constitutus, scribit Timotheo, commonens eum, ne per eius absentiam uel propriis, uel magistri tribulationibus terreatur, aut testimonium Domini erubescat, pro quo usque ad mortem ipse certauit; simul et de hereticis uitandis atque his qui suas potius fabulas quam Dei predicant ueritatem.



CAPUT PRIMUM.

Paulus apostolus Christi Iesu per uoluntatem Dei. Consueta ueritate humilitate non suo merito, asserit se apostolum factum, sed Domini uoluntate. Secundum promissionem uite que est in Christo Iesu. Quia nobis per Christum est uita eterna. Timotheo carissimo filio gratia, misericordia, pax a Deo Patre, et  Christo Iesu Domino nostro. Talis est salutatio Pauli, ut omnia Christi et Patris beneficia mereretur, ideo gratiam semper commendat. Gratias ago Deo, cui seruio. Gratias ago ei qui nobis talem in alterutro caritatem donauit, et dignos apostolatu fecit. A progenitoribus in conscientia pura, quod sine intermissione habeam tui memoriam in orationibus meis. Omnis origo mea solum coluit Deum, pro qua re et Ecclesiam Dei legis emulatione sum persecutus. Nocte ac die, desiderans te uidere. Et caritatem ostendit, et iugiter orandi prebet exemplum. Memor lacrymarum tuarum, ut gaudio implear. Lacrymarum quas me abeunte fudisti, unde me ad tristitiam prouocasti, quam tua opto presentia temperari. Recordationem accipiens eius fidei que est in te non ficta: que et habitauit primum in  auia tua Loide, et matre tua Eunice. Que uera in te esse operibus comprobatur, sicut Iacobus definiuit, et que ad te ex ea uita successionis institutione dono Dei quasi hereditario iure descendit. Certus sum autem, quod et in te. Quia comprobaui fidem tuam. Commoueri indiges, non doceri. Propter quam causam admoneo te, ut resuscites gratiam Dei, que est in te. Ut resuscites, quasi tribulationibus dormitantem: que tibi prius fuerat fidem in infundendo donata. Per impositionem manuum mearum. Benedictionem, quam in episcopatu per manus eius impositionem acceperat. Non enim Deus dedit nobis spiritum timoris, sed uirtutis, et dilectionis, et sobrietatis. Illi habent spiritum timoris qui iniustitiam operantur, sicut ipse alibi ait: Si autem malefeceris, time. Siue legis spiritum, que in  peccantibus uindicabat. Noli itaque erubescere testimonium Domini nostri, neque me uinctum eius. Quia nichil Christus confusione dignum exercuit: nec ego, quem nosti, non ob aliquod crimen, sed propter ipsum hec omnia sustineo. Sed collabora Euangelio secundum uirtutem Dei. Que nos semper confortat, et causa sui adiuuat laborantes. Qui nos liberauit. A peccatis, et a diaboli potestate, uel captiuitate. Et uocauit uocatione sua sancta. Hoc est pia. Quos autem uocauit, illos et iustificauit. Non secundum opera nostra, sed secundum propositum suum, et gratiam, que data est nobis in Christo Iesu. In quo proposuit nos per Christum gratis saluare, nullis precedentibus meritis. Et hoc notandum, quod dicit, non secundum opera nostra, ut ne quis glorietur. Ante tempora secularia.  Quantum ad prescientiam Dei, ante secula iam donauit: nam et homines, quamuis incerti, solent filiis destinare predia antequam nascantur: sicut et alibi dicit: Qui nos predestinauit in adoptionem filiorum ante tempora secularia: quia apud Deum omnia futura iam facta esse noscuntur. Manifestata est autem nunc per illuminationem Saluatoris nostri Iesu Christi. Que ante latebat; et paucis in uno tantum populo donabatur. Qui destruxit quidem mortem. Gratia potentie sue destruxit peccata, que mortem generabant, et donauit, atque ostendit quomodo uita et incorruptio quereretur. Illuminauit autem uitam et incorruptionem per Euangelium, in quo positus sum ego predicator et apostolus. Id est illo illuminante, et me predicante crediderunt, quia neque qui plantat est aliquid, neque  qui rigat, sed qui incrementum dat, Deus. Et magister gentium. Ad comparationem aliorum dicuntur magistri: ad Christi uero comparationem nemo magister est uerus, nisi ipse solus. Ob quam causam hec etiam patior. Non propter aliquod crimen, sicut et nos pati Petrus hortatur. Sed non confundor. Paulus non erubescit in catenis, cum nos in solis opprobriis confundamur: et non solum non operamur, si non laudamur, sed et tepescimus. Scio enim cui credidi. Scio ego esse fidelem retributorem. Et certus sum quia potens est depositum meum seruare in illum diem. Fidem, quia et apud me ipse deposuit, conseruabit: que meis uiribus sine illius adiutorio seruari non potest. Formam habens sanorum uerborum que a me  audisti. Secundum eam formam et uiue, et doce, quia a me breuiter accepisti. In fide et dilectione in Christo Iesu. Quomodo integre credamus, et alterutrum diligamus. Bonum depositum custodi per Spiritum sanctum. Quod apud te deposui per sanctum, quod fides intelligitur, que inter fructus Spiritus sancti ad Galatas nominatur. Qui habitat in nobis. Datus est nobis. Scis enim hoc, quod auersi sunt a me omnes. Idcirco te commoneo, quia quos me non putabam deserere, reliquerunt. Qui in Asia sunt: ex quibus est Phigelus et Hermogenes. Det misericordiam Dominus Onesiphori domui, quia sepe me refrigerauit, et catenam meam non erubuit. uituperat desertores, et laudat perseuerantes, bonos ut prouocet ad exemplum. Sed cum Romam uenisset, sollicite me quesiuit, et inuenit. Det  illi Dominus inuenire misericordiam a Domino in illa die. Et quanta Ephesi ministrauit melius tu nosti. Ideo inuenit quia sollicite requisiuit: unde ostenditur, quia idcirco non omnes qui querunt inueniunt, quoniam negligenter inquirunt.



CAP. II.

Tu ergo, fili mi, confortare in gratia, que est in Christo Iesu, et que audisti a me per multos testes. Siue presentibus multis tibi mandata dedi qualiter debeas docere: siue que dixi, multis prophetarum exemplis et testimoniis confirmaui. Hec commenda fidelibus hominibus. Qui fideliter possint Dei gratiam dispensare, hoc est, propter Deum docentes, et non propter mundi commodum adulantes, uel suam gloriam querentes. Qui idonei erunt et alios docere. Qui non solum faciant, sed et doceant. Labora sicut bonus  miles Christi Iesu. Idcirco milites dicimur, quia contra hostes Dei adiutorio armis spiritalibus dimicamus. Et ideo iam tu dono Dei armatus et structus labora, ut premia digna tui laboris accipias. Nemo militans Deo implicat se negotiis secularibus, ut ei placeat, cui se probauit. Comparatione militantium utitur, ut ostendat multo magis nos a negotiis secularibus liberos esse debere, ut Christo placeamus, si etiam seculi milites a reliquis eius actibus uacant, ut possint regi suo placere perfecte, et optant, presentes assistere. Nam et qui certat in agone. Multi certant, sed ille coronatur qui uicerit. Nos autem omnes Domino adiutore ita debemus agere, ut omnes per eius gratiam triumphemus. Non coronatur, nisi legitime certauerit. Perfecte. Laborantem agricolam oportet primum  de fructibus accipere. Ne diceret, unde uicturus sum, si me totum occupauero in doctrina? Ostendit etiam primitias fructuum a populo hic debere percipere, preter mercedem messis, quam a Domino accipiet in futuro. Intellige que dico: dabit enim tibi Dominus. Non admoneretur, si omnes intelligere possint. In omnibus intellectum. Non solum in his: et diligenter aduerte quod ut intelligamus, Dominus donat intellectum, ne nobis aliquid ascribamus, sed donatori gratias referamus, qui nostrum fecit esse, quod suum est. Memor esto Iesum Christum resurrexisse a mortuis ex semine Dauid. Hic contra illos qui carnis resurrectionem negantes, consequenter negabant etiam Christi; sed et aduersum illos qui negabant Christum  in carne uenisse, quos antichristos Ioannes appellat. Secundum Euangelium meum. Secundum quod ego predico. In quo laboro usque ad uincula, quasi male operans. Non tamen uere, sed quasi. Sed uerbum Dei non est alligatum. Quia et presentes fiducialiter doceo uerbum, et litteris absentes instituo atque confirmo. Ideo omnia sustineo propter electos, ut et ipsi salutem consequantur. Ideo auxilium petii a tribuno: ideo appellaui Cesarem, ut per me confirmentur electi, cum has passiones iam potuerim finire moriendo. Que est in Christo Iesu cum gloria celesti. Que salus in Christo est: et non nuda, sed cum gloria; nec terrena, sed celesti. Fidelis sermo. ueritatis ratione subnixus. Nam si commortui sumus, et conuiuemus. Si commortui a uitiis et uoluptatibus sumus, uiuemus  Christo: alioquin quomodo conuiuimus? quia nulla conuentio Christi et Belial. Si sustinebimus, et conregnabimus. Si sustinebimus, que ille et uerbo docuit et exemplo, tunc demum simul regnare poterimus: nam si non, utinam uel ueniam consequamur! Si negabimus, et ille negabit nos. Sicut in Euangelio ipse promisit, se coram hominibus negantes, coram Patre et angelis negaturum. Si non credimus, ille fidelis permanet, negare seipsum non potest. Siue credimus, siue non credimus, ueritas non mutatur; sed si credimus, nobis prestamus. Nam ille non aliud exhibere poterit singulis, quam promisit, quia ueritas non mentitur, nec enim euacuat promissum suum, etsi non omnes crediderint, sicut ad Romanos dicit: Nunquid illorum incredulitas fidem Dei euacuauit? Nam ille fidelis  manet. Hec commone, testificans coram Domino. Sub testificatione Dei constringe. Noli uerbis contendere: ad nichil enim utile est, nisi ad subuersionem audientium. Sine testimoniis Scripturarum: huiusmodi enim contentio non edificat, sed destruit audientes. Sollicite autem cura teipsum probabilem exhibere Deo. Ante omnia hoc labora, ut talem te apud Deum exhibeas, quo merito possit tibi populus obedire. Operarium inconfusibilem. In bono opere noli confundi. Recte tractantem uerbum ueritatis. Qui dictum exemplo confirmat: quia sicut ornamentum uite doctrina est, ita ornamentum doctrine conuersatio bona: quia non bene docentur uerbis, si destruantur exemplis. Profana autem et uaniloquia deuita: multum enim proficiunt ad impietatem. Irreligiosas fabulas hereticorum  resurrectionem negantium, per quod utique et iudicii timore sublato, ad omnem impietatem et ad cuncta crimina peruenitur. Et sermo eorum ut cancer serpit. Cancer dicitur esse uulnus quod in mamillis nascitur feminarum, et nisi eis subito fuerit subuentum, cum ad cor serpendo peruenerit, nullum ultra remedium est. Ita et hereticorum sunt uitanda colloquia, ne per aures irremediabiliter uulnerent mentem. Ex quibus est Hymeneus et Philetus, qui a ueritate exciderunt. Nomina designantur, ut nouerit quos caueret. Dicentes resurrectionem iam factam: et subuertunt quorumdam fidem. Resurrectionem ponentes in filiis, siue in anima, cum a uitiis resurgit. Sed et ad decipiendos quos perdunt, illud testimonium  Ezechielis sumunt de ossibus: quos dicit omnino uitandos. Sed firmum Dei fundamentum stetit. In quorum corde fides erat Christi fundata, non sunt moti neque seducti. Habens signaculum hoc. Quod tempore Moysi factum est de his qui a Datan et Abiron subuerti minime potuerunt. Cognouit Dominus qui sunt eius. Hi minime cum peccatoribus perierunt, qui illis minime consenserunt. Cognouit Dominus qui sunt eius: quia in prescientia sua non fallitur; qui nos elegit ante constitutionem mundi, nec permittit illis erroribus implicari: quia qui non usque in finem perseuerauerint, sine dubio eius esse non possunt. Et discedat ab iniquitate omnis qui nominat nomen Domini. Ne cum iniquis pereat. In magna autem domo. Ne dicerent aliqui: Quare ergo heretici  uel mali Christiani in Ecclesiam ingrediuntur? ponit comparationem magne domus, qualis modo Ecclesia ante resurrectionem. Magnam domum Ecclesiam dicit, in qua sunt mixti boni et mali, certi et ficti, iusti et iniqui, sicut et area, in qua triticum et palea simul cum zizania teritur usque ad uentilationem. Nam sine macula et ruga Ecclesia post resurrectionem erit futura, cum zizania a tritico fuerit separata. Nam modo, quod peius est, multi ficti Christiani intrant Ecclesiam, et populo Dei miscentur: sicut sunt Manichei, uel reliqui. Non solum sunt uasa aurea et argentea, pretiosa, et fortia: sed et lignea, et fictilia: et quedam quidem in honorem, quedam autem in contumeliam. uilia et infirma. Si quis autem emundauerit se ab istis, erit uas in honorem. Si quis se a  seductoribus istis hereticis emundauerit, credit resurrectionem futuram, et iudicium Dei, ac per hoc omne opus bonum Dei adiutorio implere contendit, et erit uas aureum et argenteum, quod igne purgatur magis quam consumitur. Sanctificatum, et utile Domino, ad omne opus bonum paratum. Non peccando capitalia: nam sine minutis peccatis esse non possumus. Iuuenilia autem desideria fuge. Iuuenilia desideria et in senibus esse possunt, si hec agunt que grauitati non conueniunt Christiane, et a iuuenibus Dei iuuamine uinci possunt, si caueant leuitatem. Sectare uero iustitiam, fidem, caritatem. Hic fidem integritatem fidei dicit. Pacem cum his qui inuocant Dominum. Pacem illam que religioni debetur, puram et simplicem. De corde puro. Beati mundo corde, quoniam  ipsi Deum uidebunt. Stultas autem et sine disciplina questiones deuita, sciens quia generant lites. Stulte sunt omnes que sine disciplina Scripturarum sunt questiones. Seruum autem Domini non oportet litigare. Seruus Christi debet Christum imitari, qui non clamauit, neque contendit, nec audiuit quisquam in plateis uocem eius, etc. Secundum quod de eo propheta predixit. Sed mansuetum esse ad omnes. Non solum ad amicos. Docibilem, patientem. Qui possit omnes docere patienter, sed et discere non erubescat. Cum modestia corripientem eos qui resistunt ueritali. Non cum iracundia, uel clamore. Ne quando det illis Deus penitentiam ad cognoscendam ueritatem. Contra Nouatianos, qui penitentiam negant: simulque  notandum, quia penitentia Dei est donum: per tuam mitem et blandam correptionem: hoc, ut dictum est, contra Nouatianos dictum, penitentie negatores: quia etiam his uenia promittitur, qui in tali heresi detinentur. Et resipiscant a diaboli laqueis, a quo capti tenentur ad ipsius uoluntatem. Accepta ratione.



CAP. III.

Hoc autem scito, quod in diebus nouissimis. Non sit tibi mirum, quod quotidie peiora perueniunt. Instabunt tempora periculosa. Difficilia. Et erunt homines seipsos amantes. Quando nostrum commodum et gloriam querimus, nos ipsos, et non Deum amamus. Quanto enim quis in infimis delectatur, tanto a superioribus disiungitur. Cupidi, elati. Auari, atque iactantes. Superbi, blasphemi. Nolentes discere, et usurpantes  doctrinam. Parentibus non obedientes. ueris scilicet doctoribus, qui eos per Euangelium genuerunt uel docuerunt. Ingrati, scelesti, sine affectione. Hoc est, sine pietate. Sine pace criminatores. Sanctorum: quia ita se habet natura uitiata, ut quando se excusare non potest, alios sibi falsis criminibus complices querat. Incontinentes, immites, sine benignitate. uitiorum, uel auaritie. Proditores, proterui, tumidi. Inuicem. uoluptatum amatores magis quam Dei. Hinc cognoscitur, quid amplius diligamus, in quo maiorem sollicitudinem habere fuerimus inuenti. Habentes quidem speciem pietatis. Speciem habitus, uel doctrine. uirtutem autem eius abnegantes. Rem ipsam operibus denegantes. Et hos deuita. Ex his enim sunt qui penetrant domos. Ne corrumpant bonos  mores colloquia mala. Et captiuas ducunt mulierculas oneratas peccatis. Illas capiunt, que sunt onerate peccatis, impunitatem eisdem et ueniam promittentes; siue animas infirmas, que feminis comparantur. Que ducuntur uariis desideriis. Noua semper audire cupientes. Semper discentes, et nunquam ad scientiam. Quia nichil definitum tenet qui omnia uult tenere, etiam non probata: quia que ab uno audierit, ab alio destruuntur. ueritatis peruenientes. Tanquam si dicas, semper ambulantes, et ad uiam non peruenientes. Quemadmodum autem Iamnes et Mambres restiterunt Moysi, ita et hi resistunt ueritati. Sicut illi per magice fallaciam, ita et hi per argumentorum prestigias, ac uerborum argutias. Homines corrupti mente. Corrupti ab integritate doctrine, uel a fide.  Reprobi circa fidem. Licet uitam probabilem homini forsitan uideantur agere. Sed ultra non proficient: insipientia enim eorum manifestata erit omnibus. Non de omnibus hereticis dicit, sed de his tantum quos tunc cito destrui preuidebat. Sicut et illorum fuit. Cum confessi sunt digito Dei se esse superatos. Tu autem assecutus es meam doctrinam, institutionem, propositum, fidem, longanimitatem, dilectionem, patientiam. Plus tibi de me crede quam illis: siue idcirco tibi non timeo, quia scio te uitam meam optime cognouisse. Persecutiones, passiones, qualia mihi facta sunt Antiochie, Iconii et Lystris: quales persecutiones sustinui, et ex omnibus me eripuit Dominus. Ex his potuisti cognoscere, me nichil propter homines facere,  qui tanta sum passus, non mea uirtute, uel industria. Et omnes qui uolunt pie uiuere in Christo, persecutionem patientur. Non solum ego, sed et omnes qui non occidunt animas adulando. Unde timendum nobis est, ne non pie uiuamus, qui nichil patimur propter Deum. Mali autem homines et seductores proficient in peius, errantes, et in errorem mittentes. Hoc de adulatoribus uel de hereticis dicit, qui dum ab hominibus diliguntur atque laudantur, magis seducti seducunt. Tu uero permane in his que didicisti et credita sunt tibi. Nolo ista terreant. Sciens a quo didiceris. A uero apostolo Christi. Et quia ab infantia sacras litteras nosti, que te possunt instruere ad salutem, per fidem que est in Christo Iesu. Sine fide Christi modo non possunt instruere ad salutem. Omnis enim Scriptura  diuinitus inspirata. Quecunque enim scripta sunt in lege, ad nostram doctrinam scripta sunt, sicut ipse alibi ait. Est utilis ad docendum, ad arguendum, ad corrigendum, ad erudiendum in iustitia, ut perfectus sit homo Dei. De ipsa lege docetur ignorans, arguitur insolens, corripitur errans, eruditur ad iustitiam qui modum seruare non nouit. Ad omne opus bonum. Non ad unum. Instructus. Propterea est data Scripturarum instructio.



CAP. Iu.

Testificor coram Deo, et Christo Iesu. Contestatur illum per uniuersa que credit. Qui iudicaturus est uiuos et mortuos: et per aduentum ipsius et regnum eius. Quia et mortuos suscitabit, et uiuos inueniet. Predica uerbum, insta incessanter. Feruenter. Opportune, importune. Opportunum est libenter  audienti, importunum inuito. Argue, obsecra, increpa, in omni patientia et doctrina. Argue peccantes, obsecra ne peccent, increpa resistentes; sed hec omnia cum patientia secundum legis doctrinam. Erit enim tempus cum sanam doctrinam non sustinebunt. uerum audire nolentes, sicut populus Isrel prophetas. Sed ad sua desideria coaceruabunt sibi magistros. Tales sibi magistros inquirent, qui ea dicunt que ipsi desiderant, ut securi delinquant. Prurientes auribus. Qui delectari desiderant, non compungi. Et a ueritate quidem auditum auertent, ad fabulas autem conuertentur. A ueritate Scripture, qua uitia damnamus, et rationes humanas, que Deum non uindicare concinnant. Tu uero uigila: in omnibus labora. Que ad utilitatem pertinent audientium. Opus fac euangeliste. Ut uerbum  tuum opere confirmetur. Ministerium tuum imple. Episcopatus; uel unusquisque in sua professione ministerium suum impleat. Ego enim iam delibor: et tempus mee resolutionis instat. Delibor: hoc est immolor. Mortem suam quasi sacrificium Deo futuram dixit, ut eum ad martyrium prouocaret. Bonum certamen certaui: cursum consummaui. Modo iam confidenter hoc dicit, in extremo uite limite constitutus. Ita utique iam merita sua bona commemorat, ut post bona merita consequatur coronam, qui post mala merita consecutus est gratiam. Denique attende quid sequatur. Superest, inquit, mihi corona iustitie, quam reddet mihi Dominus in illa die iustus iudex. Cui redderet coronam iustus iudex, si non donasset gratiam  misericors Pater? et quomodo esset ista corona iustitie, nisi precessisset gratia, que iustificat impium? Quomodo ista debita redderetur, nisi prius illa gratuita donaretur? Fidem seruaui: in reliquo reposita est mihi corona iustitie. Fidem quam accepi, in finem usque per gratiam eius seruaui, quam reddet mihi in illa die iustus iudex, qui me nouit usque ad mortem pro iustitia ipsius adiutorio dimicasse. Non solum autem mihi, sed et iis qui. Qui me fuerint adiutore Deo imitati. Diligunt aduentum eius. Gaudent Christum uenisse, et iustitiam docuisse: uel quotidie plena fide dicunt: Adueniat regnum tuum. Festina ad me uenire cito: Demas enim me dereliquit, diligens hoc seculum, et abiit Thessalonicam. Necesse est ut diligens seculi uoluptates relinqueret non amantem:  quia omne animal ad sibi simile coniungitur. Crescens in Galatiam, Titus in Dalmatiam: Lucas est mecum solus. Isti non seculum diligebant: alioquin communiter, diligentes seculum dixisse debuerat. Marcum assume, et adduc tecum: est enim mihi utilis in ministerio. In ministerium etiam sermonis et predicationis. Tychicum autem misi Ephesum. Penulam, quam reliqui Troade apud Carpum, ueniens affer tecum, et libros, maxime autem et membranas. Penula uestis erat consularis antiquorum Romanorum: quam penulam non dixit fuisse suam: potuit enim eam ad pedes Apostoli inter cetera aliquis conuersus ad fidem Christi posuisse uendendam. Alexander faber  erarius multa mala mihi ostendit; reddat ei Dominus secundum opera eius. Quoniam uerbis Dei restitit, habeat cum Deo rationem. Quem et tu deuita: ualde enim restitit uerbis nostris. Si nostris restitit, quanto magis tuis? Monet cauere peruersos. In prima mea defensione nemo mihi affuit, sed omnes me dereliquerunt: non illis reputetur. Quando primum Euangelium cepi defendere. Dominus autem astitit mihi, et confortauit me. Cum dicit sibi Dominum omnibus deserentibus adfuisse, gratiam commendat, et ne timeat cohortatur. Ut per me predicatio impleatur, et audiant omnes gentes. Non quod ego mori timerem, qui Domini auxilio iugiter defendebar. Et liberatus sum de ore leonis. Eruit me Dominus de ore Festi, qui in me seuiebat; uel diaboli. Liberauit me Dominus  ab omni opere malo, et saluum faciet. Ab omnibus insidiis eorum. In regnum suum celeste, cui gloria in secula seculorum. Amen. Quoniam hinc me liberauit, et in regnum inducet. Saluta Priscam, et Aquilam, et Onesiphori domum. Erastus remansit Corinthi. Trophimum autem reliqui infirmum Mileti. Hic ostenditur que apostoli non propter infirmitatem carnis curabant, sed ut signa monstrarent, cum suos discipulos non sanarent. Festina ante hiemem uenire. Salutant te Eubolus, et Pudens, et Linus et Claudia, et fratres omnes. Dominus iehsu Christus cum spiritu tuo. Gratia uobiscum. Amen. Qui carne mortuus est spiritaliter uiuens. Scripte ab Urbe.



EPISTOLA DIuI PAULI AD TITUM.





ARGUMENTUM.


Titum commonefacit, et instruit de constitutione presbyteri, et de spiritali conuersatione, et hereticis uitandis qui in scripturis Iudaicis credunt.



CAPUT PRIMUM.

Paulus seruus Dei. Seruus erat Dei, non peccati. Apostolus autem Iesu Christi. Discreuit apostolatum, quia non omnis qui seruus, statim et apostolus. Ideo apostolus, quia per ipsum missus fuerat predicare. Secundum fidem electorum et agnitionem ueritatis, que secundum pietatem est in spem uite eterne. Secundum eam fidem quam ipse infundit, et facit credentes, quos et in prescientia sua elegit, sicut dicit: Non uos me elegistis, sed ego elegi uos. Quam promisit. Agnoscitis ueritatem, et ueritas liberabit uos, quia ueritas Christus est. Qui non mentitur  Deus. Si non mentitur, non aliud exhibet quam promisit et iustis scilicet et iniustis, quamuis durum hoc hominibus uideatur. uel sic: Quod promisit Abrahe et semini eius, in Christo implebit. Ante tempora secularia. Ante omnia tempora per Filium salutare credentes, quos elegit ante constitutionem mundi. Manifestauit autem temporibus suis uerbum suum in predicationem, que credita est mihi. Tunc manifestauit consilium suum, quando quod prescierat se facturum, omnem scilicet mundum a iustitia declinantem in fidem adduceret. Secundum preceptum Saluatoris nostri Dei. Tito dilecto filio. Quod  Paulum et Barnabam segregari precepit ut gentibus predicarent. Secundum communem fidem: gratia et pax a Deo Patre Iesu Christo Saluatore nostro. Secundum communem fidem filio, non natura. Huius rei gratia reliqui te Crete, ut ea que desunt corrigas, et constituas per ciuitates presbyteros. Que desunt, recto tenore corrige; et tunc demum presbyteros poteris ordinare, cum omnes in Ecclesia fuerint recti. Sicut et ego tibi disposui. Illo ordine quo in presenti mandaui. Si quis sine crimine est, unius uxoris uir. Notandum quia in sacerdote etiam licita prohibentur. Filios habens fideles, non in accusatione luxurie, aut non subditos. Ne non possit audenter corripere delinquentes, siue ut experimentum doctrine eius de domo sua disciplina nascatur, et timeat  exemplum Eli. Oportet enim episcopum sine crimine esse. Ipsum dicit episcopum quem superius presbyterum nominauit. Sicut Dei dispensatorem. Si enim humanarum legum dispensatores probi querantur, quales esse debent qui diuina iura dispensant? Non superbum, non iracundum, non uinolentum. Non sibi placentem. Non percussorem, non turpis lucri cupidum. Non debet Christi discipulus percutere pro quo Christus percussus est. Item aliter: Ne mala conuersatione sua conscientiam percutiat aliorum: qui nec turpe lucrum per adulationem sectari iubetur, qui celestia sperat. Secundum morem Scripturarum  primo uitia damnauit, et sic uirtutes inseruit: ut est: Diuerte a malo, et fac bonum. Sed hospitalem, benignum. Ut hospites cum benignitate suscipiat. Sobrium, castum. Ab omni crimine. Iustum, sanctum. Iustum in iudicio, sanctum in opere per continentiam. Continentem. Hoc dicit, ne quia uxoris unius dixerat, locum incontinentie dedisse putaretur. Amplectentum eum qui secundum doctrinam est, fidelem sermonem. Ut diligat doctrinam, et semper inde loquatur, non fabulas uanas et otiosas sectetur. Ut potens sit exhortari. Talis eligendus est, qui et exhortari possit, et contradicentes arguere. In doctrina sana, et eos qui contradicunt redarguere. Sana doctrina illa est que sanat audientes, ut quod dono Dei habet, non ei existat ingratus, sibi hoc ascribendo.  Sunt enim multi etiam inobedientes, uaniloqui et seductores. Inobedientes apostolice doctrine ad nullum profectum loquuntur. Maxime qui de circumcisione sunt, quos oportet redargui: qui uniuersas domos subuertunt. Qui humanas traditiones, non Dei mandata loquuntur. Docentes que non oportet turpis lucri gratia. Que iam superflua sunt temporibus Christi, ceremonias scilicet Iudeorum. Dixit quidam ex illis. Quales sunt: ut etiam a suis tale habeant testimonium. Proprius ipsorum propheta. Epimenides, siue Callimachus. Cretenses. Epimenidis uersus hexameter, qui in Greco suis pedibus stat. Semper mendaces, male bestie. Amantes mendacium, et non quomodo solet incurri, sed semper: uoratores etiam et otiosi. uentres pigri. Idcirco ferias et otia libenter  admittunt. Testimonium hoc uerum est. Si hoc solum uerum est, alia falsa dicit. Ob quam causam increpa illos dure ut sani sint in fide. Seuere. Non intendentes Iudaicis fabulis et mandatis hominum. Traditionibus humanis, de quibus a Saluatore arguuntur, secundum Isaiam, Deum non corde, sed labiis honorantes. Auertentium se a ueritate. Omnia munda mundis. Quia adhuc secundum legem quedam uocabant immunda. Coinquinatis autem et infidelibus nichil est mundum: sed inquinata sunt eorum et mens, et conscientia. Coinquinati sunt et infideles, qui non credunt iugum legis Christum, donando fidem, a collo credentium abstulisse: id est omnia que temporaliter in figura fuerant data. Confitentur se nosse Deum, factis autem negant. Nominem ita se dicunt nosse Christum, quibus  ex lege promissus est; sed factis negant aduentum eius, auertentium se, inquit, a ueritate eius, cum se sine legis auxilio putant iustificari non posse. Cum sint abominati, et incredibiles, et ad omne opus bonum reprobi. In hoc se religiosiores dicunt, cum illi non faciant que iubentur.



CAP. II.

Tu autem loquere que decent sanam doctrinam. Hoc est, que ad uitam pertinent Christi. Senes. Hic senes Ecclesie seniores appellat, quos necesse est omnibus formam prebere. Ut sobrii sint, pudici, prudentes, sani in fide, in dilectione, in patientia. uigilantes sint, ne iunioribus exemplum prebeant ebrietatis. Anus similiter. Que eligebantur ad aliarum exemplum. In habitu sancto non criminatrices. Est  ergo alius non sanctus. Non uino multo seruientes. Sed parum bibentes. Bene docentes ut prudentiam doceant. Docere permisit, sed feminas. Adolescentulas. Siue quia continentes erant, siue ne uerbum Dei, tanquam dissidium predicans, blasphemetur. Ut uiros suos ament. Non alienos. Filios diligant: prudentes, castas, domus curam habentes, benignas, subditas suis uiris. Ne uiros suos in aliquo contristent per negligentiam. Ut non blasphemetur uerbum Dei. Ne uel ipsi blasphement, si gentes sunt; uel alii uidentes eas peiores effectas. Iuuenes similiter hortare, ut sobrii sint. Aufer iuuenibus luxurie causam tollendo ebrietatem. In omnibus teipsum prebe. In omnibus, uel que decent, uel, non solum corpore, sed et mente. Exemplum bonorum operum. Ne exemplo destruas uerbum,  uel audenter corripias alios. In doctrina integritatem, grauitatem: uerbum sanum, irreprehensibile. Ut sciant quomodo doceant. Ut is qui ex aduerso est reuertitur, nichil habens malum dicere de nobis. Quis potest contradicere, si quid tale notaret? Seruos dominis suis subditos esse, in omnibus placentes. In omnibus que imperant iuste. Non contradicentes, non fraulantes. Ne cum murmuratione faciens et homini ingratus sis, et mercedem non habens apud Deum. Sed in omnibus fidem bonam ostendentes. Siue in iis que sibi creduntur; siue ut ostendant opere, bonum esse quod credunt. Ut doctrinam Saluatoris nostri Dei ornent in omnibus. Et eorum operibus collaudetur, ut uideant opera uestra bona, et glorificent Patrem uestrum. Apparuit autem Dei gratia Saluatoris omnibus  hominibus erudiens nos. Nullam excipiens conditionem uel sexum, et preceptis, et exemplo. Ut denegantes impietatem, et secularia desideria. Seculare est omne des derium, et omnis ambitio temporalis. Sobrie et iuste. Propter quod et Saluator ait; Attendite, ne grauentur corda uestra in crapula, et ebrietate, et curis huius uite. Et pie uiuamus in hoc seculo. Iustitie iungamus pietatem, ne intem erata sit. Exspectantes beatam spem. Ille fiducialiter hec exspectat, qui ita uixerit, sicut dixit. Et aduentum glorie magni Dei et Saluatoris nostri Iesu Christi. Ipsum dixit magnum Deum Christum, de quo ait angelus ad beatam Mariam: Hic erit magnus, et reliqua. Qui etiam cum gloria uenturus est iudicare uiuos et mortuos. Qui dedit seipsum pro nobis, ut nos redimeret ab omni iniquitate.  Sicut ait Isaias: Dedit in mortem animam suam, et cum sceleratis deputatus est, et ipse peccata multorum tulit. Et mundaret sibi populum acceptabilem, sectatorem bonorum operum. Propterea se dedit, ut nos ab omni iniquitate mundaret; caueamus ergo ne beneficium eius irritum et inane faciamus. Hec loquere et exhortare. Omnis tuus sermo in hoc exhortatio sit. Et argue cum omni imperio. Acriter arguit, qui ita non uiuit ut docet. Nemo te contemnat. Talem te exhibe qui contemni non possis: auctoritatem enim doctrine uita facit.

Admone illos principibus et potestatibus subditos esse, dicto obedire, ad omne opus bonum paratos esse. Non ad aliquod malum. Neminem blasphemare. Ne  illos quidem qui blasphemari merentur. Non litigiosos esse, sed modestos, omnem ostendentes mansuetudinem. Litigiosus autem est qui uicem reddendo prouocat litem. Ad omnes homines. Non solum ad bonos. Eramus etenim et nos. Ne desperarent correctionem, suum proponit exemplum. Siue quia et nos tales fuimus, ait, debemus eorum insipientiam ferre patienter. Aliquando insipientes et increduli. Notandum, quales nos Christus inuenerit; et non de nostris meritis presumamus, nec de nature bono gloriemur. Errantes, seruientes desideriis et uoluptatibus uariis, in malitia et inuidia agentes: odibiles, odientes inuicem. Ecce quales eramus ante gratiam per arbitrii libertatem. Cum autem benignitas et humanitas apparuit Saluatoris nostri Dei. Humanitas, siue secundum hominem Christus;  siue largitas Dei. Non ex operibus iustitie. Notandum, quia nullis nostris meritis sumus saluati, sed sola misericordia Redemptoris: conticescant precipitatores magis quam defensores arbitrii liberi. Que fecimus nos. Que nos Iudei fecimus; quanto magis gentiles! Sed secundum suam misericordiam saluos nos fecit. Non secundum industriam uel laborem nostrum, sed secundum misericordiam illius qui nos in omni opere bono et preuenit et consummat. Per lauacrum regenerationis et renouationis Spiritus sancti, quem effudit in nobis abunde per Iesum Christum Saluatorem nostrum. Plusquam in prioribus iustis. Ut iustificati gratia, ipsius heredes simus. Aduertendum quod gratia illius iustificamur, non nostris meritis. Secundum spem uite eterne. Non secundum  carnalem hereditatem. Fidelis sermo est: et de his uolo te confirmare, ut curent bonis operibus preesse, qui credunt Deo. Ad bona opera docenda preesse. Hec sunt bona et utilia hominibus. Hec, non que sequuntur. Stultas autem questiones et genealogias. Occupari nos non uult in superfluis questionibus et contentionibus que de generationibus in lege oriuntur; sed hec loqui semper, de quibus proficiant audientes. Et contentiones, et pugnas legis deuita: sunt enim inutiles et uane. Quasi contrarietates, quas heretici captant. Hereticum hominem post unam et secundam correptionem deuita, sciens quia subuersus est qui eiusmodi est. Nec circa ipsos nos uult occupari, qui correpti secundo non corriguntur: ne tempus inani contemptione perdamus. Et delinquit, cum sit  proprio iudicio condemnatus. Quia post auditam et cognitam ueritatem in sua pertinacia perseuerat; funiculis enim peccatorum suorum unusquisque constringitur. Cum misero ad te Arthemam, aut Tychicum, festina ad me uenire Neapolim: ibi enim statui hiemare. Zenam legis peritum, et Apollo sollicite premitte, ut nichil illis desit. Ut nichil perdant de fructu doctrine tardantes. Discant autem et uestris bonis operibus preesse ad usus necessarios, ut non sint infructuosi. Id ipsi repetit, quod superius diuerat. Curent bonis operibus preesse qui credunt Deo. Salutant te qui mecum sunt omnes. Saluta eos qui nos amant in fide. Gratia Dei cum omnibus uobis. Amen. uere, siue fideliter. Scripta de Nicopoli.



AD PHILEMONEM EPISTOLA DIuI PAULI.





ARGUMENTUM.


Philemoni familiares litteras facit pro Onesimo seruo eius, scribit autem ei a Roma de carcere.

Paulus uinctus Iesu Christi, et Timotheus frater Philemoni dilecto et adiutori nostro, et Appie sorori carissime. In Euangelio erat adiutor. Appia uero, uel soror creditur eius esse, uel coniux. Et Archippo commilitoni nostro, et Ecclesie que in domo tua est. Gratia uobis, et pax a Deo Patre nostro et Domino Iesu Christo. Archippus uel episcopus erat, uel diaconus: de quo ad Colossenses ait: Dicite Archippo: uide ministerium quod accepisti, ut illud impleas. Gratias ago Deo meo, semper memoriam tui faciens, in orationibus meis. Cum gaudio orat pro eis. Audiens caritatem tuam, et fidem quam habes in Domino Iesu.  Que bonis operibus innotescit. Et in omnes sanctos. Qui diligit caput, oportet eum omnia membra diligere. Ut communicatio fidei tue euidens fiat in agnitione omnis operis boni in uobis, in Christo Iesu. Siue hoc oro, ut opera tua in Christo clarescant. Aliter: Omnes diligit sanctos in tantum, ut omnes inter nos boni in Christo euidenter agnoscant te esse fidelem. Gaudium enim magnum habui, et consolationem in caritate tua, quia uiscera sanctorum requieuerunt per te, frater. Quos hospitio recepisti. Propter quod multam  fiduciam habentes in Christo Iesu. Cum caritas tua nobis fiduciam dederit imperandi, tamen maluimus obsecrare. Imperandi tibi quod ad rem pertinet, propter caritatem. Quod ad rem pertinet caritatis Christiane. Magis obsecro, cum sis talis, ut Paulus senex: nunc autem et uinctus Iesu Christi obsecro te pro meo filio, quem genui in uinculis Onesimo. In omnibus mihi consimilis. Qui tibi aliquando inutilis fuit, nunc autem et tibi, et mihi utilis quem remisi tibi. Quando erat carnalis. Tu autem illum ut mea uiscera suscipe. Id est filium. Quem ego uolueram mecum detinere, ut pro te mihi ministraret in uinculis Euangelii. Ex hoc cognosce qualis sit qui mihi ita placuit, ut crederent eum posse pro te mihi ministrare. Sine consilio autem tuo nichil uolui facere. Ita loquitur, ut  eum ad ipsum remittat, siue ut magis eius utilitas commendetur. Uti ne uelut ex necessitate bonum tuum esset, sed uoluntarium: forsitan enim ideo discessit ad horam a te, ut eternum illum reciperes, iam non ut seruum. Non enim iam quasi ex necessitate seruiet, sed uoluntarius. Sed pro seruo carissimum fratrem, maxime mihi: quanto autem magis tibi et in carne et in Domino! Cui et carnaliter, et secundum quod credidit, debet obsequium. Si ergo habes me socium, suscipe illum sicut me; si autem aliquid nocuit tibi aut  debet, hoc mihi imputa. Ego Paulus scripsi mea manu: ego reddam, ut non dicum tibi, quod et teipsum mihi debes. Ita frater; ego te fruar in Domino: refice uiscera mea in Domino. Confidens de obedientia tua scripsi tibi, sciens quoniam et super id quod dico facies. Si me diligis, sic illum suscipe, sicut me: quia ego illum habeo sicut me. Simul autem et para mihi hospitium;  nam spero per orationes ues ras donari me uobis. Hic ostenditur, quia prima ui e de urbe missus est. Salutat te Epaphras concaptiuus meus in Christo Iesu; Marcus, Aristarchus, Demas et Lucas, adiutores mei. Gratia Domini nostri Iesu Christi cum spiritu estro Amen. Scripta ab urbe Roma.




AD HEBRAEOS DIuI PAULI EPISTOLA.





PRAEFATIO.


In primordiis huius epistole diccendum est que causa exstiterit cur apostolus Paulus morem suum in hac epistola non seruauerit: uidelicet ut uel uocabulum nominis sui, uel ordinis describeret dignitatem.  Hec igitur causa exstitit, quod eam nomine suo non titulauit? quia Iudeis scribebat suis fratribus, quibus odiosus erat, eo quod circumcisionem, et sabbatum, et sacrificia cetera, que lex precepit obseruanda, ipse doceret non debere carnaliter obseruari post dominicam passionem. Nam illi qui crediderant Iudei, contendebant utrumque tenere, baptizari scilicet secundum gratiam Euangelii et circumcidi, sabbatum quoque obseruare secundum legis preceptum. Quapropter si posuisset nomen suum Apostolus in exordio huius Epistole, poterat euenire ut eius emuli nomen illius in prima fronte legentes dedignarentur eam recipere, sicque utilitas lectionis differretur. Nomen autem apostolatus idcirco non posuit, quoniam  ipse apostolus gentium constitutus, si nomine apostolatus sui pretitularet epistolam ad eos directam, uocans se apostolum, uideretur illis fortasse, quod se uellet preferre apostolo Petro, qui princeps illorum erat a Domino ordinatus, sicut idem egregius predicator alio in loco dicit: Qui operatus est  Petro in apostolatum circumcisionis, operatus est et mihi inter gentes. Fortassis etiam dicerent: Quid est quod Paulus doctor gentium prefert se apostolis nostris Petro et Iacobo? scriba iis quibus ordinatus est apostolus: nam scripta nostrorum apostolorum nos abunde possunt docere. Quo facto ostendit se non ignorare illorum superbiam pariterque suam exhibuit humilitatem. Simili modo etiam et Ioannes apostolus causa humilitatis eiusque rationis nomen  suum in epistola sua pretermisit. uel certe dicunt quidam, quod propterea, quia Christum erat in epistola nominaturus Apostolus, dicens: Habemus Pontificem et Apostolum confessionis nostre Iesum Iustum, noluerit nomen apostolatus sui in primordio huius epistole ponere. Non enim congruum duxit, ut ubi Christum dicturus erat Apostolum, inibi etiam se apostolum nominaret, maximeque in titulo; ne uideretur cuilibet preferre se Christo. Hanc autem quidam dicunt esse Barnabe, quidam Luce, quidam Clementis, dicentes, quoniam si Pauli esset, ipse utique more solito, sicut in aliis, ita etiam in ista nomen suum preponeret; sed si Pauli non erit, quia eius nomine non est titulata: ergo nec Barnabe, nec  Luce, neque Clementis aut alicuius erit, eo quod nullius nomine titulatur. Cui ergo horum ascribenda est? Utique egregio predicatori; quippe que ex lucido sensu, ex genere locutionis comprobatur illius esse, quanquam subtiliori atque apertiori stylo comprehensa  sit omnibus Epistolis; nam fertur Apostolus hanc Hebreis missam, Hebreo sermone eum conscripsisse; in qua ipse peritissimus exstitit, cum reliquas Greco sermone scripserit. Post discessum uero apostoli Lucas euangelista Greco sermone eam comprehendit; ex quo postmodum translata est in Latinam linguam, sicut et reliqua.



CAPUT PRIMUM.

Multifariam multisque modis olim Deus loquens patribus in prophetis, nouissime diebu istis locutus est nobis in Filio. Omnis intentio beati Apostoli in hac Epistola est ut Iudeos cognatos suos  a lege Moysi transire faciat ad gratiam Euangelii, ab obseruatione carnali ad spiritalem; simulque eminentiam gratie, que per Filium data est  fidelibus, discernit a legalibus umbris, que angelicis ministrationibus exhibite fuerunt. Unde hic primum ponit prophetas diuersis modis uariisque locutionibus Patribus fuisse locutos, dicens: Multifariam, id est, multis locutionibus. Multisque modis, hoc est multis qualitatibus. Olim, preterito uidelicet tempore. Loquens Deus Pater per prophetas patribus nostris. Deinde, ut ostenderet quanta differentia esset gratie inter illos et patres illorum, subiunxit: Nouissime diebus istis, ultime etatis, locutus est nobis per Filium. Dicendo autem: Locutus est in prophetis, et in Filio, tantumdem ualet, quasi diceret per prophetas et per Filium; quia prepositio pro alia prepositione sepe accipitur; sicut in multis  locis Epistole inuenitur his prepositionibus indifferenter uti. Consideremus ergo quomodo multis locutionibus multisque qualitatibus locutus sit Deus Pater patribus Testamenti. Multis locutionibus multisque qualitatibus locutus est eis, quia non semper uniformiter secreta sua eis reuelauit. Aliquando enim aperte, et per angelum locutus est eis: ut Abraham, cui dixit: Secundum hoc tempus ueniam, eritque Sare filius. Moysi quoque precepta legalia dando: Non occides; Non adulterabis, ceteraque huiusmodi. Loth quoque de Sodomis eum educendo, aliisque quam plurimis. Aliquando uero obscure, et per enigmata, ut Moysi, cui dixit: Ego sum qui sum: Hec dices filiis Isrel: Qui est misit me ad uos;  aliquando in habitu militis, ut Iosue; aliquando in corde, ut Dauid, qui dicebat: Audiam quid loquatur in me Dominus Deus; ceterisque prophetis. Aliquando per somnium, sicut Daniel. Quanta uero distantia est inter gratiam Euangelii, que per Filium data est, et legem, que per seruum administrata est: tanta differentia est inter ministros et adiutores legis: quoniam serui ad seruos missi sunt; et inter promissionem et gratiam, que per Filium data est filiis, ac postmodum per filios filiis administrata sequitur. Quem constituit heredem uniuersorum. Heres dicitur ab hero, id est, domino: eo quod libera potestate in hereditate dominetur. Constituit ergo Deus Pater Filium heredem uniuersorum, hoc est totius mundi, seu omnium creaturarum: non tamen secundum  diuinitatem, qua ceternus est Patri, et cequalis illi in omnipotentia deitatis, et qua eternaliter ipse possidet omnia cum Patre; sed potius secundum humanitatem a uerbo assumptam constitutus est ille Dominus et heres super omnem creaturam: sicut illi Deus Pater promisit, dicens: Postula a me, et dabo tibi gentes hereditatem tuam, et possessionem tuam terminos terre. Et ipse Filius resurgens a mortuis sic loquitur, ex persona humanitatis: Data est  mihi omnis potestas in celo et in terra. Non ergo diuidamus personas, sed distinguamus naturas. Unde animaduertendum est solerter Apostolum in Epistola nunc de substantia humanitatis loqui, nunc uero de substantia deitatis: nam quod dixit constitutum illum esse a Deo Patre heredem  omnium creaturarum, ad humanitatem illius retulit: uolens autem discretionem facere inter diuinitatis eius naturam, et humanitatis, et ostendere quid proprie pertineret ad unamquamque naturam, subintulit dicens: Per quem fecit et secula. Secula dicuntur a sequendo, eo quod sequuntur, in semet redeundo ac reuertendo: Hic autem per secula debemus intelligere omnia que facta sunt in tempore. Ut ergo ostenderet Apostolus eumdem nouissimis diebus uenisse in mundum, ac temporaliter hereditatem percepisse, qui ante omnia secula erat cum Patre, dixit: Per quem fecit Deus Pater omnia que in tempore facta sunt: nam quod euangelista Ioannes dixit: Omnia per ipsum facta sunt, et sine ipso factum est nichil: hoc Apostolus significauit dicendo: Per quem  fecit et secula: referens hoc ad diuinitatem eius. Deinde uero quibusdam gradibus ascensionum eleganter utens, peruenit ad id quod omnibus his maius est, et insonuit, dicens: Qui cum sit splendor glorie, et figura substantie eius. Deus Pater lux est, sicut idem Apostolus ait, loquens de Filio: Qui habitat  lucem inaccessibilem, et Filius lux, et Spiritus sanctus lux. Item Pater splendor, et Filius splendor: et quomodo splendor procedat ex splendore, impossibile est definire. Idcirco autem appellatur Filius splendor Patris, quia sicut in igne tria sunt inseparabilia: ignis uidelicet, calor et splendor: et tamen splendore nobis ostenditur ignis et calor: licet humana non sint comparanda diuinis:  Ita natura Patris, et Filii, et Spiritus sancti inseparabiliter coniuncta et unita, per uerbum suum, quasi per splendorem dignata est semetipsam ostendere, et insuper mysterium sancte Trinitatis, dicente ipso Filio: Ego et Pater unum sumus, et: Ite, baptizate omnes gentes, in nomine Patris, et Filii, et Spiritus sancti. Mirabili igitur modo Apostolus omnem substantiam deitatis Patris et Filii ostendit: ut duas personas aperiret in gloria et splendore. Per splendorem quippe unitatem declarauit essentie cum Deo Patre; in nomine autem glorie, personam Dei Patris expressit; in splendore autem, per onam Filii; et sic est Filius splendor de splendore, sicut lux de luce, Deus de Deo, lumen de lumine, principium de principio. Sequitur: Et figura substantie eius. Quantum  ad homines pertinet, aliud est figura, aliud substantia: quia dum pingitur imago et figura alicuius hominis in pariete, non est illud figura, quod est substantia. Apostolus autem figuram in hoc loco pro ipsa substantia et equalitate essentie posuit: et quod hic dixit figuram, alias dixit formam, inquiens: Qui cum in forma Dei esset, non rapinam arbitratus est esse se equalem Deo; sed semetipsum exinaniuit, formam serui accipiens; forma enim illic, et figura hic, unam declarant qualitatem essentie: Christus ergo splendor Patris est, et figura substantie eius: quia per illum Pater manifestatus est, sicut ipse dixit: Pater, manifestaui nomen tuum hominibus: et equalis est illi in substantia deitatis. Sequitur: Portansque omnia uerbo uirtutis sue. Dicendo portans, facilitatem  continendi uoluit exprimere: posuitque portans, pro eo quod est gubernans et regens. uerbum igitur Dei Patris, omnia que fecit uerbo uirtutis sue portat: hoc est, potentia uirtutis sue, et uerbo iussionis sue omnia gubernat et regit. Non enim minus est gubernare mundum, quam creasse; nam in creando ex nichilo substantie rerum producte sunt: in gubernando uero ea que facta sunt, ne ad nichilum redeant, continentur. Ergo dum hec omnia reguntur, et ad inuicem sibi pugnantia coaptantur, magnum et admirabile uirtutis Dei iudicium declaratur. Post tantam diuine maiestatis in Filio claritatem ad humilia incarnationis eius descendit: pariterque discernit naturam diuinitatis atque humanitatis, dicens: Purgationem peccatorum faciens. Nam  quod dixit: Portans omnia gubernatione sua et regimine uirtutis sue, ad diuinitatem retulit. Quod uero subdidit: Peccatorum purgationem faciens, ad humanitatem illius proprie pertinet: uel per redemptionem utique passionis sue et aquam baptismatis: iuxta quod Ioannes in Apocalypsi sua dicit: Lauit nos a peccatis nostris in sanguine suo. Sedet ad dexteram maiestatis eius in excelsis. Considerandus est ordo uerborum: primum siquidem perhibuit purgationem Dominum sua passione nobis procurasse; ac deinde dixit, illum sedere ad dexteram maiestatis in excelsis: nam Christus primum nos redemit sanguine passionis sue, et sic postmodum altitudinem celorum penetrauit, ubi nunc ad dexteram Patris sedet.  Sedere autem illius, pro habitare, et esse ponitur in loco isto: sicut et dextera pro honore et dignitate summa. Nam non est putandum quod omnipotens Pater, qui spiritus est incircumscriptus, omnia replens, dexteram aut sinistram habeat, sicut nos habemus: aut quod ita sedeat in dextera illius Filius eius, sicut solent filii regum sedere iuxta Patrem, apposito sibi solio; sed sicut dicimus, dextera pro gloria et dignitatis honore accipitur; siquidem et Pater a dextris esse scribitur Christi, ut in psalmo habetur, Dominus a dextris tuis confregit in die ire sue reges. Ambo ergo a dextris sunt, quia nichil est in diuinitate sinistrum; quia unum est iam cum Deo in gloria homo assumptus a uerbo, et quadragesimo die exaltatus ad celestia. Quid est ergo, sedet ad  dexteram maiestatis, nisi ut dicatur, habitat in plenitudine paterne maiestatis? Et cum dixit, in excelsis, ostendit illum hominem super omnem creaturam angelicam et humanam exaltatum esse; unde et sequitur. Tanto melior angelis effectus, quanto differentius pre illis nomen hereditauit. Factum hic, uel effectum pro susceptum debemus accipere; tanquam diceret: Illis differentius atque excellentius nomen filiationis hereditauit: nam quanta distantia est inter nomen filii et serui, tanto ille maioris dignitatis est pre angelis: quoniam ille creator  illi creatura. Ipse quoque homo in hoc est maior omnibus angelis omnique creatura: quia potestas, que erat in omni uerbo, ante omnia secula, requieuit in illo homine assumpto a uerbo  ex tempore conceptionis. Quapropter illi sunt ministri et famuli, sicut in eius tentatione et passione, resurrectione quoque, atque ascensione declaratum est. Ille autem filius proprius et heres existit: quod et Apostolus nobis innuit, dum subiungit: Cui enim dixit aliquando angelorum, Filius meus es tu, ego hodie genui te? Subaudi, nulli angelorum hoc dictum est. Hoc de uerbo Dei intelligendum est, quod eternum et consubstantiale est Patri, non de qualibet creatura; licet legamus in libro Iob, angelos appellatos esse filios Dei. In Genesi quoque filios; sed quod utique quando fit, abusiue fit. Quando ergo dixit ei: Filius meus es tu: tempore baptismatis, et in monte intonuit uox paterna celitus, dicens: Hic est Filius meus dilectus. Et in hoc, quod dixit, Filius meus es  tu, manifestat ex ipsa sua essentia illum esse genitum. Notandumque quia non dixit: Ante omnia secula genui te, uel in preterito tempore; sed, hodie, inquit, genui te, quod aduerbium est presentis temporis: in Deo enim nec preterita transeunt, nec futura succedunt; sed omnia tempora simul ei coniuncta sunt, quia omnia presentia habet. Et est sensus: Sicut ego semper eternus sum, neque initium, neque finem habeo: ita te semper habeo ceternum mihi. Tale est et illud quod alibi dixit: Ante Luciferum genui te, id est ante angelicam creaturam, et ante omnia secula. Et rursum, Ego ero ei in Patrem, et ipse erit mihi in filium. uidesne quomodo discernit geminam naturam in Christo? nam quod  dixit paulo superius. Hodie genui te, ad diuinitatem eternitatis; at uero quod subintulit, Ego ero illi in Patrem; ad humanitatis refert essentiam, sine aliqua dubitatione. Unde et congrue uerbo futuri temporis usus est, dicens: Ero. Quoniam quando Deus Pater dixit ad Dauid: Cum dormieris cum patribus, suscitabo semen tuum, quod egredietur de lumbis tuis; et firmabo thronum eius super thronum tuum: ipseque erit mihi filius, et ego ero illi Pater, futurum erat adhuc, ut uerbum Dei Patris assumeret hominem in utero uirginali, in unitate sue persone: siue quia Filius Dei esset in ueritate, non adoptiuus, sed proprius. Hec autem sententia et ad superiora potest respicere, ut ita legatur sub interrogatione: Rursum cui angelorum dixit: Ego ero illi in Patrem? Et subaudis,  Nulli; uel certe absolute, et affirmatiue, hoc modo: Rursum de illo Deus Pater: Ego ero in Patrem. Et cum iterum introduxit primogenitum in orbem terre dixit: Et adorent cum omnes angeli Dei. Omnis unigenitus potest dici primogenitus, eo quod primus aperiat uuluam matris; non tamen omnis primogenitus unigenitus, qui habet alios fratres subsequentes. Dominus autem iehsu tam secundum diuinitatem quam secundum humanitatem et unigenitus, et primogenitus dici potest. Unigenitus est secundum diuinitatem, quia in natura diuinitatis non habet fratres subsequentes; secundum humanitatem quoque unigenitus est beate Marie, que post illum alios non genuit: sicut calumniatur Heluidius. Deinde primogenitus est secundum diuinitatis essentiam, sicut per Salomonem  testatur, dicens: Ego sapientia ex ore Altissimi prodiui, primogenita ante omnem creaturam. Secundum humanitatem qua primogenitus est in multis fratribus adoptiuus: de quibus ipse dixit Marie: uade ad fratres meos, et dic eis. Quod autem dicit Apostolus: Cum iterum introduxit Deus Pater Filium suum primogenitum in mundum, sic uidentur hec uerba sonare, quasi iam altera uice introductus esset. Sed quomodo hoc sit intelligendum. Euangelista Ioannes aperte manifestat, dicens: In mundo erat, et mundus per ipsum factus est, et mundus eum non cognouit. uerbum ergo Dei Patris, per quod omnia facta sunt, unius essentie existens cum Patre et Spiritu sancto, ubique est, et omnia implet. Quia cingendo implet omnia, implenda cingit: gubernando presidet, presidendo  gubernat. Et quia in mundo erat, ubi carnem assumpsit, et cum inaccessibile erat nostris aspectibus, quia non uidebatur: ipsam assumptionem carnis appellat alterum introitum; dum enim qui inuisibilis erat humanis aspectibus, assumpta carne uisibilem se prebuit quasi iterum introductus est. Notandumque quia quod Apostolus introitum nominat, hoc in Euangelio ipsa ueritas exitum uocat, dicens: Exiui a Patre, et ueni in mundum. Merito ergo exitum uocat incarnationis sue assumptionem manifestationemque, quia nos foris eramus, a Deo expulsi extra aulam paradisi, palatium Regis eterni: positi in carcere huius mundi et exsilio relegati. uerbi gratia, sicut excluduntur ab aula regia rei, eius offensam incurrentes,  et destinantur in exsilium, atque in carcere clauduntur; sed sicut bonus mediator uolens eis ueniam impetrare, non primum eos introducit in aulam regis, sed ipse foras egreditur, ibique cum eis miscet sermocinandi negotium: sicque correctos et castigatos introducit eos in conspectu regis; similiter se Dominus iehsu exhibuit; nam egressus est ad nos a conspectu paterne maiestatis, carnem assumendo, uisibilemque se prebendo, et collocutus est nobiscum precepta Regis eterni; sicque nos suis predicationibus et miraculis correctos et castigatos, atque sua fide confirmatos, suaque passione a peccatis emundatos, introduxit in aulam, in conspectum paterne maiestatis, quando ascendens ad celos patefecit nobis aditum regni celestis. Dicendo autem  introductum eum in orbem terre, hoc significat, cum ei committat orbem terre, manifestat illum Dominum esse totius mundi: Tunc enim possidebit orbem, cum ab uniuersis erit agnitus Dominus totius orbis. Hoc autem non de substantia uerbi, sed de essentia hominis accipe dictum. Quodque sequitur: Et adorent eum omnes angeli Dei, tale est ac si diceret: Omnes angeli mei, et illius: quia per illum sunt facti. Tunc ergo adorauerunt eum, quando natiuitatem illius annuntiauerunt, et quando illo esuriente accesserunt et ministrabant ei: siue quando sepulcrum eius custodierunt: quotidie quo que adorant eum, quia uisioni illius obtemperant. Sed nunquid solis angelis precepit Deus Pater adorare illum? Non, quin potius omni creature. Et ad  angelos quidem dicit: Qui facit angelos suos spiritus, et ministros suos flammam ignis. Quod dicit, et ad angelos quidem dicit Deus Pater, uel Scriptura diuina: tale est ac si diceret, de angelis, ad, ponens pro de; non enim seruat Apostolus ordinem siue sensum prepositionum; et est sensus: Ipse, quem precipiuntur angeli adorare; de ipsis suis spiritibus quotiescunque uult, facit angelos; ministros etiam facit flammam ignis; quia qui in conspectu illius assistunt, in amore suo incendentes et inflammantes reddit: iuxta quod alibi dicitur: In quem desiderant angeli prospicere. Nam quod dixit: Qui facit angelos suos spiritus prepostero ordine protulit; debuerat enim dicere: Qui facit suos spiritus angelos. Sciendum autem quod angelus nomen  est officii, non nature; qui semper sunt quidem spiritus, sed nequaquam semper uocantur angeli, nisi quando mittuntur: angelus () etenim Greco uocabulo Latine dicitur nuntius; si queris nomen nature, spiritus est: ex eo quod mittitur, angelus: uerbi gratia, sicut homo nomen est nature; miles autem nomen est officii. Dicitur et alio modo: Et ministri omnipotentis Dei sunt sacerdotes et prelati Ecclesie; iuxta quod Malachias dixit: Labia sacerdotis custodiunt scientiam, et legem requirunt ex ore eius; quia angelus Domini exercituum est. Sacerdotes ergo Ecclesie angeli sunt, quando gaudia patrie celestis suis auditoribus annuntiant, dicentes: Penitentiam agite, appropinquauit enim regnum  celorum. Et: Fulgebunt iusti sicut sol, et erunt sicut angeli Dei in celo. Flamma uero ignis sunt quando terrorem ignis gehenne suis auditoribus minantur, dicentes: Omnis arbor non faciens fructum bonum excidetur et in ignem mittetur. Ad filium autem. Subaudis, dicit Psalmista. Thronus tuus Deus in seculum seculi: uirga equitatis, uirga regni tui. Intuere quomodo et cum quanta claritate discernit creaturam angelicam a Filio, qui cuncta creauit. Thronus () Grece, Latine dicitur sedes regia, sicut et solium. Per thronum autem uno modo possumus intelligere regnum: per sceptrum autem, quod est uirga aurea, potestas intelligitur regni. Dicit ergo Psalmista, loquens ad Filium Dei: O Deus, regnum tuum, et potestas imperii tui in seculum seculi  manebit. Tale quid Gabriel dicit ad Mariam: Ipse regnabit in domo Iacob in eternum, et regni eius non erit finis. Istud est regnum de quo turbe acclamabant: Benedictum, quod uenit, regnum Patris Dauid, de quo ipse Dominus ad Pilatum: Regnum meum non est de hoc mundo. Aliter: Thronum sicut sedem iudicantium non incongrue possumus intelligere iudicium, quod procedit a sede. Istud est iudicium, de quo Filius hominis dicit: Pater non iudicat quemquam, sed omne iudicium dedit Filio; et de quo Psalmista dicit: Deus, iudicium tuum regi da, et iustitiam tuam filio regis, id est Christo. Thronus ergo Dei in seculum seculi manebit, quia iudicium nouissimum, quod dabit electis, dicens: uenite, benedicti Patris mei. Et reprobis:  Ite in ignem eternum: eterna discretione stabit inter utrosque, testante Euangelio et dicente: Tunc ibunt hi in supplicium eternum; iusti autem in uitam eternam. Quodque sequitur: uirga equitatis, uirga regni tui. Per uirgam equitatis, intelligitur rectitudo sententie, et iudicii illius, siue potestas regni iusta: que uirga regit iustos iustitia, et percutit impios iuste et recte, sine aliqua personarum acceptione cunctos gubernans et iudicans. Dilexisti iustitiam, et odisti iniquitatem. Ista uirga recta facit, et ut diligatur iustitia, et odio habeatur iniquitas: nemo enim perfecte potest diligere iustitiam, nisi odio habuerit iniquitatem. Iniquitas autem, que et nominatur, intelligitur quidquid contra legem diuinam fit: ueritatis etenim amor odium est  falsitatis. Et quia Dominus dilexit iustitiam, quia non peccauit, et odio habuit iniquitatem, quod primus meruit percipere exponit, dicens: Propterea unxit te Deus, Deus tuus, oleo letitie pre consortibus tuis. Psalmista alloquitur Filium Dei, et dicit: O Deus, unxit te Deus, Deus tuus Pater, oleo exsultationis, propterea quia odio habuisti iniquitatem, et dilexisti iustitiam. Non ergo intelligendum quod Filius Dei secundum naturam diuinitatis, in qua equalis est Patri, possit Deum habere: quia ipse cum Patre uerus est Deus. Secundum autem quod homo est, Deum Patrem habet: quia ab illo factus est: eoque dicit Psalmista: Unxit te Deus, Deus tuus. Unctus est, non oleo uisibili, sed plenitudine Spiritus sancti,  qui a die baptismatis in specie columbe super eum requieuit: nec ex tempore baptismatis solummodo plenitudo Spiritus sancti in eo mansit, sed potius ex tempore conceptionis: iuxta quod Isaias testatur, dicens: Requiescit super eum Spiritus Domini, Spiritus sapientie et intellectus, etc. Oleo autem exsultationis seu letitie dicit illum unctum, quia Christus nunquam peccauit, nunquam tristitiam habuit ex recordatione peccati. Quid est enim oleo letitie ungi, nisi maculam non habere peccati? Sanctorum etenim conscientia tunc magis ac magis hilarescit, atque in letitiam prorumpit, quando nulla peccati grauioris recordatione mordetur: Spiritus siquidem sanctus, qui requieuit in Christo, custodiuit illum, ut sine peccato conciperetur, sine peccato nasceretur, et sine  peccati macula ab hoc mundo transiret: iuxta quod de illo scriptum est: Peccatum non fecit: nec inuentus est dolus in ore eius. Sed quid est, quod dixit Psalmista: Unxit te Deus pre participibus? Qui sunt ergo eius participes? In ueteri quidem Testamento fuerunt patriarche participes Christi in hac unctione: iuxta quod in psalmo legitur, dicente Domino de Abraham, Isaac et Iacob ad Abimelech et ad ceteros reges Palestinorum: Nolite tangere christos meos. Fuerunt quoque reges sacerdotes et prophete participes illius, quia illis specialiter unctio pertinebat, per quam donum Spiritus sancti merebantur accipere: nam legimus Saulem unctum, et Samuel, et Dauid: Salomom quoque unctus est in Gihon. Sacerdotes ungebantur, sicut unctus est Aaron a Moyse,  dicente sibi Domino; Unges Aaron et filios eius mihi in sacerdotes iure perpetuo. Prophete nichilominus ungebantur, sicut unctus est Eliseus ab Elia, cui dixit Dominus: Unges Eliseum prophetam pro te. Isti tres ordines Dominum prefigurabant, qui est uerus Rex, Sacerdos atque Propheta. In Nouo autem Testamento participes illius sunt apostoli, martyres, confessores, omnesque qui gratia baptismatis abluti donum sancti Spiritus consequuntur; et a Christo, Christiani dicuntur. Christus ergo pre omnibus participibus suis unctus oleo letitie: quia omnes ad mensuram accipiunt Spiritum sanctum; ipse autem non accipit ad mensuram, sed per plenitudinem, secundum illud: Non enim ad mensuram dat Deus Pater spiritum Filio suo; sed in ipso habitat omnis plenitudo diuinitatis  corporaliter. Et tu in principio, Domine, terram fundasti, et opera manuum tuarum sunt celi. Post humanitatem Filii Dei excellentem conuertit se iterum ad eternitatem diuinitatis eius, dicens: Tu , Domine, in principio creaturarum terram fundasti. Ubi fundauit terram? si recte perpendimus, uidebimus quia nutu et dispositione diuina subsistit, fundata super nichil nisi in semetipsa. Et quod dixit: Opera manuum tuarum sunt celi, non est putandum quod uerbum Dei Patris, quod incorporeum est, manibus operetur, quia nulla lineamenta corporis in natura diuinitatis sunt sicut nos habemus. Opera ergo manuum eius, uirtutem iussionis eius debemus accipere: quomodo uerbo et potentia iussionis sue  queque uult operatur: iuxta quod psalmus ait: Ipse dixit, et facta sunt; mandauit, et creata sunt. uirtute igitur uerbi Dei celum et terra subsistunt; quia uirtute iussionis eius omnia facta sunt, et sine ipso factum est nichil. Sed cum Moyses in principio Geneseos celum dixit primum factum, ac deinde terram, sic dicens: In principio fecit Deus celum et terram: questio oritur, quare Psalmista ponit terram, ac deinde celum; quasi terra ante fuerit facta quam celum: que ita soluitur: Quod ille proposuit celum terre, iste supposuit, idcirco factum est, ut ostenderetur simul duo facta esse: sed quod diuina maiestas simul fecit, humana uox simul proferre nequiuit: quapropter necesse erat unum ante alterum dicere. Ipsi peribunt, tu autem permanebis. Positus est hic pluralis  numerus pro singulari, sicut multis aliis in locis diuine Scripture: non enim de firmamento hoc intelligendum est, ubi sidera continentur: neque de celo ethereo, per quod cursus septem planetarum aguntur; sed de isto celo ereo a quo et aues celi dicuntur, potius accipendum est. In die ergo iudicii, peribit istud celum ereum unde anhelitum attrahimus, et remittimus: non ut penitus desinat esse a sua natura, sed mutabitur ab hac specie in meliorem, et ab hac densitate in subtilitatem et claritatem etheris: unde Apostolus alio in loco dixit: Preterit figura huius mundi. Si figura preterit, substantia manebit: nam quantum spatium occupauit aqua tempore diluuii, ita ut altior esset quindecim cubitis super omnes montes sub omni celo, et ut quidam dicunt, pertingens usque  ad circulum lune: tantum spatium tenebit ignis in die iudiicii, comitans Domini aduentum: iuxta quod Psalmista dicit: Ignis ante ipsum precedet, quia consumet omnia nubila, omnemque densitatem istius eris; eritque celum nouum, et terra noua. De hac immutatione et Dominus in Euangelio loquitur, dicens Celum et terra transibunt: transibunt quidem ab hac figura et specie in melius per innouationem, et parmanebunt in substantia propria. Et omnes ut uestimentum ueterascent. uestimentum his debemus accipere corpus humanum, quod sumitur longeuitate temporis, et dolore infirmitatis, ac redigitur in puluerem: sicut ergo corpus humanum ueterascit quidem et in puluerem redigitur, sed in die iudici per resurrectionem innouabitur; ita istud celum ereum  pre nimia longeuitate quodammodo iam ueterascit, sed in die iudicii per inflammationem ignis innouabitur. Et uelut amictum mutabis eos, et mutabuntur. Amictus dicitur ab amiciendo, id est circumdando: bene ergo celum amictui comparatur, quo circumdamur, quoniam sicut amictus humanum corpus hinc inde cingit, ita celum ex omni parte cingit terram equa lance libratam: unde et pelli animantis alio in loco comparatur, dicente Psalmista: Extendens celum sicut pellem. Mutabis  celum sicut amictum: ac si diceret, Sicut amictus facile plicabitur, si fuerit extensus, rursusque plicatus leuiter extenditur; et si fuerit sordibus coinquinatus, facile potest mundari: ita celum a te extensum atque compositum;  sicque facilitate incomprehensibili in die iudicii mutabitur ab hac figura et specie in meliorem, et ut ostenderet iam facta Domini sub eternitate mansura, addidit: Et mutabuntur; quasi diceret: Postquam mutati fuerint, in ea nouitate permanebunt; nunquam ad hoc corruptibile rediturii. Tu autem idem ipse es, et anni tui non deficient. Ecce differentia inter creaturam temporaliter factam et Creatorem in sua eternitate equaliter manentem: in omnipotentem etenim Deum non cadit preteritum uel futurum, neque aliqua mutabilitas: sed omnia sunt ei presentia, semperque est immutabilis; unde Psalmista eternitatem et immutabilitatem uerbi Dei subtili consideratione perpendens, substantiuo uerbo presentis temporis usus est, loquens de illo: Celum  et terra  mutabuntur; tu autem idem ipse es: modo qui eras ante omnia secula. Et anni tui, id est eternitas tua, non deficient. Ipse ergo, qui semper habet esse, dicit de semetipso ad Moysen: Ego sum qui sum. Hec dices filiis Isrel: Qui est misit me ad uos. Quapropter omnis creatura rationabilis, que per se mutabilis est, aut temporalis, summopere laborare debet quatenus ei posset coniungi et herere qui semper idem manet. Ad quem autem angelorum dixit aliquando: Sede a dextris meis, quousque ponam inimicos tuos scabellum pedum tuorum? Postquam maiestatem diuine eternitatis ostendit in Filio esse, iterum conuertit beatus Apostolus sermonem ad glorificationem eius humilitatis, dicens: Ad quem angelorum dixit aliquando: Sede a dextris meis? subaudis: Nullum:  nulli enim archangelorum, nulli dominationum, aut uirtutum, siue principatuum hanc gloriam concessit Deus Pater, ut ei diceret: Sede a dextris meis, hoc est, habita mecum, et quiesce in plenitudine mee maiestatis: uictori autem Filio, et totius mundi per incarnationis sue dispensationem triumphatori, post resurrectionis gloriam quadragesimo die, dicit ei: Laborasti in passione, laborasti in redemptione generis humani, quiesce mecum in gloria, quoadusque ponam inimicos tuos ut sint scabellum pedum tuorum. Quoadusque, uel donec, non significat finem alicuius temporis isto in loco, sed pro infinito et sempiterno positum est; quasi diceret aliis uerbis: Tu semper habita in plenitudine maiestatis mee; quia semper subiiciam eternitati tue inimicos tuos Iudeos aliosque  incredulos. Pedes etenim Domini stabilitatem eternitatis designant; ubi ille tanquam in uestigiis firmis uirtute omnipotentie sue consistit. Possumus et pedes non incongrue mysterium incarnationis eius intelligere duobus modis: quotidie subiiciuntur inimici illius, dum uidelicet uitiorum atque infidelitatis contrarietate derelicta, sponte se subdunt illi ad salutem, ut sub illo tueantur; uel certe dum nolunt in eum credere, coacti subiiciuntur illi, et calcantur dominio potestatis eius. Nonne omnes sunt administratorii spiritus in ministerium missi propter eos qui hereditatem capiunt salutis? Si omnes spiritus celestium uirtutum mittuntur ad salutem credentium, quid est quod Daniel dixit: Millia millium ministrabant  ei, et decies centena millia assistebant? Quomodo enim omnes mittuntur, si decies centena millia ei assistunt? Intelligendum ergo quod omnipotens Deus, qui spiritus est incircumscriptus, omnia implet et ubique totus est; quapropter angelicus spiritus, qui circumscriptus est, quocunque mittatur, intra Dominum currit, dominumque semper presentem habet: ideoque ipsi qui mittuntur, ipsi etiam et assistunt ei. uel certe idcirco omnes mitti dicuntur, quia sicut Didymus Grecus in libro de Spiritu sancto ait, ex omnibus ordinibus celestium dignitatum mittuntur; sicut Gabrielem, Michelem archangelos legimus missos in uolumine Danielis, Raphelem ad Tobiam; unus etiam de seraphim legitur missus ad Isaiam, quando calculo tetigit labia eius, et sicut frequenter  angeli leguntur ad sanctos missi. Generaliter autem sicut doctores dicunt, unicuique fidelium ab ortu natiuitatis, uel potius a tempore baptismatis datur a Deo angelus ad sui custodiam, et qui suadeat bona agere; unde Apostolus hic dicit: Missi sunt ad ministerium salutis, propter eos qui hereditatem patrie celestis sunt percepturi. In hoc ergo loco, sicut diximus, omnes mittuntur, quia ex omnibus ordinibus mittuntur: eiusdemque dignitatis sunt qui mittuntur, cuius et qui assistunt: uel certe, quia omnes eiusdem uoluntatis sunt, et dum illi qui semper assistunt, consentiunt cum eis qui mittuntur, quodammodo in illis omnes ueniunt, omnesque mittuntur. Et est sensus: Quid mirum, si unico Filio Dei ministerium suum exhibent angeli, cum etiam nostre  salutis ministros eos constet effectos? quapropter nemini illorum dixit: Sede a dextris meis.



CAP. II.

Propterea abundantius obseruare nos oportet ea que audiuimus, ne forte pereffluamus. Propterea, quid mirum, quia Filius Dei excellentior est omnibus angelis, qui Euangelium suum dedit? uel certe, quia angeli nobis ministrant, qui Deo semper renuntiant opera nostra, licet ipse ubique sit, abundantius atque plenius oportet nos obseruare ea que audiuimus a Christo in Euangelio, et ab Apostolis eius, quam in lege solebamus, que per seruum data est. Et quare abundantius? Ne forte pereffluamus: id est, ne forte pereamus, et a salute excidamus. uel, ne forte euanescamus, transeuntes in perditionem more fluminis currentis in mare, dum sensus nostri per  inania queque discurrunt. Iungit autem personam suam illis, more suo agens. Et quare dixerit abundantius, reddit causam, dum in sequentibus uerbis explicat, dicens: Si enim qui per angelos dictus est sermo, factus est firmus, et omnis preuaricatio et inobedientia accipit iustam mercedis retributionem: quomodo nos effugiemus, si tantam neglexerimus salutem? Sermo legis et prophetarum per angelos dictus est ad patres nostros: quia per subiectam creaturam locutus est Moysi et prophetis: iuxta quod et beatus Stephanus in contentione sua manifestat de Moyse: hic est Moyses, qui fuit cum angelo, qui loquebatur ei in monte Sina. Factusque firmus, id est uerus, idem sermo per angelum dictus: quoniam sicut ibi  predictum est, ita omnia euenerunt siue bona, siue mala. Omnis preuaricatio siue transgressio legis, atque inobedientia, contra illum sermonem patrata, accepit iustam mercedis retributionem, iudicium scilicet eterne damnationis: sic illis contigit qui murmurauerunt. Notandum autem quia cum merces in bonam partem maxime accipiatur, hic pro malo posuit Apostolus, more solito, non curans de proprietatibus uerborum; sed indifferenter unum pro altero ponens: sicut hic mercedem pro malo, et alibi captiuitatem in bono, ubi dixit: In captiuitatem redigite omnem sensum, ad obediendum Christo. Facit ergo Apostolus comparationem a sermone legis, qui per angelum dictus est ad gratiam Euangelii per Filium datam, et dicit: Si enim sermo legis per angelos  dictus, est factus uerus in omnibus que promisit bonis, uel que minatus est malis: quanto magis erit firmus sermo Euangelii, datus per Filium! Et si illi qui inobedientes exstiterunt legi, damnationem habuerunt, et iudicium non potuerunt effugere: quomodo nos effugiemus uindictam Dei, si tantam neglexerimus salutem? fidem scilicet Euangelii uitamque eternam, tam magnam, ut pote per Filium nobis annuntiatam atque promissam? Subaudi, nullo modo. His uerbis manifestat Apostolus non fuisse tantam salutem in lege quanta est in Euangelio: lex enim promittebat terram, dicens: Si uolueritis et audieritis me, bona terre comedetis. Euangelium promittebat regnum celorum, dicens: Penitentiam agite, appropinquauit enim regnum celorum. Illa prestabat  uindictam de terrenis hostibus; istud prestet de spiritualibus. Illa promittebat longeuam uitam temporalem; Euangelium concedit uitam sine fine mansuram. Que. Subaudi salus. Cum initium accepisset enarrandi per Dominum, ab eis qui audierunt in nos confirmata est. Salus ergo que in Euangelio continetur, a Deo accepit initium enarrandi: qui ipse primum annuntiauit eam per semetipsum, dicens: Penitentiam agite, etc., et: Qui crediderit et baptizatus fuerit, saluus erit. Deinde uero confirmata est, hoc est credita est ab eis qui audierunt eum: ab apostolis uidelicet, qui cum eo fuerunt et successoribus eorum: uel, certe, confirmata, id est, consolidata est, et perfecta in nobis ab eis qui ab ipso Domino eam perceperunt: quia salus, que per Spiritum sanctum nobis data est, permanet  in eternum. Causa humilitatis suam iungit personam cum eis, dicens: In nobis confirmata est ab eis qui audierunt. Ad hec poterat aliquis dicere: Quomodo confirmata est ab eis? Cui ille: Contestante Deo signis, et portentis, et uariis uirtutibus, et Spiritus sancti distributionibus secundum suam uoluntatem. Confirmata est, inquit, in nobis ab eis qui audierunt, contestante Deo, id est simul testimonium prebente eorum doctrine, et predicationi, non uoce, sed uirtute, et exhibitione miraculorum, et uarietate linguarum: quia, ut dicebat aliquis apostolorum mortuo uel infirmo, Surge, esto uiuus aut sanus: statim surgebat incolumis. Signa autem, et prodigia, et uirtutes, pro uno hic accipiuntur. Quod uero subiungit,  sancti Spiritus distributionibus, affluentiam significat gratiarum, quam non habuerunt Patres ueteris Testamenti, que fuit data postquam glorificatus est iehsu, teste Euangelio, quod ait: Nondum enim erat Spiritus datus: quia iehsu nondum fuerat glorificatus. Iste sunt distributiones, seu diuisiones, quas Apostolus in alio loco commemorat, dicens: Alii datur per Spiritum sermo scientie, et cetera que in sequentibus enumerat, usque dum subiungit: Hec operatur unus atque idem Spiritus, diuidens singulis prout uult. Unde et hic dicit: Secundum suam uoluntatem: diuine enim uoluntati, atque consilio cuncta contribuit, ne quis in suis meritis confideret. Ipse enim Spiritus sanctus nouit quid cuique prosit, uel quid cuique sit commodum. Non enim angelis subiecit Deus  orbem terre futurum, de quo loquimur. Ad ea respicit que superius dixit Deum Patrem dixisse: Sede a dextris meis, donec ponam inimicos tuos scabellum pedum tuorum, sed Filio suo tradidit illum: cui ipse dixit in psalmo: Postula a me, et dabo tibi gentes hereditatem tuam. Unde et ipse Filius congratulans sibi traditum orbem crediturum, dicit: Ego autem constitutus sum rex ab eo, id est a Deo Patre. Testatus est autem in quodam loco quis, dicens. Quorum nomina prophetarum reticet in hac epistola, quorum testimonium nouit, non causa inuidie aut abscondentis affectu hoc agit, sed honorantis uoto et ostendentis Hebreos multam habere scientiam diuinarum Scripturarum, quibus ista scribebat in tantum ut nec opus haberet nomen ponere dicentis. Hos ergo testimonium  ex Psalterio Dauidico sumptum est: qualiter loquitur ad Deum Patrem: Quid est homo. Suppresse, et cum despectu pronuntiandum est istud. Quid est homo? subaudi fragilis, mortalis, caducus, et qui ex Ade in ueteri peccato generali prauitate est deuictus. Quod memor es eius. Subaudit: ita et misericordie sue dona largitur. Sequitur: Aut filius hominis. Subaudi, quid est? Hoc idem doctores referunt ad Christum, qui in Euangelio sepissime Filium hominis, id est filium Marie se uocat: ac propterea sub interrogatione sursum erigenda est uox: et est sensus: Quid promeruit ille homo assumptus a uerbo, ut Filius Dei fieret? Quodque sequitur: Quoniam uisitas eum? ad genus humanum referunt: de quo paulo superius sub nomine hominis dictum est:  Quid est homo? Et est sensus: Quod uisitas genus humanum per Filium tuum, et perpetua largiris beneficia, non est meritum illius, sed tua gratia: ideoque subsistit, quia a te uisitatur. uisitatio ad medicum et ad egrotum pertinet: nam uisitationis officium dicitur quis medicus implere, quando ad infirmum ingreditur; et genus humanum, quod infirmum et languidum erat, Deus Pater tunc uisitauit, quando misit Filium suum, qui uerbum caro factum est, et habitauit in nobis. De qua uisitatione etiam Zacarias pater beati Ioannis ait: uisitauit nos oriens ex alto. Quidam doctores hoc quod dicit: Quid est homo, quod memor es eius; aut filius hominis, quod est, quoniam uisitas eum? totum referunt ad genus humanum;  hoc uero quod sequitur referunt concorditer ad Christum. Minuisti eum paulo minus ab angelis. Per mortem corporis et opprobria passionis, minorem fecit Deus Pater Filium suum angelis, qui secundum diuinitatem equalis ei erat in omnipotentia, quia angeli immortales et impassibiles existunt: minoratus est autem, non necessitate, sed spontanea pietate, sicut idem apostolus alias ait: Qui cum in forma Dei esset, semetipsum exinaniuit, formam serui accipiens: factusque est obediens Patri usque ad mortem: mortem autem crucis. Ex ea enim parte qua mori potuit, creator angelorum minor factus est angelis. Bene autem dixit: Paulo minus: quia etsi mortale corpus assumpsit, peccati tamen maculam non habuit. Gloria et honore coronasti eum. Psalmista  loquitur ad Deum Patrem de humilitate et exaltatione Filii, dicens: Minuisti  Filium tuum paulo minus ab angelis, dum eum mortalem creasti: sed quia ille tibi obediens exstitit usque ad mortem, gloria et honore coronasti eum. Tale est et illud quod Apostolus dicit in alio loco. Propter quod et Deus exaltauit illum, et dedit illi nomen quod est super omne nomen, ut in nomine Iesu omne genu flectatur, celestium, terrestrium et infernorum. Gloria ergo coronauit eum Deus Pater in resurrectione, honore autem in ascensione, quando quadragesimo die resurrectionis sue exaltauit illum super omnem creaturam. Aliter: Gloria coronatus est in multitudine credentium; uidelicet, cum post resurrectionis triumphum hereditatem totius mundi,  in hoc quod homo est, accepit; honore autem, in confessione eterne maiestatis, hoc est in eo quod in plenitudine paterne glorie habitat. Et constituisti eum super opera manuum tuarum. Per hoc quod homo factus est, constitutus est a Deo Patre super opera uisionis: super celestia uidelicet, et terrestria, et inferna; qui secundum diuinitatis potentiam sicut cum Deo Patre omnia creauerat, ita cum illo omnia possidebat. Dicendo enim: Constituisti eum super opera manuum tuarum, omnis creatura monstratur esse subiecta illi: quia sicut uerbo omnia creata sunt, ita ille homo assumptus a uerbo cum uerbo possidet omnia. Omnia subiecisti sub pedibus eius. Id est eternitati illius et potestati, ut omnis creatura illum adoret. Et hoc est quod ipse post resurrectionis gloriam  apparens dixit eis: Data est mihi omnis potestas in celo et in terra. In eo enim quod omnia ei subiecit, nichil dimisit non subiectum ei. In eo, id est in hoc dono, uel facto, quod ei omnia subiecit, nec celestia uidetur excepisse, nec terrestria: ut diceret, post angelicam creaturam; sed ita conclusit, dicens: Omnia subiecit ei. Nunc autem necdum uidemus omnia subiecta esse ei. Quid enim quod beatus Apostolus loquitur? Nam cum dixisset, omnia subiecta Christo, statim subintulit, dicens: Nunc autem nondum uidemus omnia subiecta ei. Si omnia sunt subiecta ei, quomodo non subiecta? Intelligendum est ergo hoc modo, ut superius, ubi dixit: Nihil dimisit non subiectum ei, intelligamus uniuersalem subiectionem, et  uoluntariam, scilicet per fidem, et necessariam, qua cogitur omnis creatura subiecta esse suo Creatori. Hic uero, ubi dixit: Necdum uidemus omnia subiecta ei: tantummodo de uoluntaria subiectione accipere debemus, que per fidem constat; qua in eum credere nolunt. Quia enim tunc temporis, quando Apostolus ista loquebatur, euangelica predicatio necdum per totum mundum diuulgata erat; necdumque omnes predestinati ad uitam credebant, recte dicit nunc: Necdum sunt ei omnia subiecta: et non solum tunc, sed etiam adhuc omnes predestinati non credunt. Eum autem, qui modicum quam angeli minoratus est, uidemus Iesum, propter passionem mortis, gloria et honore coronatum. Hic aperte manifestat, quia gloria et honor Christi crux eius fuit, pro qua modicum minoratus  est ab angelis, moriendo pro nostra salute: unde et Apostolus alibi cum dixisset: Factus est obediens Patri usque ad mortem, mortem autem crucis, statim subsecutus est dicens: Propter quod et Deus exaltauit illum, et donauit illi nomen quod est super omne nomen: sic etiam ipse Dominus prouocabat eam dicens: Ut glorificetur Filius hominis. Si ille qui Dominus est, ea que pro seruis passus est gloriam uocat, multo magis tu, homo, que pro Deo pateris, tibi ad gloriam pertinere sempiternam dubitare non debes. Eum, inquam, id est Iesum, uidemus coronatum, non oculis corporeis, sed oculis mentis, dum sedet in plenitudine paterne maiestatis. Ut gratia Dei pro omnibus gustaret mortem. Gratia Dei Patris appellatur Filius, eo quod nobis a Deo  Patre gratis sit datus, et quod gratis pro nobis mortem sustinuit; non enim debebatur nobis nostro merito, ut Filius Dei pro nobis gustaret mortem, sed ineffabili gratia hoc fecit. Quod autem dicit, pro omnibus illum gustasse mortem, quidam doctores ita absolute intelligunt, ut dicatur, pro omnibus pro quibus gustauit, id est pro electis, ad uitam eternam predestinatis. At uero quidam ita generaliter accipiunt, ut dicatur, pro omnibus mortuus est; licet omnes non saluentur. Et quid si omnes non credunt? ille tamen quod suum erat, fecit. Unde beatus Prosper hanc ponit similitudinem: Est quilibet medicorum peritissimus, qui ueniens in ciuitatem populosam, ubi multi infirmi habentur, temperat potionem contra omnia genera infirmitatum, et conuocat  omnes, dicens: uenite, omnes populi, qui uariis infirmitatibus laboratis, et bibite ex hac potione, quam causa salutis uestre preparaui: spondeo uobis cum obtestatione quod si quis biberit ex ea medelam statim consequi merebitur. Qui credunt uerbis illius, accedunt, bibunt et sanantur; qui uero renuunt bibere, non sanantur, sed in sua infirmitate contabescunt: Quantum ergo ad medici deuotionem pertinet, pro omnium illorum salute potionem temperauit, licet non prosit, nisi his qui ex ea biberunt: ita et Christus, quantum in se fuit, pro omnibus mortuus est, quanquam non prosit eius passio, nisi solummodo iis qui in eum credere uolunt. Simulque notandum quia non dixit Apostolus: Subiacuit morti, sed proprie:  Gustauit mortem, per quod uelocitatem resurrectionis uoluit ostendere: breui etenim tempore morte teneri potuit, et ea deuicta confestim uictor resurrexit. Decebat enim eum propter quem omnia et per quem omnia, qui multos filios in gloriam adduxerat, auctorem salutis eorum consummare per passionem. Dicebat  eum auctorem scilicet et salutis eorum per passionem consummare, id est perficere omnium salutem per passionem Christi, qui est auctor omnium salutis credentium, et qui ante passionem suam multos filios adoptiuos adduxerat in gloriam fidei, spei et caritatis; qui certam spem habebant gaudia patrie celestis, et hereditatem eterni regis se posse percipere: uel certe per passionem decebat eum perficere omnia que de illo predicata  erant. Unde ipse dixit pendens in cruce: Consummatum est. Propter quem omnia, id est per mortem eius restaurata sunt omnia celestia et terrestria: homo scilicet redemptus et numerus angelorum redintegratus. Per quem omnia: subaudi, facta sunt: iuxta quod Ioannes dicit: Omnia per ipsum facta sunt. uides quomodo est in medio nostrum, nobisque coniunctus: ipse filius, et nos filii: ille proprius, nos adoptiui: sed ille saluat, et nos saluamur. uides quomodo nos coniungit et discernit; nam cum dicit: Multos filios adduxerat in gloriam, hic coniunxit. Cum uero addit: Auctorem salutis eorum, hic discernit. Qui enim sanctificat, et qui sanctificantur, ex uno omnes. Quis est qui sanctificat? Christus per fidem passionis sue, et per donum baptismatis. Qui  sunt qui sanctificantur? Omnes qui credunt, qui sanctificantur fide passionis Christi et gratia baptismi. Sed qui sanctificat Christus, et nos qui sanctificamur, ex uno Deo Patre sumus, quia ab illo omnia originem acceperunt: unus est enim Deus, a quo omnia. Sed aliter ille, aliter nos. Ille quasi proprius Filius potest sanctificare; nos uero quasi adoptiui ab illo sanctificamur: attamen unum habemus Patrem in celis. Ille proprium, nos adoptiuum. Propter quam causam. Subaudi, quia et ipse, et nos ex uno Deo Patre sumus, licet discrete. Non confunditur fratres uocare eos. Qui sunt filii adoptiui. Dicens: Nuntiabo nomen tuum fratribus meis. Non erubescit fratres eos uocare, ostendens non esse eamdem fraternitatem nostre humanitatis: sed in misericordia eius multa,  et humilitate maxima, qui nos fratres elegit. Hoc quoque prophetico affirmat testimonio, ne quasi nouum putaretur, et non multum ante predictum: ait enim: Nuntiabo nomen tuum fratribus meis: id est, sacram passionem et gloriosam resurrectionem promittit se gloriam diuinitatis paterne, et nomen etiam eius, quo pater dicebatur, uulgaturum. Nuntiabo, dicit: id est, narrari faciam a predicatoribus meis, ut mihi credatis; nam resurgens a mortuis dicit mulieribus: Ite et nuntiate fratribus meis. Et ad Mariam: uade ad fratres meos. Fratres autem dicuntur, et qui diligunt, et qui diliguntur. Adiecit uero: In medio Ecclesie laudabo te. In medio Ecclesie, hoc est in cetu fidelium. Laudauit Dominum Patrem  Filius quando apostolis reuersis de predicatione dixit: Confiteor tibi, Pater Domine celi et terre, id est, laudo te, et glorifico: quia abscondisti hec a sapientibus et prudentibus, et reuelasti ea paruulis. Ipse quoque in medio Ecclesie laudat Deum Patrem, dum fideles quique eius passione redempti, eiusque baptismate abluti, indefessas laudes Deo Patri referunt corde et opere. His autem tribus modis laudandus est Deus. Et iterum: Ego ero fidens in eum. Hoc est, in Deum Patrem. uox est Filii Dei de Deo Patre humanitatis loquentis: nam homo susceptus a uerbo totam confidentiam suam in Deum Patrem positam habebat: unde dicebat: Pater, glorifica nomen tuum. Et pro fidelibus suis supplicans, aiebat: Pater, uolo ut ubi ego sum, et isti sint mecum. Quos etiam  exhortans ut confidentiam haberent, precepit: Confidite, ego uici mundum. Et iterum: Ecce ego et pueri mei, quos mihi dedit Deus. Hec duo testimonia sumpta sunt ex oraculo Isaie prophete loquentis in persona Filii Dei. Ii autem sunt sancti uidelicet apostoli, quibus Dominus ait: Pueri, nunquid pulmentarium habetis? Qui bene pueri uocantur, propter innocentiam et humilitatem, de quibus ipsa ueritas dicit: Sinite paruulos uenire ad me, talium est regnum celorum. Quia ergo pueri communicauerunt carni et sanguini, et ipse similiter participauit eisdem. Hoc de apostolis omnibusque fidelibus dictum est, quod per hoc fratres fuerunt Domini, quia uerum corpus et sanguinem habuit, sicut illi habuerunt. In quo loco confunditur manifeste cum suis Marcion,  qui ausus est dicere Dominum nostrum uerum corpus non habuisse, cum Apostolus dicat, quia assumendo carnem particeps exstitit illorum: sicut enim illi pueri et nos carne et sanguine constamus, ita et Christus participauit carni et sanguini homo factus: et sicut communicauit Christus nostre substantie per assumptionem hominis, sic et nos participes eius sumus per assumptionem corporis et sanguinis eius. Quare autem communicauerit Christus carni et sanguini, in sequentibus manifestat, cum subdit: Ut per mortem destrueret eum qui habebat mortis imperium, id est diabolum; et liberaret eos qui timore mortis per totam uitam obnoxii erant seruituti. Admirabile hic demonstrat Apostolus, ostendens diabolum per hoc deuictum a Christo, per quod potestatem in mundo  tenebat: arma, que fuerunt illi quondam fortia aduersum mundum: hoc est mors, per eam Christus illum percussit: sicut Dauid, abstracto gladio Golie, in eo caput illius amputauit, in quo quondam uictor ille solebat fieri. Quia ergo diabolus per mortem hominis in mundo principatum presumpserat, per mortem Christi temporalem uincebatur. Quapropter participauit Christus carni et sangnini, ut mori potuisset ad tempus; sicque dum mortuus est, qui peccatum non fecerat, destruxit diabolum et mortem; quia semper mortuus est peccato, dum non peccauit, destructo autem diaboli imperio, liberauit electos suos, qui timore mortis per totam uitam suam, qua uiuobant in hoc mundo, obnoxii, id est  debiti et obstricti erant seruituti mortis et diaboli. In hoc enim timebant mortem, quia serui erant mortis, dum omnes morti subiacebant. Nusquam enim angelos apprehendit, sed semen Abrahe apprehendit. Quod superius dixerat, pueros communicasse carni et sanguini, et quod Christus participauerit ei, exsequitur amplius hunc sensum, uolens ostendere unde participaret eis, et dicit: Nusquam, id est nullo loco, neque in celo, neque in terra angelicam creaturam assumpsit; sed corpus humanum de semine Abrahe assumpsit. Quibus uerbis fauet illis blandiendo: quos enim illorum assumpsit? Quia ergo homo retinendus erat morte Filii Dei, idcirco angelicam naturam non assumpsit, que mortem non potest pati; sed humanam, in qua mori potuisset, nec est angelis tanta collata dignitas, ut in una persona eorum nature Filius Dei  coniungeretur; quam dignitatem et honorem humane nature diuina gratia contribuit, ut Deus et homo una esset persona. Et quare dixit: Apprehendit, quod pertinet ad fugientem? Quia nos quasi recedentes a se, et longe fugientes insecutus apprehendit. Unde debuit per omnia assimilari fratribus. Pro hac  ratione qua non assumpsit angelicam naturam, sed humanam de semine Abrahe, debuit per omnia fratribus assimilari. Quid est, Per omnia? id est, educatus creuit, esuriit, passus est, ac mortuus: per omnia ista similis est fratribus, quia conditione subiecti sunt. Sed fortasse querit aliquis: Quare homo sit reparatus potius quam angelus lapsus. Cui respondendum est, hominem non tantum deliquisse, quam diabolum: ille enim, diabolo suadente, peccauit;  diabolus uero, nullo suadente, sed superbiendo, corruit. Homo quoque, quia corpus habebat, manducare indigebat; diabolus uero, quia spiritus est, totus inexcusabilis est. Fuit et tertia causa: uidelicet, homo necdum uenerat ad locum, ubi eternaliter cum Deo regnaturus erat, sed in paradiso terreno morabatur, de quo transferendus erat in celum, completo numero electorum; diabolus autem in celo iam erat collocatus. Ut misericors fieret, et fidelis pontifex ad Deum, et ut propitiaret delicta populi. Misericors dicitur a misero corde, uidelicet qui misericordiam sustinet, et cognoscit per experimentum misereri. Itaque non fuit alia causa, illum per omnia fratribus assimilari, nisi ut misericordiam nobis prestaret  nos redimendo, et fieret fidelis, uerusque, et potens pontifex, Deum Patrem interpellando pro nobis, nostrisque propitiaret peccatis. Hec autem huius miserande dispensationis causa fuit: uidit quippe humanum genus morti intentum, peccatorum uinculis ligatum, et misertus est eius, sicut fidelis pontifex, reconcilians nos Deo Patri, et reconciliando purgans. Ministerium etenim sacerdotis atque pontificis est, fidelem esse, ut possit eos quorum sacerdos est liberare a peccatis. Pontifex dicitur, eo quod pontem, id est uiam prebeat suis sequentibus suo bono exemplo. Ita et Dominus pontem fecit nobis, id est uite uiam ostendit, dum diceret: Discite a me quia mitis sum et humilis corde. Pontem etiam nobis  fecit, quoniam aperuit nobis ianuam patrie celestis, ubi modo consistit interpellans pro nobis Deum Patrem. In eo enim in quo passus est ipse, et tentatus, potens est et eis qui tentantur auxiliari. In eo, inquit, id est homine. Quo ipse tentatus est. Sed non superatus et passus a ministris illius: potens est uinctos liberare, tentatosque adiuuare ne uincantur, quia tentationes non solum sicut Deus cognouit, sed etiam sicut homo experimento probauit. Ac propterea non solum per hoc quod Deus est, potest nobis misereri, sed insuper per hoc quod homo est, quoniam eiusdem potestatis est homo assumptus a uerbo, cuius erat et idem uerbo.



CAP. III.

Unde, fratres sancti, uocationis celestis participes, considerate Apostolum et Pontificem confesionis  nostre Iesum, qui fidelis est ei qui fecit illum, sicut et Moyses in omni domo illius. Fratres eos uocat tam carne quam spiritu, qui ex eodem genere erant, eamdemque fidem habebant: sanctos, qui sanctificati fuerant fide passionis Christi et aqua baptismatis, quia participes erant celestis uocationis, hoc est patrie celestis, ad quam omnes uocauit, dicens: uenite ad me, omnes qui laboratis et onerati estis, et ego reficiam uos. Considerate, inquit, Apostolum et Pontificem fidei nostre Iesum. Apostolus Grece, Latine dicitur missus; et Dominus iehsu apostolus fuit, quia gratis a Deo Patre missus est, sicut ipse testatur, dicens: Non sum missus nisi ad oues perditas domus Isrel. Et: Sicut misit me Pater, et ego mitto uos. Unde egregius predicator alio loco dicit: Misit  Deus Filium suum factum ex muliere. Pontifex autem confessionis nostre est, quia confessionem fidei nostre pretendit ante Deum Patrem, Qui fidelis est eidem Deo Patri, qui fecit illum; iuxta quod alibi dicitur: Qui factus est ei ex semine Dauid secundum carnem. Non tantum autem de humanitatis essentia dictum, in qua ipse fidelis fuit, Deo Patri obediens usque ad mortem. Nonne fidelis erat Deo Patri, quando omnia que agebat, non sue glorie reputabat, sed Patris? dicens: Pater in me manens, ipse facit opera. Sicut et Moyses, inquit, fidelis erat, uel fuit, in omni domo eius. Domum Dei hic, populum Dei debemus intelligere plebem scilicet Isreliticam, cui Moyses prepositus est a Deo, de qua domo dicit Isaias: uinea Sabaoth, domus est Isrel. Et iterum hortando:  Domus Iacob, uenite ambulemus in lumine Domini. In qua domo Moyses fidelis fuit, id est deuotus et bone uoluntatis, deferens ea que Dei erant, sibique non usurpans gloriam Dei. Amplioris enim glorie iste pre Moyse dignus habitus est: quanto ampliorem honorem habet Dominus, qui fabricauit illam. Hoc in loco autem erit hypallage in sensu, aut satis necessaria subauditio, supponetur hoc modo: Tanto maioris glorie Christus pre Moyse dignus inuentus est; quanto maiorem habet honorem; subaudi, Dominus domus, qui fabricauit eamdem domum. Siue: Tanto maioris glorie Christus pre Moyse dignus inuentus est, quanto maiorem honorem habet fabricator a domo, quam ipse fabricauit. Redditque causam quare  maioris glorie sit Dominus, quam domus ab eo fabricata. Omnis namque domus fabricatur ab aliquo: qui autem omnia creauit, Deus est. Hic factorem a factura discernit, utriusque domus auctorem Deum esse intelligi uolens, et populi uidelicet. Et Moyses quidem fidelis erat. Hoc est, deuotus et bone uoluntatis. In tota domo eius, tanquam famulus, in testimonium eorum. Subaudi uerborum. Que dicenda erant. Christus autem tanquam filius, in domo sua. Habitat, ordinans et disponens illam. Quanta differentia est inter famulum, quem paterfamilias preponit domni sue, et filium quem relinquit heredem, tanta differentia et distantia inter Moysen et Christum. Moyses autem fidelis et deuotus famulus fuit in domo Dei omnipotentis,  hoc est in plebe Isrelitica, in testimonium eorum uerborum que per illum dicenda erant ad populum, quoniam testis erat uerborum Dei ad populum, iterumque populi ad Deum. Christus uero libere ordinat domum suam, tanquam filius hereditatem paternam, de qua modo subiungit Apostolus, dicens: Que domus sumus nos, si fiduciam et gloriam spei usque ad finem firmam retineamus. Hortatur iterum Apostolus Hebreos fortiter stare in fide et perseuerare in bono opere, iungens se more solito illis. Domus, inquit, Dei sumus, si fiduciam, id est fidem rectam, et gloriam spei nostre firmam retinuerimus usque ad finem mortis nostre, uel usque ad diem iudicii. Gloria spei nostre est, qua gloriamur nos in spe iam esse filios Dei, et quomodo tenemus in spe,  credimus nos possessuros esse in re. Bona enim que nobis promissa sunt, in hac penali uita habere nequaquam possumus, quamobrem habentes fidem rectam, spem certam spectemus patienter premia nobis a Domino promissa. Sequitur: Quapropter sicut dicit Spiritus sanctus. Hodie si uocem eius audieritis, nolite obdurare corda uostra: et cetera, usque: Si introibunt in requiem meam. De spe paulo superius locutus fuerat beatus Apostolus, quod oporteat sperare ea que futura sunt, et deinde testimonium propheticum sub comparatione, quomodo illi perierunt qui desperauerunt de potentia omnipotentis Dei, et quid promeruerunt pauci qui sub spe certa promissis Dei crediderunt: quia ergo obscure locutus est Apostolus,  necesse est replicari historiam ueteris Testamenti, ut manifestior fiat oratio. Eductus populus Isreliticus de Aegyptiaca seruitute in signis et mirabilibus Domini, cum multam uiam desertam perambulassent, pasti a Domino manna, aqua de petra potati, eiusque protectione tutati, consilium inierunt omnes mittere de singulis tribubus principes exploratores, qui deberent speculari atque considerare terram sibi a Domino concessam. Qui per gentes lustrauerunt terram, reuersique sunt post spatium quadraginta dierum ad multitudinem, renuntiantes terram fertilissimam, magnorumque fructuum procreatricem, sed habere urbes inexpugnabiles, uirosque fortissimos esse in ea, utpote de stirpe Enac, id est gigantum. Isrelite uero ingrati et insensati, quos oportebat tantorum Dei beneficiorum reminisci,  quomodo eos clausos in medio tanta exercitus multitudine Aegyptiorum eripuerit, de periculis etiam fluuiorum, fontes de petra sine defectu donauerit; manna tribuerit, aliaque innumerabilia beneficia eis contulerit, necdum crediderunt, desperantes de eius potentia, nec horum aliquid remorati sunt; sed timore desperabili perterriti murmurando dixerunt: Utinam non introducat nos Dominus in terram illam! reuertamur in Aegyptum. Deus igitur iratus, quod sic cito obliti fuerunt operum ac mirabilium eius, iurauit quod non esset intratura generatio illa in requiem et patriam olim patribus promissam, sicque illa sexcenta millia que egressa sunt de Aegypto perierunt, preter tantummodo Caleph, uidelicet filium Iephone, et Iosue filium Nun, qui seditionem  populi compescere nisi sunt, creduli promissioni Domini. Notandum autem, tres requies ab Apostolo in hac epistola commemorari, unam sabbati, quo requieuit Deus ab operibus suis, secundam Palestinam, in quam ingressi Isrelite, requieturi erant a miseria et laboribus multis; tertiam quoque, que uera est requies, regnum uidelicet celorum, ad quam quos peruenire contigerit, planissime requiescent a laboribus et erumnis huius seculi, de qua hic Apostolus prophetando spiritaliter loquitur, dicens: Quapropter, subaudi, quia domus Dei sumus, si fidem rectam et gloriam spei firmam retinuerimus, nolite obdurare corda uestra, ne similia patiamini qualia progenitores uestri passi sunt, priuati requie promissa.  Hortatur Apostolus Hebreos his uerbis, ut non essent infideles et increduli, et perderent requiem eternam sibi a Domino promissam, sicut perdiderunt patres eorum requiem temporalem. Nolite, inquit, obdurare corda uestra, sicut obdurauerunt patres uestri. In exacerbatione. Id est, amaricatione, quando me ad amaritudinem prouocauerunt. Secundum diem tentationis eorum in deserto, ubi tentauerunt me patres uestri. Multis modis, dicentes: Nunquid poterit Deus parare mensam in deserto? Et: Nunquid poterit nos introducere in terram patribus promissam? Quod autem dicit: Hodie, non loquitur Psalmista ad illos qui mortui sunt in deserto murmurando contra Deum, et increduli existendo, sed potius  ad illos qui dominice predicationis tempore fuerunt, apostolorumque, et usque ad finem seculi futuri sunt. Hodie, inquit, id est in die Noui Testamenti, uel omni tempore, quandiu dicitur hodie, nolite obdurare corda uestra; hodie namque pro sempiterno ponitur, donec mundus et uita presens manet. Sequitur: Probauerunt et uiderunt opera mea. Quadraginta annis. Quod dicit: Probauerunt opera et mirabilia mea, non est ita intelligendum, ut dicatur: probauerunt, id est elegerunt causa gratiarum actionum, sed potius probatio hec ad curiositatem est referenda et tentationem. Probauerunt, inquit, opera mea: hoc est, curiositatis causa exquisierunt tentantes, utrumnam omnipotens essem. Sed quid factum est? uiderunt illa per quadraginta annos, et permanserunt ingrati. Potest quod dicit: Quadraginta annis et ad sequentia coniungi. Quadragenarius  autem numerus mysticus in diuina Scriptura habetur. Quadraginta diebus Dominus in deserto ieiunauit, ut triumpharet de illo per quem illi quadraginta annis murmurauerunt in deserto contra Deum: consummatique tot. A gloria uictorie in passione et resurrectione quadraginta diebus fuit cum discipulis, antequam celorum altitudinem penetraret. Primis ergo quadraginta diebus tentationem huius peregrinationis ostendit, posterioribus quadraginta diebus consolationem, qua consolandi sunt in patria: corpus enim eius, id est Ecclesia, necesse est ut tentationes patiatur in presenti seculo, ut postmodum peruenire possit ad gaudia patrie celestis: tamen et in presenti non deest ille consolator, qui dixit: Ecce ego uobiscum sum omnibus diebus usque ad consummationem  seculi. Sequitur: Propter quod. Subaudi, quia tentauerunt me, causaque curiositatis quadraginta annis opera mea probauerunt. Offensus fui generationi huic. Plus est dici offensum, siue infensum, quam iratum: quoniam qui irascitur, facile potest ab ira reuocari: qui uero infensus, siue offensus, aut uix, aut nullo modo potest placari. Ita omnipotens Deus offensus, id est ualde et implacabiliter iratus fuit illis sexcentis millibus, qui perierunt in deserto. Et dixi. Ad Moysen, et Aaron, uel etiam ad Iosue. Semper hi errant corde. Multis modis castigauit eos omnipotens Deus; sed illi semper corde errauerunt, a uia ueritatis et rectitudinis deuiantes; quicunque enim uoluntati Dei non obsecundat, errat a rectitudine iustitie. Ipsi uero non cognouerunt uias meas.  Non cognouerunt dicit, hoc est non approbauerunt me, nec elegerunt actiones meas et precepta mea. uel, Non cognouerunt, quia noluerunt adhuc cognoscere, ut et tenerent et obseruarent illa. Quibus iuraui in ira mea, si introibunt in requiem meam. Si aliquando ponitur pro affirmatione, aliquando pro dubitatione, aliquando pro abnegatione, ut in presenti loco pro non, et in psalmo dicente propheta: Si reddidi retribuentibus mihi mala; id est, non reddidi. Ordo uerborum est: Non introibunt in requiem meam, sicut iuraui in ira mea. Ira enim Dei uindicta illius est: loqui enim Dei magnum est: iurare uero nimis metuendum, cum enim omnis sermo illius pro iuramento accipi debeat, quoniam uerus est, dicitur aliquando  iurare ad exaggerandam uim rei, et ut terrorem incutiat auditoribus. Sic dicitur et irasci more humano, cum semper ipse idem maneat, quatenus dum audimus illum iratum, metuamus peccare. Quod autem dixit: Non intrabunt in requiem meam, hic sicut supra dictum est, geminam regulam debemus intelligere, unam scilicet terrene promissionis promissam Abrahe, quam illi perdiderunt propter infidelitatem suam, alteram uero uitam eternam, de qua Apostolus spiritaliter loquitur, in quam non intrabunt Iudei in infidelitate manentes. uidete, fratres, ne forte sit in aliquo uestrum cor malum incredulitatis discedendi a Deo uiuo. Hortatur iterum eos Apostolus blandiendo, uocans eos fratres, et dans consilium, quomodo intrare possint in requiem. Fratres  mei carne, fratres etiam fide, uidete, id est cauete, summaque diligentia attendite, ne forte sit in aliquo uestrum uoluntas non bona, et cor malum incredulitatis discedendi a Deo uiuo, sicut fuit in illis, qui errauerunt in deserto adorando idola, et pereatis sicut illi perierunt. Sed exhortamini uosmetipsos per singulos dies, donec hodie cognominatur ut non obduretur quis ex uobis fallacia peccati. Quia illis Iudeis scribebat, qui iam crediderant, et inter quos tales erant, qui alios in fide, spe, bonisque operibus exhortari poterant, ideo taliter loquitur: Exhortamini, inquiens, uos inuicem, et corrigite uosmetipsos per singulos dies, donec hodie cognominatur, id est omni tempore presentis uite, in quo est spatium penitendi: si quisquam peccauerit, non desperet  de uenia quandiu uiuit; nec obduretur aliquis uestrum fallacia peccati, id est desperatione, decipiente peccato infidelitatis, quasi per penitentiam non possit promereri indulgentiam. Ille enim qui salutem perfecte non credit, solet plerumque in desperationem ruere; redditque causam, quare nemo debeat desperare de uenia dicens: Participes enim Christi effecti sumus. Quid est participes Christi effecti sumus? Christo participamur et iungimur, utpote unum et in illo existentes: siquidem hoc participamur illi, quia ipse caput nostrum, et nos membra illius, coheredes et concorporales illi secundum spiritalem hominem, qui creatus est in ipso. In eo etiam participamur, quia corpus et sanguinem eius sumimus ad redemptionem nostram,  quapropter non est desperandum. Si tamen initium substantie eius usque ad finem firmum retineamus, dum dicitur: hodie si uocem eius audieritis, nolite obdurare corda uestra. Contra Deum per infidelitatem. Quemadmodum in illa exacerbatione. Subaudi, obdurauerunt patres uestri corda sua. Initium substantie dicit fidem Christi, per quam subsistimus et renati sumus, quia ipse est fundamentum omnium uirtutum. Et bene substantiam eam uocat, quia sicut corpus anima subsistit et uiuificatur, ita anima fide subsistit in Deo, et uiuit hac fide, sine qua nichil est, unde dicitur per prophetam: Iustus autem meus ex fide uiuit. Et idem egregius predicator: Sine fide impossibile est placere Deo. Substantia autem Christi  appellatur fides, uel quia ab illo datur, uel certe, quia ipse per eam habitat in cordibus fidelium, iuxta quod idem apostolus alias dicit, optando in interiore homine habitare Christum per fidem in cordibus uestris. Tunc ergo ueraciter Christi participes sumus, si fidem eius usque ad finem mortis nostre, uel usque ad diem iudicii firmam retinuerimus, omni uidelicet tempore, quandiu dicitur per prophetam: Hodie si uocem eius audieritis, nolite obdurare corda uestra. Quidam enim audientes exacerbauerunt; sed non omnes qui profecti sunt ab Aegypto per Moysen. Illius historie tacite mentionem facit, quando reuersis exploratoribus dixerunt murmurando: Utinam non introducat nos Dominus in terram illam. Iosue autem et Caleph glorificauerunt Deum, dicentes ad omnem  multitudinem: Potens est Dominus in fide. Ideoque nichil eis profuit quod audierunt, quoniam in eam intrare non meruerunt.



CAP. Iu.

. . . . . . . . . . . . . . . . . . . . . . . . . . . . . . . . . . . . . . . . . . . . . . . . .

Post hec uerba exhortationis subiungens Apostolus, et dicens: Ingrediemur enim in requiem eius, qui credidimus, quemadmodum dixit: Sicut iuraui in ira mea si introibunt in requiem meam. Isto in loco ad completionem sensus necesse est adiicere aliquid. Ingrediamur, inquit, in requiem patrie celestis a Deo nobis promissam, ne forte dicatur nobis, si fuerimus increduli, quemadmodum illis qui non introierunt: Si introibunt, id est, non introibunt in requiem meam. Quibus uerbis hortatur omnes intrare in requiem  Domini, ne forte ob infidelitatem nobis dicatur, quod illis dictum est; nam sicut certum est, quod increduli non introibunt, sic certum fixumque habetur quod credentes introibunt. Et quidem operibus ab institutione mundi perfectis. Id est, ornatu mundi perfecto. Dixit enim in quodam loco de die septima sic: Et requieuit Deus die septima ab omnibus operibus suis. In Genesi dixit Deus per Moysen istud. His uerbis uult Apostolus ostendere aliam esse requiem ad quam uoca i sumus quam fuerat illa in Palestina, ad quam Iudei uocati sunt. Non dicit nos intraturos in illam que fuit in Palestina, sed ostendit illos non intrasse propter duritiam cordis sui, nec in Palestinam, nec in requiem celestem, dicit ergo de prima requie sic: Requieuit Dominus die septima ab omnibus  operibus suis. Requieuit quidem a conditione nouarum creaturarum, sed non requieuit a gubernatione eorum que fecerat, et ut quotidie ex ipsis etiam nunc producat, unde ueritas in Euangelio Iudeis dicit: Pater meus usque modo operatur, et ego operor, non enim plus fuit Deum mundum ex nichilo creare, quam factum gubernare. Presmissa ergo prima requie septime diei, in qua requieuit Deus, subiunxit secundam, que promissa est populo Dei dicens: De illa quidem quodam loco ita dixit Deus per Moysen. Et in isto. Subauditur loco. Rursum dicit: Si introibunt in requiem meam. Si uero coniunctio, sicut iam supra dictum est, pro affirmatione pro dubitatione uel pro abnegatione accipi potest, superius namque  pro negatione duobus in locis posita est, ubi ait iurasse Deum propter incredulitatem illorum. Si introibunt in requiem meam, hoc est, non introibunt, hic uero pro affirmatione potest accipi, sub alio sensu, sicut Ioann. Chrysostom, aliique doctores exponunt, quasi diceret: Si introibunt in requiem meam, subintelligitur, bene habebunt, et hoc de requie, que fuit in Palestina accipe: Unde protinus addit: Quoniam ergo superest quosdam introire in eam, et ii quibus prioribus annuntiatum est, non introierunt, propter incredulitatem. Quia pauci intrauerunt in eam requiem, que fuit in Palestina, id est, duo tantum, Caleph et Iosue, ex omnibus illis qui de Aegypto exierunt, ideo dicit: Quoniam superest, uel restat quosdam introire in requiem terre repromissionis,  et hi, id est sexcenta millia, quibus prioribus annuntiatum est, non intrauerunt in eam, sed cadauera eorum prostrata sunt in deserto. Iterum terminat diem quemdam hodie in Dauid dicendo: post tantum temporis, sicut supra dictum est: hodie si uocem eius audieritis, nolite obdurare corda uestra. Ordo uerborum est, post tantum temporis, quod illi murmurauerunt, et mortui sunt in deserto, terminat, hoc est, statuit et definit Spiritus sanctus iterum quemdam diem, tempus uidelicet Noui Testamenti dicendo per Dauid, Hodie, etc. Ubi Apostolus ex persona prophete loquitur: Hodie si uocem eius audieritis: quasi diceret aliis uerbis: O Iudei, conciues mei, nolite putare quod istud quod Dauid dixit: Hodie si uocem eius audieritis, nolite obdurare corda uestra, ad illud  pertineat, quod illi murmurauerunt in deserto, uel quod causa salutis illorum dixerit, qui iam mortui erant, quoniam ad aliud tempus pertinet, uidelicet ad tempus noui Testamenti, a die enim murmurationis eorum in deserto multum tempus est usque ad Dauid et usque ad nos, quibus Dauid ista loquebatur, simulque considerandum diem pro tempore dominici aduentus, nouique Testamenti accipiendum. Et quod dixit: In Dauid, tale est, quasi per Dauid, mutans prepositionem more solito. Potest et ita intelligi, quod dixit: Terminat quamdam diem, hoc est, terminum et finem ponit Spiritus sanctus preteriti temporis, quod fuit a die murmurationis eorum, et dat initium alteri tempori, dicendo per Dauid, Hodie, sequitur: Nam si eis iehsu. Filius Naue, ductor populi  Isrelitici. Prestitisset requiem. Subaudi ueram. Nunquam de alia loqueretur. Dauid. Post hac die. Id est deinceps, postquam illam adepti sunt. Hic ostendit tertiam quamdam requiem, de qua Dauid dixit, Hodie, etc., non illam significans ad quam iehsu filius Naue populum introduxit, sed aliam quamdam multo excellentiorem, ad quam non typicus iehsu, sed uerus introducit quotidie eos qui sunt eius: si enim iehsu filius Naue ueram prestitisset requiem populo cuius ductor exstitit, nequaquam de alia requie loqueretur Dauid postea. Certum est ergo quasi futurum est quosdam accipere requiem, que per illam significata est, que fuit in Palestina. Itaque. Subaudi, quia iehsu filius Naue non prestitit ueram requiem  populo, cui preerat. Relinquitur. Id est reseruatur in futurum. Sabbatismus populo Dei. Credendi ueraciter reseruatur in futurum, uita scilicet eterna, que precellit sabbatum legis, quoniam in illo requiescebant tantum corpora, in ista autem anime populi Dei. Unde et sequitur: Qui enim ingressus est in requiem eius. Dei omnipotentis, qui est uito eterna. Etiam ipse requieuit ab operibus suis. Terrenis, omnibusque laboribus. Sicut et a suis Deus. Requieuit die septima. Requies Dei perfectio operum illius intelligenda est, uidelicet dum sexta die finita pri mordiali rerum creatione, in septimo cessauit a creatione nouarum naturarum, per illam uero requiem Dei, que non est eterna, studiose prouocat nos, ut ad requiem eterne beatitudinis illam, quam sabbatismum appellat, totis nisibus anhelemus. Quisquis  ergo istud Dei sabbatum intrauerit, requiescit perpetuo ab omni labore et opere, sicut Deus requiescit a creatione nouarum rerum. Festinemus ergo ingredi in illam requiem: ut ne in ipsum quis incidat incredulitatis exemplum. Magna quidem res et salutaris est fides, quoniam sine hac non est saluari possibile alicui, sicut scriptum est: Sine fide impossibile placere Deo. Sed ad salutem non sufficit sola fides, necessarium est enim operari per dilectionem fidei et conuersari digne Deo, quia fides sine operibus mortua est. Considerans proinde Apostolus fidelitatem perpetue uite, hortatur dicens: Festinemus fide recta, operatione sancta introire in illam requiem patrie celestis nobis promissam, ne aliquis uestrum  incida in idipsum exemplum incredulitatis et desperationis, in quod illi ceciderunt. Festinemus, inquit, quoniam non sufficit sola fides, sed debet addi et uita fidei condigna, sufficienter enim exemplo parentum nostrorum docemur, ne in idipsum incidentes, in quod illi cecide unt, talia patiamur, qualia et illi passi sunt. uiuus est enim sermo Dei et efficax, et penetrabilior omni gladio ancipiti. Apostolo dicente et hortante, festinemus ingredi in requiem patrie celestis fide et operatione, ne aliquis nostrum incidat in idipsum infidelitatis exemplum, in quod illi ceciderunt, et non ueniant nobis talia qualia illis uenerunt, qui prostrati sunt in deserto poterant illi Iudei respondere: Nequaquam nobis talia euenient, quia non habemus prophetas et iudices, per quorum  ora nobis loquatur Dominus, sicut illi habuerunt, ideoque quidquid egerimus, excusabiles erimus. Ad hec Apostolus uolens ostendere eumdem nos habere iudicem quem illi habuerunt, qui illos propter incredulitatem damnauit, dixit: Non est ita, uiuus est enim sermo Dei et efficax. Sermo Dei Patris et uerbum Filius est, qui potentialiter interfecit illa sexcenta millia in deserto ob suam infidelitatem, et quia ei noluerunt credere. Hic est sermo qui nunquam moritur, sed semper idem manet, iuxta quod Psalmista dicit: Tu autem idem ipse es, et anni tui non deficient. Hic est sermo, qui de seipso dicit: Si quis sermonem meum seruauerit, mortem non gustabit in eternum. Si enim illi sermonem Dei seruassent recte credendo, et bene uiuendo, uiuerent temporali, et eterna uita, terramque repromissionis intrarent. Similiter et nos, si seruauerimus sermonem eius, uiuemus,  requiemque celestem intrabimus. Iste sermo Dei Patris, qui semper uiuit cum Deo Patre, et per quem omnia Pater iudicat, efficax est, hoc est, ad operandum facilis, quia sine difficultate operatur; Ipse enim dixit, et facta sunt, et omnia quecunque uoluit fecit. Penetrabilior quoque est omni gladio ancipiti, hoc est, ex utraque parte acuto, quia gladius materialis utraque parte acutus, membra potest diuidere a corpore, et penetrare secreta carnis, adeo ut animam a corpore faciat exire, ipsum quoque corpus in mortem redigat, sed tamen ipsam animam non potest diuidere minutatim, neque secreta eius penetrare; unde Dominus dicit: Nolite timere eos qui occidunt corpus, quia animam non possunt occidere.  Sequitur. Et pertingens. Idem sermo Dei. Usque ad diuisionem anime ac spiritus, compagum quoque, ac medullarum, et discretor cogitationum et intentionum cordis. Anima uiuimus, spiritu rationabiliter intelligimus, uita nobis carnalis cum bestiis communis est, ratio spiritalis cum angelis, et sunt quedam peccata que pertinent specialius ad corpus, ut est odium, ita, dolus, inuidia, ceteraque huiusmodi, que sine acta corporis non constant, et quia corpus anima uiuificatur, non incongrue per animam possumus intelligere peccata corporalia, per spiritum uero peccata spiritalia, que in secreto mentis uersantur. Iterum per compages debemus intelligere cogitationes, que sibi inuicem compaginantur, dum una alteram  subsequitur, per medullas uero, subtiles intentiones. Et hoc est quod subiungit. Discretor cogitationum et intentionum cordis. Sermo ergo Dei Patris in tantum est efficax et penetrabilior omni gladio ancipiti, ut discernat inter opera carnis et opera spiritus, inter carnalia peccata et spiritalia, et inter cogitationes bonas malasue, et intentiones bonas et malas; potest enim cogitatio utcunque bona esse, et intentio mala: uerbi gratia, ut sub comparatione loquamur: Est quedam uidua cuius possessio hereditaria a fortiore inuaditur; accedens autem ad iudicem legisque doctorem, deprecatur quatenus suscipiat eius causam, sitque ei in auxilium, qualiter obtinere possit hereditatem sibi abstractam, promittens ei aut centum solidos, aut etiam non modicam partem eiusdem hereditatis,  qui ingrediens ecclesiam Dei prosternit se in faciem orans et dicens: Deus eterne, quia omnia iuste iudicas, et, qui dixisti: Iudicate populo, defendite uiduam, prebe mihi auxilium hodie, quatenus causam huius uidue obtinere possim. Hec dicens, cogitatio quidem et uerba bona sunt, sed intentio nequam, quoniam nisi illi uidua aliquid promisisset, quod ille speraret se accepturum, nequaquam causam illius suscepisset. Hanc subtilitatem cogitationum, et intentionum cordis discernit et diiudicat sermo Dei, considerans quo animo uel quo desiderio quisque seruiat in corde, tantum penetrabilis est eius intuitus, ut omnia nostra que agimus, uel cogitamus, certius ab illo quam a nobis ipsis cognoscantur. Illum ergo habeamus in testimonium actuum nostrorum, cogitationumque uel intentionum nostrarum, quem iudicem habituri sumus, timeamus eius presentiam,  cuius scientiam nullatenus effugere ualeamus, unde sequitur: Et non est ulla creatura inuisibilis in conspectu eius, omnia autem nuda et aperta sunt oculis eius. Hoc est, presentie illius: Quomodo ergo potest aliqua res illi incognita esse, a quo omnia facta sunt? Nec mirum si totus ubique totam suam agnoscat creaturam, hinc maxime terruit Apostolus Iudeos dicens: Omnia autem nuda et aperta sunt oculis eius. Ad quem nobis sermo. Ad quem filium. Nisi quia ipsi reddituri sumus rationem actuum nostrorum, simulque cogitationum et intentionum. Habentes ergo pontificem magnum, qui penetrauit celos Iesum filium Dei, teneamus spei nostre confessionem. Id est, fidem nominis eius. Paululum in superioribus  de diuinitate Filii Dei disserens, dixit: Omnia nuda et aperta sunt oculis eius. Nunquid autem, quia de carne loquitur, et de pontificatu disputat illius qui semetipsum obtulit in ara crucis causa nostre salutis? ipse enim pontifex siue sacerdos, ipse et sacrificium. Pontifex namque dicitur, eo quod pontem et uiam prebeat populo, et ipse Dominus uiam rectitudinis nobis exhibuit, per quam ambulare debemus, dicens: Discite a me quia mitis sum et humilis corde. Et pontem ad patriam celestem perueniendi prestitit sanguine passionis sue cum aqua baptismatis, uel quia ipse primus celos penetrauit. Ergo Moyses ductor populi, cui promissa est requies transitoria non intrauit in requiem populo sibi credito promissam, unde et magnum pontificem eum appellat,  qui habet eternum sacerdotium, semper uiuens, ad interpellandum pro nobis; sic enim dixit de illo angelus ad Mariam: Hic erit magnus, et Filius Altissimi uocabitur, ostendens illum esse Filium Dei: dixit Iesum Filium Dei, quod nusquam de Moyse dicere uoluit, sed potius eum famulum eius dixit. Sequitur: Non enim habemus pontificem qui non possit compati. Siue condolere. In infirmitatibus nostris. Hoc est dicere, Non ignorat que nostra sunt, uenit enim per uiam humane conditionis per omnia sine peccato, quapropter non solum quia Deus est, et omnia nouit, cognoscit infirmitatem fragilitatis nostre, et potest misereri, uerum etiam per hoc quod particeps factus est fragilitatis carnis absque peccato,  et cognoscit, et indulgere ualet. Multi pontifices ignorant eos qui in tribulatione sunt constituti, neque que sit tribulatio in quolibet sciunt: impossibile est afflictiones afflictorum nosse ei qui experimentum afflictionis non habuit et sensibiliter omnia non sustinuit; Pontifex autem noster competenter omnia sustinuit, que fuerunt illata humane miserie post peccatum primi hominis, et tunc interiora uelamini ad thronum paterne maiestatis ascendit, unde et sequitur: Tentatum. Subaudi, habemus pontificem. Per omnia. Tentamenta. Pro similitudine carnis peccati absque peccato. Tentatus est Christus multis modis per omnia tentamenta, sed non est superatus tentationibus, quin potius probatus uictor exstitit. Tentamenta autem  quibus tentatus est, hec fuerunt, esuries, sitis, tentatio diaboli, persecutio Iudeorum, sputa, accusationes, calumnie, repulsio a propria gente, ad ultimum crucifixio, et mors. Tentatus est his modis siquidem in similitudine carnis absque peccato, sed cum ueritate Christus ueram carnem habuisset, quare dicit pro similitudine carnis illum esse tentatum? In hoc enim quia homo factus est, ueram carnem habuit; in hoc uero, quia carnem peccati non habuit, sed absque peccato, similitudinem nostre carnis habuit, que est caro peccati: nam peccatum non habuit, nec dolus inuentus est in ore eius. Quod si peccatum habere potuisset, haberet utique iam non similitudinem carnis peccati, sed in ueritate carnem peccati: caro enim nostra caro peccati est, quia cum peccato concipimur, cum peccato nascimur. Illius  autem caro non fuit peccati, sed munditie, et castitatis, atque innocentie; quapropter non est tentatus in carne peccati, ut peccatum faceret, sed in similitudine carnis peccati, ut absque peccato maneret. Adeamus ergo cum fiducia ad thronum gratie, ut misericordiam consequamur, et gratiam inueniamus in auxilio opportuno. Quia pontificem habemus qui scit compati infirmitatibus nostris, per hoc quod omnia similia sustinuit, et potest adiuuare, per hoc quod Deus est, qui iam penetrauit propria uirtute celorum altitudinem, hortatur Apostolus accedere nos ad thronum eius cum fiducia, et dicit: Adeamus, mente et contemplatione, per fidem quoque bonis operibus exornatam, ad thronum gratie, hoc est, ad fidem Filii Dei, qui nobis datus a Deo Patre; et qui sedet in plenitudine  paterne maiestatis, gratis potest nobis dimittere peccata nostra: gratia namque Dei Filius illius appellatur nobis gratis donatus. Iuxta quod idem apostolus in hac ipsa Epistola manifeste dicit: Ut gratia Dei pro omnibus gustaret mortem. Et quare debeamus accedere ad thronum eius fide et deuotione, subdit, inquiens: Ut misericordiam consequamur, id est remissionem peccatorum, et gratiam donorum Spiritus sancti, siue indulgentiam, inueniamus in auxilio opportuno, id est in presenti seculo; nunc enim opportunum est tempus auxilii et misericordie illius, de quo Apostolus alias dicit: Ecce nunc tempus acceptabile, ecce nunc dies salutis. Et de quo propheta: Tempore  accepto exaudiui te. Cum  enim in presenti seculo misericordiam suam prestitit dimittendo ei peccata, et gratia donorum spiritalium recipiet illum, utique in futuro regno secum regnare permittit, et quia pontifex noster est, sedens in throno glorie paterne, omnia tribuit, que nobis ad salutem uenire certissimum est.



CAP. u.

Omnis namque pontifex ex hominibus assumptus pro hominibus constituitur in iis que ad Deum pertinent, ut offerat dona et sacrificia pro peccatis. Qui possit condolere iis qui ignorant et errant: quoniam et ipse circumdatus est infirmitate, et propterea debet, quemadmodum et pro populo, ita etiam et pro semetipso offerre pro peccatis. In his uerbis quedam ponit Apostolus communia Christo et sacerdotibus legis ueteris:  nam quod ait, Omnis pontifex ex hominibus assumptus, sicut Aaron, et Christus pro hominibus constituitur in his officiis que ad Deum pertinent, orando pro illorum salute; hoc commune est Christo et illis sacerdotibus: pontificis enim est officium inter Deum stare et populum, Deum deprecari pro populi delictis. Hoc Christus, per hoc quod homo et Deus est, fecit, seipsum offerens pro peccatis nostris, semper uiuens ad interpellandum Deum Patrem pro nobis. Semel quidem ex hominibus assumptus, semper pro omnibus interpellat. Iterum quod dicit: Ut offerat dona et sacrificia pro peccatis, ex parte commune est, et ex parte minime, atque dissimile: nam in hoc, quia Christus sacrificium obtulit pro populi delictis, quod et illi agebant, communio est; sed in hoc quod ille pro se non obtulit, sicut illi pro suis  delictis offerebant sacrificia, boues scilicet, arietes, hircos et cetera talia: Christus uero rationale animal pro totius mundi salute, hoc est seipsum, qui est Agnus, iuxta quod Ioannes dicit: Ecce Agnus Dei qui tollit peccata mundi, et reliqua que sequuntur, iam non sunt communia; etenim quod dicit: Qui possit condolere his qui ignorant et errant, quoniam et ipse circumdatus est infirmitate carnis, in qua tentari potuit per omnia similitudine carnis peccati absque peccato. Hic iam excellentia est, pertinens ad Christum, de qua paulo superius plenius disseruimus; per hoc enim quod similia passus est, potest compati, et per hoc quod Deus est in utraque substantia, potens est misereri. Quod uero adiunxit, Et  propterea debet, quemadmodum et pro populo, ita etiam et pro semetipso offerre pro peccatis, hoc est ad sacerdotes legales, siue nostri temporis magis pertinet quam ad Christum, qui peccatum non fecit. Potest et illud quod dixit, Quoniam et circumdatus est infirmitate, referri ad sacerdotes legis, siue nostros; ita ut infirmitas accipiatur pro peccato, et quia ipsi circumdati sunt infirmitate carnis, hoc est peccato, indigent ut populo, ita et pro se offerre. His uerbis ostendere uoluit Apostolus quid sit ille pontifex, et demonstrare que pertineant ad pontificem, et quod sit eius ministerium, et que sint signa pontificatus, uidelicet ut offerat dona et sacrificia pro peccatis, sciens condolere his qui ignoranter errant; ac deinde disputare aggressus est, quomodo quis ad  sacerdotium accedere debeat, dicens: Nec quisquam sumit sibi honorem. Sacerdotii. Sed qui uocatur a Deo, tanquam Aaron. Subaudi, uocatus est signo florentis uirge, siue signo incendii illorum qui eius pontificatui in uidentes dignitatem sacerdotii affectando inuadere moliebantur. His enim duobus signis ostensis, demonstratus est sacerdos a Deo electus. Confundit autem ac percutit beatus Apostolus sacerdotes cupidos honoris ac sacerdotii auidos, qui sponte se immittunt et ingerunt ad ministerium sacerdotale, non uocatione Dei uel uoluntate, sed potius interuentu munerum, quia non pro populi salute, sed pro ambitione seculi hoc agunt. Sic et Christus non semetipsum clarificauit, ut pontifex fieret: sed qui locutus est ad eum, Filius meus es tu, ego hodie genui te. Glorifico, honorifico,  clarifico, tria quidem sunt uerba unum sensum habentia, quod Grece pro Latino positum habetur : nam quod in Euangelio euangelista dixit Dominum dixisse: Si ego glorifico meipsum, gloria mea nichil est, hic Apostolus glorificationem neminauit. Christus ergo semetipsum non glorificauit siue clarificauit, ut a semetipso pontifex fieret, pontificatusque honorem haberet, quia non erat a semetipso, et hoc est quod ipse Dominus in Euangelio dicit, Non ueni a meipso, sed ille me misit. Et iterum: Gloriam meam non quero; et: Est Pater meus qui glorificat me. Sicut ergo a semetipso non uenit quia a seipso non erat, suamque gloriam non querebat, ita non seipsum clarificauit, ut pontificatus honorem a seipso haberet, seo a Patre clarificatus est ad eum die baptismatis  dicente: Hic est Filius meus dilectus. Que glorificatio siue clarificatio multo ante per prophetam, Spiritu sancto inspirante, predicta est, loquente in persona Filii Dei et dicente: Dominus dixit ad me, Filius meus es tu, ego hodie genui te. Et quia omnipotenti Deo omnia futura quasi iam preterita aut presentia sunt, quod ei post baptismum dicturus erat, quasi iam dictum habebat: quapropter preterito tempore usus est inquiens: Dominus dixit ad me. Nomine autem Domini Deum Patrem intelligere debemus, et ut in Christo unam personam esse credamus, adiecit: Ego hodie genui te: hoc est dicere, quod proprie Deo competit. Sequitur: Quemadmodum et in alio loco dicit, Tu es sacerdos in eternum  secundum ordinem Melchisedech. Ex superiori uersiculo ista pendent, ubi dicit Apostolus: Quia Christus non semetipsum clarificauit, ut pontifex fieret, sed Deus Pater, qui locutus est ei, Filius meus es tu, ipse clarificauit eum. Quemadmodum et in alio loco psalmi dicitur ad Filium: Tu es sacerdos in eternum, etc. Considerandum autem, Christum non esse sacerdotem secundum id quod genitus est a Deo Patre ante omnia secula, ceternus gignenti et consubstantialis, uerus Deus manens apud Patrem, sed secundum hoc quod natus est ex utero uirginali, in fine temporum homo factus non propter uictimam quam pro nobis obtulit, a nobis acceptam carnem uidelicet et sanguinem suum. Sed quare secundum ordinem Melchisedech, et non secundum ordinem  Aaron dicatur existere sacerdos, diuerse cause existunt, et prima quidem est quia Melchisedech secundum legalia mandata non fuit sacerdos, sed secundum cuiusdam singularis sacerdotii dignitatem panem offerens Deo, non brutorum animalium sanguinem: in cuius ordine sacerdotii Christus factus est sacerdos, non temporalis, sed eternus: nec offerens uictimas legales, sed instar illius panem et uinum, carnem uidelicet et sanguinem suum, unde dixit: Caro  mea uere est cibus, et sanguis meus uere est potus. Ista quoque duo munera, panem uidelicet et uinum, commisit Ecclesie sue in memoria sui offerenda: unde patet sacrificium pecudum periisse, quod fuit ordinis Aaron, et illud manere potius, quod fuit ordinis Melchisedech, quia Christus  corroborauit, et Ecclesiam tenere docuit. Secunda causa est, quia Melchisedech rex et sacerdos fuit, unctusque fuit non oleo uisibili, sicut sacerdotes legis, sed oleo Spiritus sancti, et Christus hac gemina dignitate insignitus manet: nam quod regiam dignitatem possideat, ipse manifeste dicit: Ego autem constitutus sum rex ab eo, id est a Deo Patre. Et post resurrectionem suam dicit: Data est  mihi omnis potestas in celo et in terra. Psalmista quoque dicit ad Deum Patrem: Deus, iudicium tuum regi da. Quod uero sicut sacerdos existat, satis patet quoniam seipsum obtulit in ara crucis pro nobis, et nunc interpellat Deum Patrem pro nostra salute; quodque etiam unctus sit, non oleo uisibili, sed plenitudine Spiritus sancti, Psalmista nobis innuit dicens  ad ipsum: O Deus, unxit te Deus tuus oleo letitie pre consortibus tuis: hoc est, plenitudine Spiritus sancti. Tertia quoque causa est, quare secundum ordinem Melchisedech, et non secundum Aaron Christus dicatur sacerdos: uidelicet quia, sicut de Melchisedech semel legitur in diuina Scriptura, et de eius sacerdotio: ita Christus semel seipsum obtulit immolandum pro nobis. Sequitur: Qui in diebus carnis sue preces supplicantionesque ad eum, qui possit illum saluum facere a morte, cum clamore ualido et lacrymis offerens. Ad Deum, id est ad Deum Patrem. Dies carnis Domini nostri, dies sunt in quibus carnem sumpsit, in quibus natus est et passus, et in quibus mortale corpus inhabitauit: omnia autem que ipse egit in carne, preces supplicationesque fuerunt pro  peccatis generis humani: sacra uero sanguinis eius effusio clamor ualidus: in quo, Exauditus est. A Deo Patre. Pro sua reuerentia. Hoc est propter uoluntariam obedientiam et perfectissimam caritatem. Nonne cum lacrymis preces fundebat, dicens: Tristis est anima mea usque ad mortem; et, Pater, transfer calicem istum a me? Et quia uoluntarie fuit obediens Deo Patri usque ad mortem, exaudiuit illum, die tertia resuscitando: iuxta quod Psalmista dicit: Non dabis sanctum tuum uidere corruptionem. Dicitur autem fudisse preces supplicationesque, non timore mortis quam sponte suscipiebat, sed potius causa nostre salutis uoluntatem paterne dispensationis preposuit uoluntati carnis sue: ut ueram ostenderet in seipso naturam humanitatis nostre.  Notandum autem quia reuerentia, secundum sententiam Cassiodori accipitur aliquando pro amore, aliquando pro timore: hic uero pro summa ponitur caritate, qua Filius Dei nos dilexit, et pro summa obedientia, qua fuit obediens Patri usque ad mortem. Et quidem cum esset Filius Dei, didicit ex his que passus est obedientiam, et consummatus factus est omnibus obtemperantibus sibi causa salutis eterne: appellatus a Deo pontifex iuxta ordinem Melchisedech. Cum esset  filius in ueritate, dedit obedientiam ex his opprobriis et tormentis que passus est, hoc est uoluntariam exhibuit Patri obedientiam ex parte humanitatis; hanc obedientiam quam hic dedisse Filium Dei dicit Apostolus, hoc est uoluntarie suscepisse, alio loco ostendit, ubi ait: Cum in forma Dei esset,  semetipsum exinaniuit, formam serui accipiens, factusque obediens Patri usque ad mortem. In eo uero quod ait, Et consummatus, id est perfectus in sacerdotio omnique obedientia factus est omnibus obtemperantibus sibi causa salutis eterne: quantum lucrum sit ostendit eius passio eiusque obedientia, qui omnibus credentibus sufficit ad uitam eternam. Sequitur: De quo. Non de Melchisedech, sed de Christo. Nobis grandis sermo, et ininterpretabilis ad dicendum. Non incarnationis culpa cum reuelata sunt mysteria a seculis abscondita, sed potius illorum tarditate, quia imbecilles, id est infirmi in fide, et fragiles sensu ad intelligenda profunda mysteria, qui etiam pro tempore magistri debuerant esse: unde  et ipse reddit causam, dicens: Quoniam imbecilles facti estis ad audiendum. Ac deinde subiungit: Etenim cum deberetis magistri esse propter tempus. Sub quo pene ab initio legem habuistis et prophetas. Rursum indigetis, ut uos doceamini. A me aliisque apostolis. Que sint elementa exordii sermonum Dei: et facti estis quibus lacte opus sit, non solido cibo. Ad eos loquitur qui diu morantes in lege exercitatum sensum debuerant habere de aduentu Christi per dicta legis et prophetarum, per gratiam quoque, que per eum credentibus allata est. Qui certe cum debuissent magistri esse gentilium, propter tempus preteritum, in quo omnia superius memorata habuerunt, rursum indigebant ut docerentur ab illo ceterisque apostolis, que sint elementa exordii sermonum Dei. Elementa  dicuntur quasi eleuamenta, eo quod ex ipsis cetera originem sumant, initia uidelicet, et fundamenta creaturarum. A quibusdam etiam dicuntur elimenta peti, quasi fabricamenta, ab eo quod est elimo, elimas, quasi ex eis fabricata sint omnia. Hic autem elementa, siue eleuamenta duobus modis possumus intelligere, scilicet ipsos characteres et pronuntiationes litterarum, a quibus exordium sumunt sermones, uel certe ipsa initia et fundamenta fidei, quasi diceret, Hoc indigetis, ut doceamini que sint elementa litterarum uel initia fidei, cum debueritis profunditatem mysteriorum intelligendo scrutari, et perfecti esse in fide. Facti estis  quasi infantes quibus lacte opus sit, id est simplici doctrina, non solido cibo, id est perfecta doctrina profundisque  mysteriis: beatus enim Apostolus habet consuetudinem ut simplicem doctrinam lactis nomine designet, perfectam autem solidum cibum appellat, unde dicit Corinthiis minus perfectis: Le uobis dedi, non escam, quia necdum potestis capere. Lac ergo simplicis doctrina est, incarnatio Filii Dei, passio, resurrectio illius, ascensio ad celos. Solidus uero cibus perfecti sermonis est mysterium Trinitatis, quomodo tres sint in personis, et unum in substantia deitatis. Sed qui non potest intelligere quod Euangelista ait, uerbum caro factum est et habitauit in nobis: quomodo poterit ad altitudinem eius peruenire ubi ait, In principio erat uerbum, et uerbum erat apud Deum, et Deus erat uerbum? Sequitur. Omnis enim qui lactis est particeps. Id est simplicis  tantum doctrine. Expers est sermonis iustitie. Hoc est alienus est a discretione perfecte iustitie, quia nondum potest penetrare arcana mysteriorum, nec scit ut expedit discretionem facere inter bonum et malum. Redditque causam quare. Paruulus  enim est. Sensu et intellectu. Perfectorum autem. Hominum. Est solidus cibus. Id est, qui perfectos habent sensus. Illis pandunt alta et obscura mysteria de diuinitate omnipotentis Dei, unde et sequitur: Eorum. Dico esse solidum. Qui pro consuetudine. Electionis. Exercitatos habent sensus. Hoc est studiis litterarum extensos. Ad discretionem boni et mali. Non ad discretionem heretice prauitatis. Sicut paruulus inter cibum et cibum discernere nescit  et sepe in noxiis sumendis cibis periclitatur, si non prohibetur a seniore: ita indoctus quisque qui discretionem doctrinarum nescit, facile decipitur atque in errore periclitatur. Qua propter dicit: Quia omnis qui lactis est particeps expers est sermonis iustitie: quod enim in lacte et solido cibo, hoc in indocto et sapiente differt. Sicut lac paruulis congruit, et solidus cibus etate perfectis, ita indoctis humilis sermo, et sapientibus arcanum mysterium nosse conuenit, qui exercitatos habent sensus studio lectionis. Ex usu siquidem lectionis, frequenti meditatione diuinarum Scripturarum efficiuntur sensus nostri exercitati et extensi ad maiora intelligenda. Unde Psalmista beatum dicit esse uirum qui in lege Domini meditabitur die ac nocte.



CAP. uI.


Quapropter intermittentes inchoationis Christi sermonem ad perfectionem feramur. Quapropter quia exercitatos sensus decet nos habere in lege Domini, intermittentes sermonem inchoationis Christi, ad profunda et alta mysteria diuinitatis eius ducamur. Sermonem inchoationis Christi uocat initium fidei, instructionem uidelicet de natiuitate Christi humana, de passione eius, de resurrectione, ascensione, et gratia baptismatis: sicut enim eum qui litteris imbuendus est elementa litterarum oportet primum audire, sic et Christianus primo omnium de his debet instrui, et postmodum ad mysteria diuinitatis uenire. Non rursum iacientes fundamentum penitentie ab operibus mortuis et fidei ad Deum. Fundamentum penitentie uocat, unde primum instrui debet qui baptizandus  est, si tamen ad etatem intelligibilem peruenit: hoc est, ut credat Dominum Iesum Christum genitum ex Deo Patre ante omnia secula, natum de uirgine in fine temporum pro salute generis humani sine semine uiri, passum, mortuum, resurrexisse tertia die, ascendisse ad celos, uenturum ad iudicium, ut reddat unicuique secundum opera sua, resurrectionem corporum, incommutabilitatem animarum: bonos in gloria, malos in pena manere: omnipotentem Deum Trinitatem habere in personis, unitatem in substantia: postquam omnia ista confessus fuerit se credere, debet confiteri peccata sua, sicque iniungenda est ei penitentia aut quadraginta, aut uiginti, aut etiam septem dierum, sicut in passionibus sanctorum  legimus; ac debet deinde baptizari abrenuntians diabolo et omnibus pompis eius, omnibusque operibus eius. Baptizatus uero debet plenius instrui de diuinitate, ut credat Patrem ingenitum, Filium genitum, Spiritum sanctum nec genitum, nec ingenitum, sed ab utroque procedentem; regulam quoque uiuendi secundum doctrinam euangelicam atque apostolicam, que debeat agere bona, et que uitare mala. Quia ergo Iudei, quibus Apostolus ista scribebat, iam baptizati erant, iamque fundamentum superius descriptum perceperant, hortatur illos ad ista maiora tendere, et opus non esse ut iterent illud fundamentum penitentie, quod ideo sic uocat, quia, sicut dictum est, baptizando penitentia prius iniungebatur. Unde in Actis apostolorum Paulus dicit Iudeis ad fidem  concurrentibus: Penitentiam agite, et baptizetur unusquisque uestrum. Non debet  esse necesse ut iterum iaciamus fundamentum penitentie ab operibus mortuis: et fundamentum fidei per quam acceditur ad Deum, quod in uobis iactum est antequam ad baptismi gratiam uenissetis. Penitentiam ab operibus mortuis agere, est ipsa opera mala per penitentiam delere, que animam mortificabant; opera namque mortis sunt peccata: nam sicut anima uiuificatur fide aliisque uirtutibus, ita infidelitate moritur et peccatis. Sequitur: non rursum iacientes fundamentum. Baptismatum doctrine. Fundamentum baptismatum doctrine est institutio et doctrina baptismatis, uidelicet quid contineat in se baptismus, et quid conferat ad fidem accedentibus. Sed quod dixit  plurali numero baptismatum fundamentum, pro uarietate accipientium posuit, non quod plura baptismata debent intelligi, sed unum: quia sicut unus est Deus et una fides, ita et unum baptisma. Impositionis quoque manuum. Fundamentum non debemus rursum iacere. Impositionem manuum appellat, per quam plenissime creditur accipi donum Spiritus sancti, quod post baptismum ad confirmationem unitatis in Ecclesia a pontificibus fieri solet. His igitur in Ecclesia perceptis, fides resurrectionis et iudicii futuri habenda est. Unde subiungit Apostolus dicens: Ac resurrectionis mortuorum, et iudicii eterni. Fundamentum non debetis rursus iacere, ut iterum instruamini de fide generalis resurrectionis et iudicii eterni, quod dabitur iustis, pariterque iniustis: quasi iam  non sitis de istis instructi. Notandumque ad omnia semper subaudiendum esse, non rursum. Et hoc faciemus, si quidem permiserit Deus. Hoc est, et ad maiora uos ducemus, et de his omnibus que enumerauimus plenissime docebimus uos, ut non sit iterum necesse ex toto et a capite ponere fundamentum. Ne uero ullatenus quis secundum uel tertium estimaret post peccata fieri baptisma, mox subintulit, dicens: Impossibile est enim eos qui semel sunt illuminati. Sub luce sancti Spiritus in baptismate fidei. Gustauerunt etiam donum celeste. Hoc est remissionem perceperunt in baptismate, siue communicauerunt corpori et sanguini Domini post baptisma. Et participes facti sunt Spiritus sancti. In distributionibus scilicet donorum.  Gustauerunt nichilominus bonum Dei uerbum. Id est, doctrinam euangelicam intellexerunt. uirtutesque seculi uenturi. Hoc est glorificationem, resurrectionem, uitamque futuram. Et prolapsi sunt. A fide Christi, negando illum: aut etiam ad criminalia prolapsi peccata. Renouari iterum ad penitentiam. Hoc est, nouos fieri per penitentiam: subauditur a superioribus, impossibile est: Impossibile est  iterum renouari posse eos per penitentiam et per baptismum, qui postquam omnia superius memorata perceperunt, prolapsi sunt ad immunditiam criminalium peccatorum, aut etiam ad infidelitatem. Non dixit: Difficile est, sed, impossibile. Quod enim difficile utcunque potest agi: impossibile uero est, quod nullo modo fieri potest. Quid ergo? exclusa est penitentia  post baptismum, et uenia delictorum? Absit: duo siquidem sunt genera penitentie: unum quidem ante baptismum, quod deprecatio baptismi potest appellari: de quo superius diximus, quia iniungitur illis qui instruuntur antequam ad baptismum perueniant: quam B. Apostolus hic excludit, dicens: Non posse iterum renouari per penitentiam, quatenus penitentia facta iterum baptizetur. Alterum autem genus penitentie est, per quod post baptismum delentur peccata: quod B. Apostolus non excludit. Terret ergo omnes, ut timeant post baptismi gratiam grauioribus peccatis se implicare: quia non potest fieri secunda renouatio per lauacrum baptismatis. Nam sicut Christus semel mortuus et semel resurgens iam non moritur, ita semel gratia baptismatis  agenda est, nec potest iterari: nisi dubium fuerit utrumnam quis captus ab hostibus sit baptizatus. Renouari autem dixit nouum fieri; nouum autem facere hominem, sacri baptismatis est, de quo Propheta dicit: Renouabitur sicut aquile iuuentus tua. Impossibile est, inquam, iterum renouari posse aliquem per penitentiam, que fit per baptismum, ad hoc ut iterum baptizetur, penitentia expleta: quia ea que supra memorata sunt, perceperunt, uirtutes seculi uenturi gustauerunt. Quod dixit: Gustauerunt uirtutes seculi uenturi, tale est ac si diceret: Si cognouerunt, quod in resurrectione uenturi sunt electi sicut angeli Dei in celo, quod et iusti fulgebunt sicut sol in regno Patris sui, nullo modo possunt iterum nouari per penitentiam et baptismum iteratum, si  peccauerint criminale peccatum, sicut in primo baptismate noui effecti sunt: erant enim qui uolebant baptismum iterare, dicentes: Quidquid peccauero, non est mihi cure, quoniam precipiam me baptizare rursus, et renouabor totus, sicut prius. Quod Apostolus ex toto denegat nullo modo posse fieri, et quia uirtus baptismatis in cruce et in sepultura Christi maxime constat, proinde subiunxit: Rursum crucifigentes sibimetipsis Filium Dei, et ostentui habentes. Tamen non ideo denegatur penitentia, quia licet non renouentur in baptismate iterum, indulgentiam tamen uidebunt accipere per confessionem peccatorum, per humilitatem, per penitentiam, per eleemosynam, si habetur facultas, et si dimiserint fratribus in se peccantibus. Hoc est, qui iterum baptizari uolunt  et derisioni habere, hoc est enim ostentui habere: sed non potest fieri, quoniam sicut Christus semel mortuus est carne in cruce, ita et nos semel mori possumus in baptismate pro peccato. Terra enim sepe superuenientem bibens imbrem, et generans herbam opportunam illis a quibus colitur, accipit benedictionem a Deo. Hoc paradigmate Iudeos arguit, qui sepe biberunt imbrem celestis doctrine, sed nunquam germina fidei bonorumque operum protulerunt. Ponit autem primum comparationem de bona terra, ac deinde de mala: Terra  bibens imbrem: id est, bone uoluntatis anima accipiens gratiam Spiritus sancti imbremque diuinorum eloquiorum, et generans herbam opportunam, hoc est uirtutes fidemque perfectam proferens: suis predicatoribus,  a quibus excolitur, siue sibimet ipsi, accipit benedictionem uite eterne, uel abundantiam uirtutum, ut ferat fructus trigesimos, sexagesimos, pariterque centesimos: nichil enim opportunius fide perfecta in Filium Dei cum uita optima. Proferens ergo Apostolus de anima florenti uirtutibus hoc exemplum, Deique benedictionem dignam, mox subiunxit aliud paradigma de illa que suam negligit salutem, dum frequenter imbrem celestis doctrine posset suscipere. Proferens autem spinas et tribulos, reproba est et maledictioni proxima. Per spinas et tribulos punctiones peccatorum possumus intelligere, quibus pungitur anima: de quibus Dominus Ade dixit: Terra tua spinas et tribulos germinabit tibi, id est, caro tua punctiones peccatorum, et aculeos uitiorum  proferet tibi. Siue spinas et tribulos, curas superfluas, sollicitudinesque istius seculi debemus accipere: de quibus Dominus dicit in Euangelio: Cure ergo istius mundi et sollicitudinis diuitiarum terra reproba est, hoc est, laude indigna, et maledictioni proxima. Notandumque, quia non dixit, Maledicta est, sed, Maledictioni proxima: quandiu enim reseruatur ad penitentiam, quasi non est maledicta; sin uero penitentiam noluerit agere, iam maledicta erit. Unde sequitur: Cuius consummatio. Id est finis illius anime in prauo opere et perseuerantia mala usque ad exitum uite. In combustionem. Subaudi, ignis eterni erit. Nunc quidem quandiu spatium penitendi habet, maledictioni est proxima, sed si permanserit in iniquitate sua, combustioni  eterni supplicii subiacebit: hec enim combustio non erit nisi iis qui usque in finem permanserint in peccatis suis: quia, In quacunque die conuersus fuerit peccator, uita uiuet et non morietur. Postquam sufficienter increpauit eos, terruit ac percussit, blandiendo alloquitur eos, ne desperatos redderet; sed tamen neque in omnibus adulatur, neque in omnibus percutit: dicit ergo: Confidimus autem de uobis, dilectissimi, meliora et uiciniora saluti, tametsi ita loquamur. Quia non habuit unde ad presens laudaret, laudat eos de spe futurorum, quam habebat de illis: quasi diceret, Non dicimus ueluti putantes uos spinis plenos, sed timentes ne tales efficiamini: melius est enim uos uerbis terreri, quam ut rebus doleatis: optima queque  operanda a uobis confidimus, uestreque saluti proficua, quamuis ita loquamur. Nam quod superius diximus, scilicet de reproba terra, et combustioni proxima, non de uobis hoc diximus, quia meliora de uobis credimus; reduxit quoque eis preterita bona illorum in memoriam, quatenus ex preteritis posset adducere ad bona queque. Ideoque subiunxit: Non enim iniustus est Deus, ut obliuiscatur operis uestri et dilectionis, quam ostendistis in nomine eius. Ecce quomodo recreauit animos eorum, et confortauit, preterita bona opera ad mentem reuocans. Quia in omnipotentem Dominum obliuio non cadit, ideo non obliuiscitur operum et laborum fidelium suorum. Et in hoc est iustus, quia remunerat electos suos pro se laborantes; si enim obliuisceretur operum illorum,  nec eos remuneraret, utcunque iniustus putaretur: quod omnino nefas est dicere: unde Apostolus: Non  iniustus est Deus, ut obliuiscatur operis laborisque uestri, dilectionis quam ostendistis pro amore nominis eius in inuicem et in omnes. Qui ministrastis sanctis, et ministratis. Adhuc secundum uestrum posse. De illis sanctis dicit qui uenientes ad fidem Christi, exspoliati sunt a Iudeis: quos laudat in hac Epistola, dicens, Rapinam bonorum uestrorum cum gaudio suscepistis; et de quibus Isaias ante predixerat: Et qui recessit  a malo, Iudeorum prede patuit. Istis talibus exspoliatis, ii qui non fuerant exspoliati, prout poterant, ministrabant. Quale uero, quantumue desiderium haberet de salute eorum, sequentibus uerbis ex parte exprimit, dicens:  Cupimus autem unumquemque uestrum eamdem ostendere sollicitudinem. Subaudi, quam tertio habuistis. Ad expletionem spei usque ad finem. uite uestre: siue de die iudicii. Ut non segnes efficiamini. Hoc est, desides et pigri in bono opere, et in mandatis Dei perficiendis. Desideramus  uos non tantum circa uerba, sed etiam in uirtutibus conuersari: non quasi uestra propria culpantes, sed ut de futuris solliciti admonentes: hoc est, quales fuistis primum, tales cupimus et modo esse, et in futurum. Et non dixit, uolo: quod est auctoritatis diuine; sed quod erat paterne dilectionis: hoc est, Cupimus unumquemque eamdem erga fratres semper ostendere maximam curam, quam olim habuistis ad completionem spei humane, eternam resurrectionem. Expletio enim  spei est adeptio rerum quas nos consecuturos speramus. uerum imitatores. Cupimus uos esse. Eorum qui fide et patientia hereditabunt promissiones. Hortatur iterum eos ut fide non ficta et patientia perfecta exspectent promissiones Dei, et hereditatem quam sanctis suis promisit: quod dupliciter accipi potest, scilicet ut referatur ad patriarchas et sanctos ueteris Testamenti, qui multas promissiones acceperunt de Christo, et hereditatem terre repromissionis, qui fidem habentes perfectam, qua crediderunt Deum implere posse que promisit; et patientiam solidissimam, quia non in se, sed in filiis suis promissiones exspectauerunt implendas, meruerunt amici Dei esse, et in filiis suis easdem repromissiones hereditare. Potest et ad apostolos aliosque sanctos referri, qui  per fidem et patientiam meruerunt consequi et hereditare promissiones eterne benedictionis a Domino sibi et omnibus promissas fidelibus. Abrahe namque promittens Deus, quoniam neminem habuit maiorem, per quem iuraret, iurauit per semetipsum, dicens: Nisi benedicens benedicam te et multiplicans, multiplicabo te. Ut firmius corroboraret ea que superius dixerat de sanctis, quod hereditauerunt promissiones Dei fide et patientia, idcirco utitur exemplis; sed mira sapientia eius: aliquando enim laudibus extollendo blanditur eis, aliquando minis terret: nam in superioribus terret eos, ne infideles essent, et minus creduli promissionibus Dei, nunc autem exemplis hortatur ad penitentiam et fidem, ut indubitanter credant, non solum Deo dicente, uerum etiam iurante  per semetipsum. Si, promittente Deo, iniquum est non credere, quam impium est Deo iurante fidem non accommodare! Iurauit autem Deus Pater Abrahe per semetipsum: quia neminem habuit maiorem per quem iuraret, dicens: Nisi benedicens benedicam te, etc. Repetitio uerbi confirmatio est rei. Nisi in hoc loco affirmatiue ponitur pro certe siue pro quia: et est sensus: Certe semper benedicam te in filiis tuis, semperque multiplicabo te. Et sic longanimiter ferens, adeptus est repromissionem. Hoc est diu per patientiam credendo, sustinens consecutus est promissionem in filiis suis de terra repromissionis, quam eis promisit, dicens: Terram hanc tibi dabo, et filiis tuis. Et insuper promissionem de Christo, de quo ait: In semine tuo benedicentur omnes gentes. Sequitur:  Homines enim per maiorem sui iurant, et omnis controuersie eorum finis ad confirmationem est iuramentum. Quasi diceret, Si hominibus in futurum creditur, de quibus per Prophetam dicitur: Omnis homo mendax, quanto magis Dei iuramento credi oportet, qui est ueritas, et nec falli nec mentiri potest, et cui insuper sine iuramento credi oportet! Homines  per maiorem sui iurant, hoc est per Dominum, qui est eorum creator. Iuramentum quoque est finis omnis contentionis eorum ad confirmationem: quia per iuramentum credendum est, nec debet postmodum querela fieri iuramento completo, sed finis contentionis debet esse iuramentum sub confirmatione. In quo. Subaudi iuramento: uel propterea quia confirmatio rei iuramentum est. uolens Deus ostendere  abundantius immobilitatem consilii sui pollicitationes heredibus. Id est patribus, siue promissionis heredibus. Interposuit iusiurandum, ut per duas res immobiles, quibus impossibile est mentiri Deum, fortissimum solatium habeamus. Id est, firmiter illi credamus. Qui confugimus. Credendo. Ad tenendam propositam spem. Hoc est, ad accipiendam promissam remunerationem. Duas res immobiles hic debemus accipere promissionem Dei de Christo, qua dixit: In semine tuo benedicentur omnes gentes; et iusiurandum illius, quod dixit: Per memetipsum iuraui tibi: promissio enim illius immobilis est, quia non potuit mutari, et iuramentum illius ueridicum. Quidam etiam unam rem immobilem intelligi uolunt, promissionem et iuramentum illius: alterum autem completionem ipsius  rei. Propositam uero spem dicit ueritatem rerum gestarum, promissionem uidelicet patrie celestis, ad quam percipiendam confugimus per fidem: Quam spem sicut anchoram habemus anime tutam ac firmam. Sicut anchora iactata in naui non permittit eam circumferri, nec periclitari, licet uenti commoueant eam, sed iactata firmiter tenet nauem inter procellas et fluctus, ita fides spe futurorum bonorum roborata firmat mentem nostram inter prospera huius seculi et aduersa, et introducit nos in speciem rerum, quam modo fide et spe tenemus. Ideoque addidit Apostolus, dicens, Et incedentem usque in interiora uelaminis. In interiora uelaminis uocat secreta regni celorum, et gaudia patrie celestis: uelum enim quod erat ante sancta sanctorum significat celum:  que uero erant intra uelum, secreta regni celorum: spes autem interiora uelaminis penetrat, dum mentis contemplatione futura bona conspicit, dum celestia premia absque ulla dubitatione credit sibi prouenire: sperat, amat, operibusque ostendit quid credat et quid speret. Si hanc spem non habuerimus, utique submergemur, non tantum in spiritalibus, uerum etiam in carnalibus, sicut submergitur nauis non habens iactatam anchoram: sed si Prophete uoci obaudierimus, dicentis: Iacta in Domino curam tuam, et ipse te enutriet, tunc nostra spes fixa in interiora uelaminis nulla infidelitate mergi poterit. Sequitur: Ubi precursor pro nobis introiit iehsu Pontifex factus et constitutus a Deo Patre in eternum secundum ordinem Melchisedech. Ut firmiorem spem nobis adderet,  ideo hoc de Christo subiunxit. Precursor autem dicitur a preeundo et precurrendo; et est alicuius precursor, sicut Ioannes Christi. Considerandum autem quia non dixit simpliciter, Introiit iehsu in interiora uelaminis, sed cum additamento, dicens, Ubi precursor pro nobis introiit: ueluti absque dubio nos oporteat prosequi precursorem nostrum. Precursorem uero et consequentem in eadem uia esse conuenit. Christus itaque resurgens a mortuis, precurrit nos ad altitudinem celorum: factusque est nobis precursor, aperiendo nobis celum, et gaudia patrie celestis reddendo. Si ergo uolumus subsequi precursorem nostrum, debemus, sicut et ille ambulauit, et nos ambulare. Hoc autem ad naturam humanitatis Filii Dei refertur, in qua semetipsum obtulit  Deo Patri in ara crucis, sacrificium salutis nostre. Quare Christus secundum Melchisedech dicatur existere Sacerdos, satis aperte  paulo superius ostensum est; sed quod dicit illum introisse in interiora uelaminis, more pontificum Iudeorum loquitur, qui semel in anno ingrediebantur intra uelum et sancta sanctorum, oraturi pro populo: et Christus secreta regni celorum penetrans orat assidue pro salute fidelium suorum.



CAP. uII.

Hic enim Melchisedech, rex Salem, sacerdos Dei summi fuit, qui obuiauit Abrahe regresso a cede regum, et benedixit ei, cui et decimas omnium diuisit Abraham. Tradunt Hebrei Melchisedech ipsum esse Sem primogenitum Ne; qui eo tempore quo natus est Abraham, habuerit annos etatis ducentos nonaginta  duos: eoquo tempore quo mortuus est Abraham, habuerit annos quingentos septuaginta quinque, et ita superuixerit Abraham annos triginta quinque, quibus expletis facti sunt omnes dies uite illius sexcenti anni: nec esse mirum si Abrahe obuiam processerit, eique panem et uinum obtulerit quod abnepoti suo iura paternitatis debebat; et benedixerit ei, decimasque prede atque uictorie ab eo acceperit, sicut sacerdos Excelsi et summi Dei, non falsorum deorum et idolorum: qui fuit etiam rex Salem. Salem autem, sicut beatus Hieronymus dicit, non est putanda Hierusalem, ut Iosephus historiographus nostrorumque plurimi arbitrantur; sed oppidum est iuxta Scythopolim, quod usque hodie appellatur Salem siue Salim: de quo, teste beato Hieronymo, in Euangelio  legitur: Erat  baptizans in Ennon iuxta Salim, quia aque multe erant illic. Idcirco autem fit ista uarietas nominum, quia Hebreis multis in locis per consonantes solummodo scribunt subtractis uocalibus, atque ita secundum arbitrium legentis pronuntiatur non uno semper eodemque modo. Ostenditur autem in eodem oppido palatium Melchisedech regis, ex magnitudine ruinarum ostendens ueteris operis excellentiam. Ad quam ciuitatem, siue oppidum, legitur Iacob descendisse, qui fuit in terra Chanaam regionis Sichem. Considerandum quoque est, quod Abraham de cede hostium reuertens, quos persecutus est usque Dan, non in uia reuersionis habuit Hierusalem, sed potius Salem oppidum supra memoratum. Primum quidem Melchisedech,  qui interpretatur rex iustitie; deinde autem et rex Salem, quod est rex pacis, sine patre, sine matre, sine genealogia, neque initium dierum neque finem uite habens. Sepius autem beatus Apostolus Melchisedech in typum Domini saluatoris introducit; quamuis enim pene omnes sancti et patriarche et prophete priores in aliqua re figuram Domini saluatoris expresserint, hinc tamen Melchisedech specialius, qui non fuit de genere Iudeorum, in typum precessit sacerdotii Filii Dei, de quo dicit Deus Pater in psalmo CIX: Tu es Sacerdos in eternum secundum ordinem Melchisedech. Ordinem autem eius multis modis interpretari possumus, sicut supra dictum est, scilicet quod solus rex fuerit et sacerdos, et ante circumcisionem functus sacerdotio, ut non gentes a Iudeis, sed Iudei a gentibus  sacerdotium acceperint; neque unctus oleo uisibili, ut Mosaica precepta constituunt, sed oleo exsultationis, fideique puritate; neque carnis et sanguinis uictimas immolauerit, sed pane et uino, simplicique et puro sacrificio Christi dedicauerit sacerdotium. Sed primus, ut Apostolus dicit, in hoc assimilatur Filio Dei, quia interpretatur rex iustitie. Melchon etenim, siue Melchi, regem sonat; Sedech uero iustus, siue iustitia: et quis est uerus rex iustitie, nisi Christus? qui dicit in psalmo, Ego autem constitutus sum rex ab eo. Ipse enim iuste et recte regit, et gubernat electos suos, iustitie amatores effectos. Deinde autem assimilatur Filio Dei per id quod dicitur rex pacis, quod pertinet ad Christum: Salem quippe interpretatur pax. Christus igitur nos iustificat, qui est rex iustitie, et ipse pacificat  omnia que in celis et que in terris sunt, qui nascendo et moriendo, resurgendo atque ascendendo, pacem attulit mundo, qui secundum diuinitatem sinc fine et sine initio rex est, ex eterno Patre eternus, quamuis ex temporali matre temporalis esset: sicut istius Melchisedech non legimus initium uel finem in Scriptura sacra: sic non legimus Filii Dei initium uel finem: non est enim aliquid horum in natura deitatis: et in hoc est similitudo, quod nec illius, nec istius initium legitur uel finis. Illius autem, quia non est scriptum; istius quidem, quia omnino non est: neque enim sub quo natus est Melchisedech legitur, neque quando mortuus est narratur; sed subito introducitur, sicut et Elias. Nec omnino credendum  est quod Melchisedech sine patre aut sine matre esset, cum Christus quoque secundum utramque naturam et matrem habuerit, et patrem; sed propterea hoc dicitur de illo, quia subito introducitur in diuina Scriptura, sicut diximus, et genealogia illius non commemoratur: de quo et dicitur, Assimilatus autem Filio Dei, in his omnibus superius dictis, manet sacerdos in eternum. Non in se, sed in Christo. Nam Melchisedech mortuus est, sed figura eius eternaliter in Christo manet. Similitudo autem hic non pro etate ponitur, sed pro figura. Intuemini autem quantus sit hic, cui decimas dedit de precipuis Abraham patriarcha. Conuertit sermonem suum ad eos qui gloriantur se filios esse Abrahe, et nobilitatem generis ab illo ducere se iactant: unde in Euangelio  Domino eum preponere conabantur, dum dicerent: Nunquid tu maior es patre nostro Abraham, qui mortuus est? Ut ergo illorum superbiam confunderet Apostolus, dixit: Intuemini, et attendite diligenter, quantus fuerit hic Melchisedech, sacerdos Dei summi, cui decimas dedit Abraham patriarcha de precipuis, id est de melioribus spoliis. Quibus uerbis uult ostendere, maioris dignitatis fuisse et honoris Melchisedech quam Abraham; ac per hoc maius et sanctius fore sacerdotium Christi quam Iudeorum: quasi diceret: Quem uos hominibus excellentiorem omnibus estimatis, hic decimas obtulit Melchisedech, qui in figura Christi precessit. Et quidem de filiis Leui sacerdotium accipientes, mandatum habent decimas sumere a populo secundum legem, id est a fratribus  suis: quanquam et ipsi de lumbis exierint Abrahe. Tanta  est excellentia sacerdotii, ut etiam ipsi qui eumdem habuerant progenitorem et ab uno patre descenderant propter excellentie meritum, quo meliores erant fratribus suis, ut pote Aaron, qui inter mortuos et uiuentes stans, iram Domini placauit, sacerdotii dignitatem mererentur adipisci: ac propterea nisi maioris dignitatis esset Melchisedech quam Abraham, nequaquam Abraham alienigene decimas dedisset, sicut Aaron maioris meriti fuit, quam fratres illius tribuum reliquarum; dicit ergo: Et quidem de filiis Leui accipientes sacerdotium, sicut accepit Aaron et filii eius, mandatum et preceptum habent secundum legem, sumere decimas a populo, quasi meliores illis, et hoc a fratribus suis, cum unum eumdemque  habuissent progenitorem: iuxta quod Apostolus manifestat, dicens: Quanquam et ipsi fratres Leui de lumbis exierint Abrahe. Cuius autem generatio. Id est Melchisedech. Non annumeratur in eis. Id est, in filiis Leui. Decimas sumpsit ab Abraham, et hunc. Hoc est, Abraham. Qui habebat promissiones. De Filio Dei. Benedixit. Ille Melchisedech. Hic ostendit incircumcisum sacerdotem sacerdote circumciso multo esse sublimiorem. Quomodo ergo hec ostendit? utique quia ipse Leui, ex quo sacerdotale genus ortum est, decimatus est a Melchisedech in lumbis progenitoris sui; iamque erat Abraham circumcisus: iamque promissiones de Christo acceperat, quod in semine eius benedicerentur omnes gentes, quando  benedictus est a Melchisedech sacerdote incircumciso, dans ei decimas totius prede. Benedicens autem eum Melchisedech ait: Benedictus Abraham Deo, quo protegente hostes in manu eius sunt, et alia, que sequuntur in eodem loco. Sine autem ulla contradictione, quod minus est, a meliore benedicitur. Quasi diceret: Omnibus luce clarius uidetur quod minor a maiore benedicitur. Unde Abraham quasi minor, a Melchisedech tanquam a meliore benedicitur, uel benedictionem percepit: proinde maior est ac melior typus Christi quam illius qui promissiones de Christo habebat. Et hic quidem morientes homines decimas accipiunt: ibi autem contestatur, quia uiuit. Et ut ita dictum sit, per Abraham et Leui, qui decimas accepit, decimatus est. Hic, inquit, hoc est in presenti  seculo, uel in templo, quod adhuc stabat, morientes homines, filii uidelicet Leui, qui mortales ac moribundi sunt, decimas accipiunt. Ibi autem, id est in alia uita: in loco ubi dicitur de Christo: Tu es sacerdos in eternum: contestatur Deus Pater cum iuramento, quia uiuit Christus. Unde dicit Psalmista: Iurauit Dominus et non penitebit eum: tu es sacerdos in eternum secundum ordinem Melchisedech. Adhuc enim in lumbis. Hoc est, in propagine seminis. Patris erat. Leui. Quando obuiauit ei Melchisedech. Quomodo dicit Leui decimatum esse a Melchisedech, cum necdum natus esset, presertim cum et filius fuerit naturalis Iacob? utique non in se est decimatus, sed in Abraham, de cuius progenie descendit, quando Abraham decimas obtulit Melchisedech,  in illo omnes filii eius dederunt. Quapropter dicit Apostolus, Qui decimas in filiis suis a fratribus accepit, decimatus est per Abraham, siue in Abraham. Quibus uerbis declaratur, quia nisi sacerdotium Melchisedech, qui in figura Christi sacerdotium precessit, maioris dignitatis non esset, nequaquam Abraham, omnesque filii eius ab illo decimati essent: dum enim sacerdotium a sacerdotio decimatur, maioris dignitatis unum altero ostenditur. Si ergo consummatio per sacerdotium Leuiticum erat, populus enim sub ipso legem accepit: quid adhuc necessarium secundum ordinem Melchisedech alium exsurgere sacerdotem, et non secundum ordinem Aaron dici? Translato enim sacerdotio, necesse est ut legis translatio fiat. Hic incipit iam plenius differentias Noui Testamenti  ostendere, dicens: Si consummatio, id est perfectio uite atque iustificationis, per sacerdotium Leuiticum fuit, quid necesse fuit alium exsurgere sacerdotem secundum ordinem Melchisedech? Namque Aaron primum post legem datam sacerdotem fuisse de tribu Leui nulli dubium est: ideo sacerdotium quo functus est, Leuiticum nominauit sacerdotium. uel certe quia ipse Leui in filiis functus illo sacerdotio est: nam nepotes illius susceperunt illud, Moyses scilicet et Aaron cum reliquis fratribus ex eadem tribu: nam genuit Caah, Caah uero Amram, Amram autem Moysen et Aaron. Ideo dicit populum sub illo sacerdotio legem accepisse, quia Moyses et Aaron principes erant illis temporibus in populo, quia ipsam legem  administrauerunt de tribu sacerdotali existentes: ergo sacerdotio Leuitico multo melior est ordo sacerdotii Melchisedech, qui typum gerebat sacerdotis nostri: nequaquam enim dixisset, Secundum ordinem Melchisedech, si illud sacerdotium Aaron melius esset, sub quo populus Iudeorum legem accepit. Si autem sacerdotium legis translatum est ad Christum secundum ordinem Melchisedech, necesse est ut et legis translatio fiat: hoc est, a lege Moysi necesse est transire ad legem Euangelii: neque enim potest sine lege sacerdos, et sine testamento esse, et sine preceptis. Summis nisibus laborat Apostolus, ut a lege Moysi faceret transire ad legem Euangelii, a carnalibus ad spiritalia. In quo enim hec dicuntur, de alia tribu est, de qua nullus altario presto fuit.  Manifestum est enim quod ex Iuda ortus sit Dominus noster: in qua tribu nichil de sacerdotibus Moyses est locutus. In quo enim  hec dicuntur? Id est, de quo hec dicunt, quod est, sacerdos in eternum secundum ordinem Melchisedech? Dominum significant Saluatorem de alia tribu esse, quam de sacerdotali, de illa uidelicet, de qua nullus altario presto fuit: hoc est, de tribu Iuda: non autem ordine tantummodo, neque testamento uel preceptis mutatum est, sed etiam tribu, et quomodo translatum est sacerdotium de tribu in tribum: de sacerdotali uidelicet ad regalem: ut eadem ipsa sit sacerdotalis et regalis in Christo, qui est rex et sacerdos. Intuere mysterium. Primum fuit regale sacerdotium Melchisedech, secundum consequentiam huius sermonis; secundum autem  fuit sacerdotium solummodo sacerdotale in Aaron; tertium iterum fuit regale sacerdotium in Christo, sicut et primum. Unde Ecclesia modo regale sacerdotium habet, dicente Petro apostolo: uos genus sanctum, regale sacerdotium. Tribus ergo Iuda, ex qua Dominus ortus est per Mariam uirginem, cum semper regia esset, nunquam sacerdotalis, in Christo fuit utrumque et regalis et sacerdotalis: translato ex toto sacerdotio a tribu Leui, que antea sacerdotalis erat. Et amplius adhuc manifestum est, si secundum ordinem Melchisedech exsurgat alius sacerdos, qui non secundum legem mandati carnalis factus est, sed secundum uirtutem uite insolubilis. Contestatur enim. Deus Pater, loquens ad Filium. Quoniam tu es sacerdos in eternum secundum ordinem Melchisedech.  Defectus dictionis isto in loco habetur satis necessarius: quapropter dicatur ita: Et amplius adhuc manifestum est: subaudi, destructum esse sacerdotium legis, per hoc quod Christus non secundum ordinem Aaron dicatur sacerdos esse in eternum, sed secundum ordinem Melchisedech: per hoc, quia de tribu Leui non fuit. Quod enim dicit: Si secundum ordinem Melchisedech exsurgeret alius sacerdos, non dubitatiue loquitur, sed affirmatiue: quasi diceret, Amplius adhuc per hoc demonstratur destructum esse sacerdotium legis: quia secundum ordinem Melchisedech surrexit Christus alius sacerdos, qui non secundum carnalis mandati legem factus est sacerdos, sicut Aaron. Legem carnalis mandati uocat, quia ex  maxima parte carnalis erat, carnalia precipiens in circumcisione, in mundatione corporis, in hostiis et oblationibus, in discretione ciborum, dierum ac temporum, dicens: Mane extra castra: laua corpus tuum: offer hoc uel illud: abstine ab his cibis: obserua ista tempora ceteraque his similia, que omnia morte finienda erant. Christi autem sacerdotium spiritale est, et secundum uirtutem uite insolubilis, id est secundum potentiam uite indeficientis: que nullo mortis interuentu solui poterit: habet enim Christus in se uitam insolubilem: quia quamuis ad tempus mortuus esset carne, tamen in eternum diuinitate uiuit, et insuper humanitate, postquam uictor a mortuis resurrexit. Unde Deus Pater contestatur iurando, quia uiuit, dicens per Psalmistam:  Tu es sacerdos in eternum. Reprobatio quidem fit precedentis mandati. Hoc est legis Moysi. Propter infirmitatem eius et inutilitatem. Infirmitatem in hoc loco habebat lex, quia operantes se non ualebat iuuare; inutilitatem uero, quia nemini regnum celorum ualebat aperire. Unde sequitur: Nihil enim ad perfectum adduxit lex. Quid enim nichil profuit lex? profuit quidem aliquid corpora mundando, peccata quedam relaxando: sed nichil ad hoc profuit, ut perfectos facere potuisset seruientes in ea, quoniam grauiora peccata non tollebat, nec ianuam patrie celestis alicui aperiebat: quapropter reprobata est, ut gratie Dei daretur locus, in qua perfectio constat: utilis quidem fuit fidem habentibus in Christo; non illis qui totam spem suam in carnalibus obseruationibus  ponebant. Introductio uero melioris spei. Subaudi, est modo in gratia. In qua. Spe. Proximamus ad Deum. Habuit quidem lex spem, sed non talem qualem gratia prestitit: sperabant enim beneplacentes, legemque custodientes possidere terram, iuxta illud: Si uolueritis, et audieritis me, bona terre comedetis; nichilque erumnosum pati, prospere uiuere, sicut dictum est: Qui fecerit eam, uiuet. Hic autem speramus, quia plangentes et euangelica precepta custodientes, non terram possidebimus, sed celum. Insuper etiam, quod celum multo melius est, speramus proximi Deo consistere, ad ipsum solium paternum peruenire, et ministrare ei cum angelis, iuxta quod Saluator dixit in Euangelio: Fulgebunt  iusti sicut sol in regno Patris sui, eruntque sicut angeli Dei in celo. Hoc uero sacerdotium per quod hanc gloriam possessuri sumus, non est sine iureiurando, ut firmam Dei promissionem credamus. Unde Apostolus subdit, Et quantum est. Subaudi, firmum istud sacerdotium Christi, de quo loquimur, utique multum: quia, Non sine iureiurando, firmatum est. Alii quidem sine iureiurando sacerdotes facti sunt. Ut Aaron filiique eius, quibus Deus non iurauit quod esset sacerdos in eternum secundum ordinem legis. Hic autem cum iureiurando. Sacerdos factus est. Per eum. Hoc est per Deum Patrem. Qui dixit ad illum: Iurauit Dominus, et non penitebit eum. Id est, non mutabit iuramentum suum. Quoniam tu es sacerdos in eternum, secundum ordinem Melchisedech.  In tantum melioris testamenti sponsor. Siue promissor. Factus est iehsu. Subaudi, inquantum cum iureiurando Dei Patris suum sacerdotium tenet, inquantum sacerdotium Christi, quod iuramento Dei est sancitum, sua dignitate precellit etiam gratia Euangelii legem Moysi. Et alii quidem plures facti sunt sacerdotes. Secundum legem. Idcirco quod morte prohiberentur permanere: hic autem. Christus, cui Pater dixit cum iureiurando: Tu es sacerdos in eternum. Eo quod permanet in eternum, sempiternum habet sacerdotium. Duas hic ponit differentias beatus Apostolus: quia sacerdos noster non habet finem, sicut sacerdotes legis, et quia cum iureiurando suum sacerdotium possessurus est. Quia enim sacerdotes legis mortales erant, plures facti sunt in ipsa lege,  sicuti Aaron et filii eius: ideo quod morte preuenti, prohiberentur permanere in sacerdotio: mortuis enim patribus, succedebant filii in locum ipsorum: iehsu autem solus, quia immortalis est, sempiternum habet sacerdotium; nec ullum habere poterit subsequentem: eo quod ipse maneat in eternum. Sequitur: Unde et saluare in perpetuum potest accedentes per semetipsum ad Deum, semper uiuens ad interpellandum pro nobis. Unde, inquit, quia Christus in eternum manet, et sempiternum habet sacerdotium, semper interpellat pro nobis, semperque potest saluare. Quod uero quidam codices habent, Accedens per semetipsum ad Deum; quidam uero plurali numero, Accedentes: utrumque recipi potest. Christus ergo pontifex noster non per alium pontificem maiorem  ipse accedit ad Deum Patrem, sed per semetipsum: ideoque potest saluare in se credentes. Potest et ita intelligi, quod dicit: Saluare in perpetuum potest accedentes per semetipsum ad Deum: nam quia puri homines sumus, per illum accedimus ad Deum Patrem , dirigentes per illum preces nostras ad Patrem. Unde sacerdotes Ecclesie altari assistentes dicunt: Suscipe, Domine, preces populi tui, per Dominum nostrum Iesum Christum Filium tuum. Et quia semper uiuit, semper interpellat pro nobis. Alii uero pontifices quia semper non erant, semper non interpellabant. Interpellat autem pro nobis per hoc quod humanam naturam assumpsit pro nobis, quam assidue ostendit uultui Dei pro nobis, et miseretur  secundum utramque substantiam. Talis enim decebat ut nobis esset pontifex sanctus, innocens, impollutus, segregatus a peccatoribus, et excelsior celis factus. Non eramus digni, nec promerebamur talem habere pontificem: sed necesse erat nobis, ut talem haberemus pontificem, qui esset sanctus in interiore homine, innocens manibus, impolluto corpore, segregatus a peccatoribus; idem ab omni peccato immunis, et a conuersatione peccatorum separatus. In hoc enim fuit separatus, quia alii homines cum peccato concipiuntur, et nascuntur, atque ab hoc seculo cum peccato transeunt: hic autem sine peccato est conceptus, sine peccato est natus, et sine peccato ab hoc mundo transiit: quoniam peccatum non fecit, nec dolus inuentus est in ore eius. Factus  est excelsior celis, quando quadragesimo die admirande sue resurrectionis super omnes celos et super omnes ordines celestium spirituum eleuatus est ad consessum paterne maiestatis, ubi nunc sedet in plenitudine honoris, glorie. Potest et ita intelligi, quod dixit: Talis nobis decebat, ut esset pontifex, quasi diceret: Iudei uelut serui timore legis Deo seruientes legales pontifices habuerunt, sibi conseruos mortalesque ac peccatores, qui pro semetipsis similiter indigebant offerre: nos autem quibus dictum est: Iam non dico uos seruos, sed amicos meos, et quia filii Dei sumus, seruiendo illi amore filiationis, decet ut habeamus pontificem immortalem, segregatum a peccatoribus. Sequitur: Qui non haberet quotidie necessitatem, quemadmodum sacerdotes,  legis, prius pro suis dilectis hostias offerre, deinde pro populi: hoc enim fecit semel se offerendo. Dominus noster iehsu Christus quid fecit? utique obtulit sacrificium non pro suis delictis, sed pro nostris, et semel hoc fecit, non amplius, quia semel mortuus pro peccatis nostris, et iam non moritur, mors illi ultra non dominabitur. Magnitudinem Christi sacrificii hic ostendit, quod semel oblatum tantum preualuit, quantum omnia sacrificia legalia non ualuerunt: unum enim fuit et semel oblatum, et sufficit in sempiternum ad tollenda omnia peccata credentium. Pontifices autem Iudeorum peccatores erant, et ideo necesse habebant pro suis delictis hostias offerre, et idcirco sacrificia illa hominem iustificare non poterant, quia inconueniens erat ut pro homine  rationali irrationale animal offerretur. Querebatur pontifex sine peccato, et hostia rationabilis, nec inueniebatur: inuentus est unus sine peccato Deus et homo, et obtulit seipsum rationabile sacrificium pro salute hominis rationalis. Lex enim homines constituit sacerdotes infirmitatem habentes. Et dixit Dominus ad Moysen: Unges Aaron et filios eius mihi in sacerdotes: sed quia illi infirmitatem, hoc est peccata habebant, ut pro populi, ita pro suis delictis hostias offerrent. Iste autem tam potens est, ut non indigeret pro se offerre, sed insuper semel oblato sue carnis sacrificio omnium saluti sufficeret. Sermo autem iurisiurandi qui post legem est, Filium in eternum perfectum. Subaudi, ostendit, siue perfectum constituit sacerdotem, non infirmitate grauatum,  sicut lex constituit suos post legem; factus est sermo Dei Patris ad Dauid de Christo cum iureiurando, ubi dicitur: Iurauit Dominus, et non penitebit eum, tu es sacerdos in eternum. Ponit hic Apostolus Filii nomen ad distinctionem seruorum, qui fuerunt in lege: quia serui infirmi fuerunt, siue quia peccatores, siue quia mortales erant; Filium uero perfectum ostendit, quia semper uiuit et sine peccato est.



CAP. uIII.

Capitulum autem super ea que dicuntur. Hoc est, repetitio super ea que dicuntur de Christo: quo dicto significat aliquid summum et magnum, et quasi recapitulatione precedentis dispositionis ad rem ipsam deducit auditorem. Talem habemus pontificem. Subaudi, qualem superius diximus, sanctum uidelicet, innocentem, impollutum, segregatum a  peccatoribus, et qualem adhuc dicturi sumus in sequentibus. Qui consedit in dextera sedis magnitudinis in celis, sanctorum minister, et tabernaculi ueri, quod fixit Deus, et non homo. Sedem magnitudinis in celis debemus accipere plenitudinem paterne maiestatis, in qua Filius Dei sedet: que etiam designatur per dexteram: nec est pueriliter accipiendum, quod Deus Pater dexteram aut sinistram habeat, qui spiritus est omnia implens: ut ita sedeat Filius in dextera illius, sicut solet sedere filius iuxta patrem suum regem. Sed, sicut diximus, plenitudinem maiestatis summamque gloriam beatitudinis et prosperitatis, debemus per dexteram intelligere, in qua Filius sedet. Sedere autem pro habitare ponitur. Pontifex ergo noster, qui consedit in summa gloria paterne  maiestatis in celis, sanctorum minister est: quod duobus modis accipi potest. ueniens quippe Dominus in mundum per incarnationis exhibitionem, ministrauit sanctis apostolis aliisque fidelibus, etiam qui adhuc futuri sunt, panem refectionis uerbi spiritalis, et potum doctrine euangelice, dicens: Si quis sitit, ueniat ad me, et bibat, et: uenite ad me, omnes qui laboratis et onerati estis, et ego reficiam uos. Ministrauit illis etiam documentum fidei et gratiam baptismatis, et insuper, quod maius fuit, sacramentum redemptionis per passionem suam, et cognitionem mysteriorum in lege et prophetis, ac post ascensionem ministrauit electis suis, apparens in mundo. Dicatur et aliter: Sanctorum minister erit in futurum, quando semetipsum ministrabit illis, et cognoscent  eum cum Patre et Spiritu sancto sicuti est: scilicet cum dederit regnum suum Deo et Patri. Unde in Euangelio de se sub persona patrisfamilias loquens, dicit: Amen dico uobis, quod precinget se et faciet illos discumbere, et transiens ministrabit illis. Transire enim dicitur, quia electos suos de iudicio ad regnum transire faciet, uel ad contemplationem humanitatis in diuinitatis sue cognitionem nos eleuabit. Ministrabit illis, cum se et Patrem cum Spiritu sancto eis manifestabit: nam cibus et uita illorum uisio sancte Trinitatis erit, sicut ipse dicit ad Patrem: Hec est uita eterna, ut cognoscant te cum Spiritu sancto, et Iesum Christum quem misisti, unum et uerum Deum. Tabernaculi quoque ueri minister est, quod constituit siue composuit Deus, et non homo:  id est, celi, quod nobis ipse administrat, ut claritate siderum illius illustremur. Tabernaculum enim quod Beselehel composuit in deserto, siue quod templum Salomon fecit in terra repromissionis, non fuit uerum; et uetustate consumptum est, nec semper durare potuit: ideoque tabernaculum uerum celum uocat, quoniam in eternum stabit, nullaque uetustate consumetur. Potest et altiori sensu intelligi, ut tabernaculum uerum accipiantur anime sanctorum, quibus ipse Filius Dei gaudia patrie celestis administrat, et in quibus habitare dignatur: iuxta quod per Prophetam dicit: Inhabitabo in illis et inambulabo. Et Apostolus, In interiore homine habitare Christum per fidem in cordibus nostris; et, Templum  Dei sanctum est, quod estis uos. Omnis enim pontifex ad offerenda munera et hostius constituitur: unde necesse est et hunc habere aliquid quod offerat. Non potest esse sacerdos, nisi habeat quod offerat: pontifices enim ueteris sacerdotii secundum preceptum legis munera et hostias pro populi offerebant delictis; Christus uero in sempiterna diuinitatis sue natura cum non haberet quod offerret, sumpsit ex nobis quod pro nobis offerret: id est carnem humanam, seipsum uidelicet, quem obtulit in ara crucis. Quid ergo tam aptum immolationi, quam caro rationalis pro irrationali? et quid tam mundum pro mundandis, quam carnem sine ulla contagione et immaculatam offerre? Et quoniam quatuor in omni sacrificio consideranda sunt, uidelicet, cui offeratur,  a quo offeratur, quid offeratur, pro quibus offeratur, hec etiam possumus hic reperire satis eleganter: quia enim nulli sacrificium debetur, nisi soli Deo, Pontifex noster mundam hostiam pro nobis Deo Patri obtulit. Idem existens sacerdos ad sacrificium, offert etiam sacrificium Deo Patri acceptum per Ecclesiam suam. Dum ergo nos offerimus sacramenta corporis eius, ipse offert. Si ergo esset super terram. Subaudi sacerdos terrenus secundum ordinem Aaron. Nec esset sacerdos. Secundum ordinem Melchisedech. Cum essent. Sacerdotes Leuitici generis. Qui offerrent secundum legem munera, qui exemplari et umbre deseruiunt celestium, sicut responsum est Moysi, cum consummasset. Ac perfecisset. Tabernaculum. Oraculi. Si esset terrenus pontifex super terram, sicut Aaron, uel alius secundum ordinem Melchisedech,  immortalis et sine peccato, qui sacrificiis potuisset mundare genus humanum, perfectumque reddere, non esset utique sacerdos secundum ordinem Melchisedech in eternum: quia satis essent, qui offerrent legalia munera. Sed quia Aaron et filii eius mortales erant et peccatores, quapropter non poterant genus humanum perfectum reddere; ideo uenit Christus sine peccato qui in eternum suum sacerdotium teneret, suoque sacrificio genus humanum perfectissime mundaret: non talis quales illi fuerunt qui exemplari et umbre deseruiunt celestium. Exemplar est figura et similitudo, per quod alia res ostenditur: sicut imago expressa in pariete  exemplar est et figura ueri luminis. Sacerdotes igitur Iudeorum exemplari, id est figure et umbre celestium mysteriorum deseruiebant, quia omnia illa similitudines et figure erant istorum que in Ecclesia modo in ueritate aguntur. Celestia autem mysteria dicit spiritalia, que obseruatores suos in ueritate ad celestia ducunt. Nonne celeste altare est fides nostra, in qua offerimus quotidie orationes nostras Deo? uide, inquit, omnia facito secundum exemplar quod tibi ostensum est in monte. Quoniam auditus noster minus aptus esse uidetur ad disciplinam perci piendam quam uisus, non enim ita animo commendamus que audimus, quomodo illa que ipso uisu percipimus. Ideo non solum auditu, uerum etiam uisu demonstratum est Moysi a Domino in monte,  quod erat facturus cooperante Beselehel, unde dicit: uide ut omnia facias secundum illam similitudinem que tibi in monte ostensa est. Quod autem dicit intelligendum est tam de tabernaculi constructione uasorumque eius quam de sacrificiis et hostiis que ibi oblaturi erant. Nunc autem melius sortitus est ministerium. Sacerdotii uidelicet dignitatem. Quanto et melioris testamenti mediator est: quod in melioribus repromissionibus sancitum est. Hoc est firmatum, statutum et corroboratum. uides  quanto melior ista celebratio illa que tunc temporis agebatur, siquidem illa ad exemplar et figura est, ista ueritas, sicut in Euangelio loquitur: Lex per Moysen data est, gratia et ueritas per Iesum Christum facta est. Nunc, hoc est in nouissima mundi etate, tanto melius  ministerium sortitus est sacerdotii Christus, quam fuisset illud legale, quanto et melioris testamenti mediator est: quanto meliora sunt celestia terrenis, eterna temporalibus, tanto melioris testamenti dator est iehsu, et tanto melioribus promissionibus confirmatum est. Istud testamentum etenim temporalia ac terrena promittebat, dicens: Si uolueritis et audieritis me, bona terre comedetis; et: Obserua que precipio tibi, ut sis longeuus super terram; ceteraque iis similia promittens temporalia atque terrena. Nouum uero, quod per Christum datum est, promittit ac tribuit celestia et terrena, uitamque perfectam per gratiam baptismatis, et fidem dominice passionis, et remissionem omnium peccatorum. Et: Qui crediderit et baptizatus fuerit, saluus  erit; et: Quia erunt electi sicut angeli Dei in celo. Et insuper quod maius est, quod dicitur in Euangelio Ioannis: Quotquot  receperunt eum, dedit eis potestatem filios Dei fieri. Ecce quomodo melioris testamenti mediator et dator est Christus, et quomodo melioribus promissionibus confirmatum est. In hoc quoque melius sacerdotium sortitus est, quia illud fuit temporale, istud eternum. Illud non poterat hominem iustificare, nec regnum celorum suis obseruatoribus reserare; istud uero et perfecte iustificat hominem, statimque regnum celorum aperit. Mediator autem testamenti appellatur Dominus, quia sicut Moyses mediator fuit inter Deum et populum, uerba Dei ad populum referens, iterumque populi ad Deum, ita et Christus uerba Dei Patris nobis retulit,  iterumque nostra refert ad illum. Transiens Apostolus a sacerdote et sacrificio, tunc demum et testamenti differentiam facit, dicens: Nam si illud prius. Testamentum. Culpa uacasset, non utique secundi. Testamenti. Locus inquireretur. Hoc est, si illud testamentum legis peccata posset auferre, ut obseruatores sui inculpabiles essent, non secundi Testamenti locus relinqueretur, sed quia illud non fuit perfectum, illo sublato inuentus est locus aptus secundi Testamenti. Sequitur: uituperans enim eos. Id est, non approbans dignos laude. Dicit. Per prophetam. Ecce dies ueniunt, dicit Dominus, et consummabo super domum Isrel, et super domum Iuda, testamentum nouum. Quantum ad litteram pertinet, per domum Isrel  decem tribus intelliguntur, que separauerunt se a domo Dauid temporibus Ieroboam; per domum autem Iuda, due tribus, Iuda et Beniamin cum tribu sacerdotali, que adheserunt domui Dauid. Altiori autem intellectu per utramque domum debemus intelligere omnes tam ex Iudeis quam ex gentibus credentes, qui Deum recte confitendo, quod interpretatur Iudas, ueri Isrelite, hoc est Deum mente uidentes sunt, quibus Deus perfecit atque compleuit Testamentum nouum, gratiam scilicet Euangelii. Testamentum autem nouum dicitur, ad differentiam ueteris. Ut uero altius dicamus, uetus Testamentum ad hoc dicitur, eo quod hominem in uetustate peccati positum nouum reddere non ualebat. At uero nouum Testamentum est dictum, eo quod ueterem, id est  peccato ueteris hominis Ade commaculatum, nouum efficiat in baptismate per fidem dominice passionis, quod non est simile Testamento ueteri, quod fecit cum patribus eorum, quia illud terrena promittebat ac temporalia, et precipiebat carnalia, istud uero eterna et celestia promittit, precipiens spiritalia. Quod uero dixit, In die qua apprehendi manum illorum, ut educerem eos de terra Aegypti, magnam familiaritatem suam omnipotens Deus ostendit, quam exhibuit illi populo: more enim mulierum loquitur sermo diuinus, que solent paruulorum manus apprehendere, et plerumque ad se conducere, plerumque etiam huc illucque sustentando illos ne labantur, ut pote firmos gressus adhuc non habentes, sic omnipotens Deus, cum ille populus puerilis ac paruulus  esset, quia neque gressus bone operationis habebat, neque fortitudinem, qua se posset exsoluere de iugo opprimentium, tetendit ei manum suam, magnum uidelicet auxilium pietatis sue, et extraxit eum de fornace ferrea, trahens ad cognitionem suam, et amplexus gratissimos, simulque deducens per deserti uastitatem, introduxit in terram omnibus meliorem. Sed quia non permanserunt in testamento eius, hoc est, non seruauerunt quod preceptum est eis in Testamento, neglexit eos, hoc est, dimisit eos ire secundum desideria cordis eorum, iuxta quod Psalmista dixit. Notandum autem quia, cum dixisset sermo diuinus, Perficiam testamentum, addidit: Non secundum testamentum quod feci cum patribus eorum. Ne forte Iudei possent oblatrando dicere illud testamentum  destruendum esse, de quo dixit Abrahe, In semine tuo benedicentur omnes gentes, discrete manifestauit de quo loqueretur, cum subintulit: In die qua apprehendi manum illorum, ut educerem eos de terra Aegypti, quoniam ipsi non permanserunt in testamento meo, et ego neglexi eos, dicit Dominus. De lege enim hoc dixit, quam quinquagesima die egressionis illorum de terra Aegypti datam esse constat in monte Sinai, in qua non permanserunt patres eorum, sed fecerunt uitulum in Oreb, et adorauerunt. Nam illud quod pepigit cum Abraham, in Christo completum est, in quo benedicentur omnes gentes. Quia hoc est testamentum quod disponam domui Isrel. Omnibus scilicet credentibus. Post dies illos, dicit Dominus,  dabo leges meas in mente eorum, et in cordibus eorum superscribam eas: et ero eis in Deum, et ipsi erunt mihi in populum. Et non docebit unusquisque proximum suum, et unusquisque fratrem suum, dicens: Cognosce Dominum, quoniam omnes scient me a maiore usque ad minorem eorum: quia propitius ero iniquitatibus eorum, et peccatum eorum non memorabor amplius. Magna distantia inter legem et legem, inter scripturam et scripturam, inter doctores legis doctoresque Euangelii, inter litteram et gratiam spiritalis intelligentie. Nam littera legis scripta est in tabulis lapideis, gratia autem spiritalis intelligentie data est fidelibus per Spiritum sanctum in corde, per quem Spiritum caritas Dei diffusa est in cordibus fidelium. Hoc autem quod dicit, Dabo leges meas in mente eorum,  et in cordibus eorum scribam eas, specialiter ad SS. apostolos pertinet, qui gratiam Noui Testamenti non habuerunt scriptam in tabulis lapideis, neque in membranis, sed in mente et cordibus suis diuinitus habuerunt exaratam. Primum quidem dominicam passionem, quando  ascendit in montem, ibique cum eis illum prolixum sermonem habuit ubi institutio totius perfecte uite continetur. Secundo uero post resurrectionem suam, quando  aperuit eis sensum, ut intelligerent omnia que scripta erant in lege Moysi, et prophetis, et Psalmis de ipso. Deinde uero decimo die ascensionis sue discunt quidquid mortalibus de Deo sciendum erat. Quomodo possent euangeliste tanta miracula ac uerba celestia post eius ascensionem  scribere, nisi ea in cordium tabulis diuinitus exarata haberent? precipue B. Ioannes, qui 65 anno post Domini ascensionem Euangelium scripsit, quomodo posset tantam diuinitatem illius proferre, quam ipse Dominus eis protulit, maxime nocte qua comprehensus est? Nos autem partim in cordibus, plenius autem in membranis scriptum habemus, ab illis nobis relictum, ut in his meditando exerceamur. Quod autem subiungit: Non docebit unusquisque proximum suum, et unusquisque fratrem suum, dicens: Cognosce Dominum, non est ad presens tempus referendum, ubi inuicem docemur; sed, sicut dicit B. Augustinus, dum loqueretur propheta Ieremias de primo Domini aduentu, subito conuertit oculum mentis ad secundum, post quem nemo docebit proximum  suum, ut cognoscat Dominum: quoniam omnes electi, positi in eius contemplatione, uidebunt et cognoscent illum sicuti est: nam in presenti  docemur inuicem. Postea peccatorum illorum non erit memor: quoniam omnes exspoliati ab omni fece mortalitatis et corruptionis corporis immutabilitate atque peccato, resurrectionis gloria donati, fulgebunt sicut angeli Dei in celo. Dicendo autem nouum, ueterauit prius. Sumens Apostolus fiduciam et auctoritatem ex dictis propheticis, ubi dicitur: Consummabo testamentum nouum super domum Isrel, ostendit illud iam liquidius esse finiendum. Dicente  Deo per prophetam, Consummabo Testamentum nouum, ueterauit prius: hoc est in uetustatem  redegit, siue uetustum ostendit illud quod erat prius. Unde et subiungit: Quod autem antiquatur et senescit, prope interitum est. Quasi diceret, quia sermo diuinus per hoc quod dixit, Testamentum nouum futurum, ostendit uetustum esse prius. Datur igitur intelligi quia, si antiquatur et uetustum est prius Testamentum, in proximo est ut intereat finem que accipiat. Hoc uero intelligendum est non de preceptis uite ac morum, in quibus lex manet, concordans in Euangelio, sed de mandatis sacrificiorum carnalium. In quibus adueniente quem prefigurabant, finem acceptura erat lex.



CAP. IX.

Habuit quidem et prius iustificationes culture et sanctum seculare. Prius  Testamentum habuit iustificationes culture: quia per diuinum cultum  iustificabantur homines a leuioribus culpis. Habuit et sanctum seculare, in quo seculi homines, hoc est gentiles ad Iudaismum transeuntes recipiebat: patet etiam non solum Iudeis, sed etiam talibus gentilibus. Sanctum ergo seculare, locum uocat atriorum ubi gentiles stabant ad orandum post Iudeos. Tabernaculum enim factum est primum, in quo erant candelabra et mensa, et propositio panum, que sancta dicitur. Non de illo tabernaculo disputaturus hic Apostolus, quod Moyses fecit in eremo, ubi tantummodo unum candelabrum fuit: sed de templo quod postea Salomon edificauit in Ierusalem, ubi fuerunt plura candelabra. Unde quod primum dicit, non est referendum ad tempus, sed potius ad locum: dicit enim illud templum Salomonis beatus Apostolus  duo tabernacula; et primum quidem tabernaculum appellat illam partem templi ubi erant candelabra et mensa super quam ponebantur duodecim panes calidi, sex hinc, et sex inde; et super panes due patere auree plene thure, una hinc et hinc, et altera inde, erantque ibi a sabbato usque ad sabbatum. Erat etiam ibi altare aureum, ubi offerebatur incensum thymiamatis mane et uespere: cum qua parte templi comprehendit altare holocaustorum, quod erat sub diuo ante fores templi Domini, in quo tabernaculo licite ingrediebantur sacerdotes et reliqui ministri quotidie. Secundum autem tabernaculum uult intelligi sancta sanctorum, illam uidelicet partem templi que diuidebatur pariete 20 cubitorum, et uelo quod pendebat ante parietem, ubi intrinsecus  erat arca Moysi continens in se tabulas legis, et urnam auream in qua erat manna, uirga quoque Aaron que fronduerat: ipsa autem plano schemate erat facta, ideoque super illam erat tabula aurea, que appellabatur propitiatorium, eo quod inde loqueretur Dominus Moysi et sacerdotibus. Et super ipsam arcam erant duo cherubim, qui alis suis obumbrabant tabulam propitiatorii, uersisque uultibus respiciebant in propitiatorium. In istud secundum tabernaculum, hoc est in Sancta sanctorum, nemo ingrediebatur, nisi solus pontifex semel in anno. Accepto sanguine in uasculo ingrediebatur intra oraturus pro populo, septima decima uidelicet die septimi a festiuitate paschali, que dies quidem appellabatur Propitiationis.  In crastinum autem sequebatur festiuitas Tabernaculorum. Spiritaliter autem ad illud primum tabernaculum, ubi sacerdotes licite ingrediebantur, statum presentis Ecclesie significat, ubi sunt plura candelabra, sancti uidelicet predicatores, qui sibi et aliis lucent uerbo et exemplis. uel etiam ubi sunt dona Spiritus sancti, quibus fidelium corda illuminantur, qui per fidem in Ecclesia consistunt. Est et mensa Dei, uidelicet Scriptura, de qua Psalmista dicit: Parasti in conspectu meo mensam. Est et propositio panum in mensa, intellectus uidelicet sacre Scripture, quo quotidie reficiuntur anime fidelium. Possumus et panem intelligere corpus et sanguinem Domini, quod in ecclesia consecratur. Post uelamentum autem secundum tabernaculum est quod dicitur  Sancta sanctorum, aureum habens thuribulum, et arcam testamenti circumtextam ex omni parte auro, in qua urna aurea, habens manna, et uirga Aaron que fronduerat, et tabule testamenti. De his singulis, quomodo et qualiter essent ordinata, secundum litteram paulo superius elucidatum est: quapropter spiritalia mysteria uideamus. uelamentum post quod erat tabernaculum, quod appellabatur Sancta sanctorum causa sue dignitatis  significat celum, post quod Deus in interiora patrie celestis. Eleuato uelo ingrediebatur pontifex cum sanguine in Sancta sanctorum oraturus pro populo: et Dominus Pontifex noster cum sanguine passionis sue, eadem passione peracta reserato celo, Sancta sanctorum penetrauit, ubi assidue Deum Patrem  exorat pro nobis. In Sanctis sanctorum erat thuribulum, quia Christus in secretis patrie celestis consistit, per quem orationes nostras ad Deum Patrem dirigimus. Arca testamenti circumtexta ex omni parte auro, caro est Domini Saluatoris, qui auctor est utriusque testamenti, et qui interius plenus diuinitate, exterius refulgebat uirtute miraculorum uerborumque celestium. In auro solet claritas sermonis designari, sicut Sapientia dicit: Concupisce sapientiam sicut aurum. Urna aurea habens manna, Christus est, in quo manna diuinitatis est, qui dixit: Ego sum panis uiuus, qui de celo descendi. uirga Aaron que fronduerat, sacerdotum dignitas, que semper floret in Christo, siue potentia imperialis est. Due tabule testamenti in arca duo sunt testamenta consistentia.  Sequitur: Super que erant. Hoc est, super arcam. Cherubin glorie obumbrantia propitiatorium. Duo cherubin tegentia  duo sunt testamenta, in quibus plenitudo est scientie, que tegunt Christum, qui est propitiatio pro peccatis: quia in diuina Scriptura latet. De quibus omnibus. Quid mysterii in se habeant. Non est modo dicendum per singula. Fortassis ideo reticuit, quia multis sermonibus opus habebant: siue quia necdum erant capaces omnia portare. His uero ita compositis. Et ordinatis, que diximus esse tam in primo tabernaculo quam in secundo: hoc est, in Sancta sanctorum. In priori quidem tabernaculo, hoc est in illa parte templi ubi et altare incensi erat, et  ante cuius etiam fores erat altare holocaustorum. Semper introibant sacerdotes sacrificiorum officia consummantes. Non est ita intelligendum, quod in templo super altare incensi hostias offerrent aut ibi perficerent sacrificia uictimarum; sed potius sacrificiorum officia possumus accipere incensum, ad quod offerendum semper ingrediebantur sacerdotes mane et uespere; siue consummato et perfecto sacrificio ante templum in altari holocaustorum semper ingrediebantur in templum cum incenso. Potest et tertio modo intelligi, ut, sicut superius diximus, cum templo altare etiam holocaustorum comprehenderit, ac per hoc a parte totum uoluit comprehendere: utrumque tamen pro uero accipi potest. In hoc secundo autem semel in anno solus pontifex non sine sanguine quem  offerret pro sua et populi ignorantia. Secundum tabernaculum, in quod solus pontifex cum sanguine ingrediebatur significat interiora patrie celestis. Ille uero pontifex designat Christum, qui semel ingressus est Sancta sanctorum intra uelum impleta passione sua: ut assistat nunc uultui Dei pro nobis orans, non pro suis, sed pro nostris delictis. Nisi forte dicatur orare pro suis, propter communionem quam habet cum corpore suo, quod est Ecclesia: unde dicit in passione: Deus meus, Deus meus, quare me dereliquisti? Longe a salute mea uerba delictorum meorum. Que sunt enim uerba delictorum, nisi corporis eius, quod nos sumus? ipse enim peccatum non fecit, nec dolus inuentus est in ore eius. Hoc significante Spiritu sancto nondum propalatam esse sanctorum  uiam. Id est, hoc significante Spiritu sancto ad Moysen, nondum uenisse Christum, qui semel cum sanguine passionis sue ingrederetur celorum secreta. Quasi diceret aliis uerbis, Ideo solus pontifex cum sanguine intrabat semel in Sancta sanctorum, ut discamus, quia celeste regnum inaccessibile erat adhuc mortalibus, quoadusque ueniret Christus, qui expleta passione aperiret nobis ianuam patrie celestis, reserato uelo, id est celo: nondum enim manifesta erat sanctorum uia, ingrediendi in patriam celestem; siue non manifestata intelligentia: quia ignorabant homines quid significarent illa mysteria. Nec putemus illuc nos non posse ingredi, quia pontifex noster prior ingressus est: ipse namque dicit ad Patrem: Pater, uolo, ubi ego sum, et isti sint mecum.  Et alibi: Ubi ego sum, illic et minister meus erit. Et quia adhuc templum stabat, quando Apostolus ista loquebatur, et munera legalia, quamuis sine causa, ibi offerebantur, ideo subiunxit, dicens: Adhuc priore tabernaculo habente statum: que. Subaudi res. Parabola est. Hoc est figura et similitudo. Temporis instantis. Siue presentis: quod enim agebatur in templo tunc temporis, figura erat et similitudo istius ueritatis que etiam in Ecclesia complebatur. Sequitur: Iuxta quam. Subauditur parabolam siue figuram. Munera et hostie offeruntur. Adhuc ibi a sacerdotibus. Que. Munera, uel hostie. Non possunt perfectum facere seruientem iuxta conscientiam. Conscientia dicitur cordis scientia, per quam intelligitur  mens hominis. Illa  munera carnalia non poterant perfectum reddere seruientem in lege perfectione mentis, quia non ualebant mentem iustificare, dum non tollebant peccata: neminem enim ad perfectum adduxit lex, sed in quibus ex maxima parte mundatio legis constabat, subsequenter ostendit, inquiens: Solummodo in cibis, et in potibus, et uariis baptismatibus, et iustitiis carnis. Subaudi, uidebatur perfectum facere seruientem. Usque ad tempus correctionis. Id est meliorationis et emendationis. Impositis. Istis iustitiis carnis. He iustitie carnales in differentia ciborum, et potuum, ac uariorum baptismatum, siue lauationum, usque ad tempus dominici aduentus imposite fuerunt, sicut et reliqua que in figura agebantur: Domino autem adueniente,  correcte sunt, hoc est emendate, et in melius mutate. Nam per munda animalia, que lex precipit ut edantur, significantur, munda opera; per immunda uero animalia, immunda opera intelliguntur, a quibus abstinendum est. Per potus uero mundos, doctrinam ecclesiasticorum uirorum; per immundos uero, doctrinam hereticorum nichilominus intelligere debemus. De baptismatibus uero Iudeorum plenius in Euangelio Marci legitur, ubi uituperabant Pharisei Dominum et discipulos eius. non lotis manibus manducare: omnes enim lauationes eorum nomine baptismi designat. Aliquando aut manus solummodo lauant, aliquando pedes, aliquando totum corpus, quando aut aliquid immundum contingunt, aut etiam si ad mortuum ingrediuntur: sed frustra lauant  manus atque corpus, dum contemnunt fonte Saluatoris ablui; nam quod Propheta dicit: Lauamini, mundi estote, et mundamini qui fertis uasa Domini, illi solummodo carnaliter intelligebant: cum potius de lauatione baptismatis Christi et munditia operum dictum sit. Ista omnia imposita erant usque ad tempus correctionis, hoc est ad tempus dominici aduentus: postea uero immutata sunt a Christo in melius; quia dum carnaliter obseruabantur, munditiam corporis adimplebant; dum uero spiritaliter ceperunt obseruari, munditiam anime pariter ceperunt obseruare. Christus autem assistens Pontifex futurorum bonorum, per amplius et perfectius tabernaculum, non manu factum, id est non huius creationis. Pontifex Iudeorum qui semel in anno cum sanguine  introibat intra uelum in Sancta sanctorum, oraturus pro populo, Christum Dominum significabat, sicut iam multis in locis declaratum est: qui cum sanguine passionis sue, reserato celo, ingressus secreta patrie celestis, ubi nunc assistit uultui Dei pro nobis. Pontifex autem futurorum bonorum duobus modis appellatur. Futura enim bona que ipse nobis administrauit, fuerunt uerba celestia, natiuitas ipsius, baptismus, passio, resurrectio, remissio peccatorum, perfectaque iustificatio: que idcirco futura bona appellantur, uel quia mysteriis prefigurata sunt, uel etiam quia predicta sunt in diuinis oraculis. Altiori autem intellectu futura bona possumus accipere, gaudia patrie celestis, que nobis per Christum ministrata sunt: unde et Pontifex appellatur, eo quod  pontem, id est uiam iustitie ad patriam celestem ascendendi nobis exhibuerit. Alia translatio habet, Christus adueniens Pontifex futurorum: nisi enim aduenisset, nequaquam futura bona nobis administrasset, neque assisteret uultui Dei pro nobis. Notandum quia non dixit simpliciter Apostolus illum assistere, sed per tabernaculum: usus etiam comparatiuo gradu, dicens: Amplius et perfectius: tabernaculum autem per quod assistit Deo Patri, humanitas illius: quoniam nisi homo fieret, nequaquam Deo Patri assistere posset. Tabernaculum ergo, corpus Domini amplius est tabernaculo Moysi, tabernaculo quoque Salomonis: quia illa manibus carnalium hominum facta sunt: hoc uero intra uterum uirginis sine semine uiri, totius Trinitatis opere effigiatum  est: siue in hoc amplius et maius illis tabernaculis, quia diuinitas uerbi, que tota non potest comprehendi in tabernaculo manu facto, in illo homine plenissime requiescit: perfectius siue sanctius in hoc est illis tabernaculis, quia neutrum illorum sibi ministrantes sanctificare, perfectosque facere potest. Quod dixit, Non manu factum, exposuit ipse dicens: id est, non huius creationis cuius nos sumus, quia non fuit uirili semine concretum. Iste est lapis quem uidit Daniel abscissum de monte sine manibus, hoc est de populo Iudeorum natum sine semine uiri et coitu masculi. Neque per sanguinem hircorum aut uitulorum, sed per proprium sanguinem introiuit semel in sancta eterna redemptione inuenta. Non cum sanguine legalium animalium, a quo perfecte iustificatio  non poterat dari, sed cum sanguine passionis sue introiuit in patriam celestem: quo sanguine omnes sunt redempti perfecteque iustificati, non temporali, sed eterna redemptione: de hac redemptione dicitur per Zacariam: uisitauit nos, et fecit redemptionem plebis sue. Redemptio autem ad captiuos pertinet, et nos captiui eramus, captiuati a diabolo, in primo parente nostro. Si enim sanguis hircorum et taurorum, et cinis uitule aspersus inquinatos sanctificat ad emendationem carnis, quanto magis sanguis Christi, qui per Spiritum sanctum semetipsum obtulit immaculatum Deo, emundabit conscientiam nostram ab operibus mortuis ad seruiendum Deo uiuenti! Si sanguis animalium irrationabilium poterat carnem emundare, et sicut tunc temporis uidebatur, sanctificabatur,  si quis immundus aspersus fuisset illo sanguine: multo magis sanguis Christi poterat mundare animam, et plenissime iustificare; sed ne quis putaret plenam iustificationem et emundationem prouenire aspersione illius sanguinis legalis, subintulit Apostolus carnis emundationem secundum legem per illum dari: quasi diceret, Sanctificatur quidem caro, et emundatur, propter legis preceptum: sed tamen anima non expiatur. Addidit quoque differentie causam, per quam demonstrauit illum sanguinem animalium non esse immaculatum, dicens de Christo: Qui per Spiritum sanctum semetipsum obtulit immaculatum Deo. Spiritus sanctus qui repleuit illum hominem in utero uirginali, custodiuit eum ut absque peccato ab hoc mundo transiret, essetque immaculatum  sacrificium, in odorem suauitatis Deo Patri. Emundabit conscientiam nostram, id est mentem nostram. Ab operibus mortuis. Opera mortua sunt peccata que animam occidunt: sicut enim anima uiuit uirtutibus, que opera uite appellantur: ita moritur uitiis et peccatis, simulque trahitur ad mortem eterne perditionis, et bene dixit, ab operibus mortuis: si quis enim in lege tangebat mortuum, polluebatur, tamen aspersione sanguinis postea mundabatur: similiter qui imitatus fuerit opus mortue anime, inquinatus, tamen per fidem dominice passionis mundatur. Qui enim tetigerit picem, inquinabitur ab ea: hoc est, si per penitentiam et gratiam baptismatis quis fuerit ablutus ab operibus mortuis, si eadem iterum attigerit, contaminabitur. Sequitur:  Ad seruiendum Deo uiuenti. Hic aptissime ostendit quia opera mortua habentes non possunt seruire uero et uiuo Deo, quia illa mortua sunt et falsa: si enim qui mortuum aut aliquid immundum tangebat, non oportebat eum intrare in templum: quanto magis quis mortua opera habens, non poterit intrare in celum? Et ideo noui Testamenti mediator est, ut morte intercedente. Siue interueniente. In redemptionem earum preuaricationum que erant sub priori Testamento, repromissionem accipiant, qui uocati sunt eterne hereditatis. Ubi enim testamentum, mors necesse est intercedat. Seu interueniat. Testatoris. Testamentum enim in mortuis confirmatum est alioquin. Id est aliter. Nondum ualet. Firmum est testamentum Dum uiuit. Ille. Qui testatus est. Leges humanas hic  uidetur Apostolus tangere que solent testamentum, quod alter alteri facit de hereditate sua firmum facere, quousque testator ipsius testamenti morte interueniente discesserit; mortuo uero illo testatore qui testamentum fecit, omnino iam firmum manet. In hunc modum testamentum uite eterne, quod a Christo accepimus, non aliter nobis firmum manere poterit, nisi ipse morte sua illud roborasset. Tantum enim erat peccatum nostrum, ut aliter non potuissemus redimi et saluari, nisi unigenitus Dei Filius pro nobis moreretur; et quia ad illud consequendum quod ipse promiserat, indigni eramus, ipse nobis morte sua mediator factus est, ut per suam mortem indebitam, illam que nobis debebatur auferret. Et quia fortassis poterant multi minus perfecti dubitare  de promissionibus Domini, maxime ex eo quod mortuus est, quasi infirmus, beatus Apostolus exponit exempla, ex communi consuetudine legum humanarum ostendens quia non uiuentibus testatoribus, sed morientibus, firmantur testamenta, fortitudinemque accipiunt: quandiu enim uiuit testator, potest immutare sententiam suam; quapropter uolens Apostolus esse firmum testamentum quod Christus nobis dimisit, idem dicit, inquiens: Christus noui Testamenti mediator est, ut morte sua interueniente in redemptionem illarum preuaricationum que non poterant auferri et deleri in priori Testamento, delete autem sunt per passionem, ut repromissionem eterne hereditatis accipiant illi qui uocati sunt eterna uocatione: nam non loquitur hic de  generali uocatione, de qua Dominus ait: Multi uocati, sed pauci electi; sed de illa de qua idem egregius predicator ait, loquens de electis: Quos presciuit, hos et predestinauit; et quos predestinauit, hos et uocauit; et quos uocauit, hos et iustificauit. Titulum autem eterne hereditatis ex parte in presenti seculo iam possidemus, nobis a Domino datum Euangelium, uidelicet illius quod obseruatores suos eternaliter cum Deo facit uiuere: gratiam Spiritus sancti, remissionem peccatorum, cognitionem suam et pacem, quam nobis reliquit pergens ad passionem: Pacem  relinquo uobis. Istum quidem hereditatis titulum quasi arrham in presenti habemus, sed perfectius nobis supplebitur cum erit Deus omnia in omnibus, cum tradiderit Christus regnum Deo et  Patri, cum fuerimus perducti ad gaudia patrie celestis, in qua futuri sunt electi sicut angeli Dei in celo uidentes Deum sicuti est. Et hec erit perfecta hereditas electorum, quam Christus in morte sua confirmauit. Unde nec primum quidem sine sanguine dedicatum est. Id est, confirmatum et consecratum. Lecto enim omni mandato legis a Moyse uniuerso populo, accipiens sanguinem uitulorum et hircorum cum aqua et lana coccinea et hyssopo, ipsum quoque librum et omnem populum aspersit. Omnia ista in figura agebantur: nam uitulus ille, qui plerumque sacerdotis erat, Christum significabat, qui uerus Sacerdos existens uitulum, hoc est, semetipsum obtulit Deo Patri in ara crucis. Iste est uitulus quem pater mactauit pro reuersione filii prodigi. Hircus quoque qui  pro peccato offerebatur, eumdem Christum significat, qui pro peccatoribus oblatus est: iuxta quod idem Apostolus alias ait: Eum qui non nouerat peccatum, Deus Pater pro nobis peccatum fecit: hoc est hostiam pro peccato; quod enim uetus Testamentum sanguine respersum est ad confirmationem, similiter et populus typice significabatur sanguine passionis Christi nouum Testamentum confirmandum, et populum credentem mundandum. Aqua autem qua populus aspergebatur, aqua est baptismatis, qua fideles perfunduntur. Lana coccinea caritatem Christi, qua pro nobis passus est, et de qua alibi dicitur: Sic Deus dilexit mundum, ut Unigenitum suum daret pro mundo. Hyssopus herba humilis est, et in petra nascens, per quam humilitas designatur Christi et  fortitudo, qua interiora nostra purgantur: nam huius herbe genere pulmonum uitia solent curari. Potest et per hyssopum penitentia intelligi, que fortiter peracta interiora uitia mentis purgat. Dicens: Hic sanguis testamenti quod mandauit ad uos Deus. Quasi diceret: hec est confirmatio huius testamenti quod mandauit ad uos Deus: iste sanguis prefigurabat illum sanguinem qui de latere Christi in cruce manauit: hoc sanguine Christus et nos aspersit, et testamentum suum confirmauit, sicut ipse dixit Hic est sanguis noui Testamenti, in remissionem peccatorum. Etiam tabernaculum et omnia uasa ministerii sanguine similiter aspersit. Tabernaculum illi intelligendi sunt de quibus per prophetam Deus dicit: Inhabitabo illis, et inambulabo; et de quibus Apostolus alibi  dicit: Templum Dei sanctum est, quod estis uos. uasa uero diuersa fideles sunt Ecclesie diuersa officia habentes: quidam etenim sunt uasa predicationis, sicut Paulus, de quo Dominus ad Ananiam ait: uas electionis est mihi iste. Quidam uero diuersos gradus ac uaria officia habent, que idem egregius commemorans dicit: Alii datur per Spiritum sermo sapientie, alii sermo scientie, alii prophetia, alii genera linguarum, alii gratia curationum, et alii atque alii diuersa dona habent, que singulis horum diuidit Spiritus sanctus prout uult. Tabernaculum ergo et omnia uasa illius sanguine asperguntur, quia uniuersalis Ecclesia cum omnibus sibi ministrantibus sanguine passionis Christi mundatur. Et omnia pene in sanguine mundantur, secundum legem: et sine sanguinis  effusione non fit remissio. Quare dixit: Pene in sanguine mundantur omnia, secundum legem: et sine sanguinis effusione non fit remissio? quoniam in illis non erat perfecta mundatio, neque perfecta remissio; corpora enim, quantum ad legem pertinet, mundabantur aspersione, siue effusione sanguinis animalium, leuiaque peccata relaxabantur; sed in hoc quia maiora crimina non tollebat, neque perfectum hominem reddebat, non erat perfecta mundatio: perfecta autem mundatio et remissio in sanguine Christi consistit, qui pro nobis fusus est in remissionem peccatorum; sine cuius sanguinis effusione nemo redimitur. Necesse est ergo exemplaria quidem celestium his. Sacrificiis et aspersionibus. Mundari: ipsa autem celestia melioribus hostiis mundantur quam istis. Sacrificia  legalia exemplaria, id est figuram et similitudinem uocat; ista autem, que modo in ueritate in Ecclesia celebrantur, celestia appellat, id est spiritalia, quoniam spiritualiter sunt agenda; siue celestia, eo quod illos qui in ueritate ea celebrant, ad celestia perducant. Exemplaria, inquit, celestia mysteriorum ac rerum que in lege agebantur, in figuram istorum que modo in Ecclesia complentur, necesse erat talibus sacrificiis typicis et aspersionibus figuratiuis, que uera prefigurabant, in lege uti. Ipsa autem celestia, id est spiritalia, que in ueritate modo in Ecclesia celebrantur, melioribus hostiis mundantur istis legalibus: sanguine uidelicet passionis Christi. Nam quia querebant uera sacrificia, quibus perfecte possent  homines mundari, nec inueniebantur, necesse fuit tandiu manere illa, quousque uera uenirent. Non enim in manufacta iehsu introiuit, exemplaria uerorum; sed in ipsum celum, ut appareat nunc uultui Dei pro nobis. Non introiit, inquit, iehsu in manufactis: subaudi, que sunt exemplaria uerorum. Manufacta appellat Sancta sanctorum, que primum manibus Beselehel facta sunt in eremo, ac postea similiter manibus operariorum in templo Salomonis, in que non introiit iehsu, sed in ipsum celum, quod non est manibus hominum factum, sed iussione et uoluntate Dei uerbi extentum. Igitur illa fuerunt exemplaria et figura uerorum: quia ista uera Sancta sanctorum prefigurabant, que Christus semel intrauit. Introire autem Iesum dicimus secundum id quod homo est;  nam secundum quod Deus est, ubique est, et omnia implet, nec in manufacta hominum introiit, sed in ipsum celum, iussione Dei creatum; nec hanc solam differentiam ostendit, sed etiam pontificem proximum factorem, ut appareat uultui Dei pro nobis: hoc est, ut seipsum exhibeat presentie paterne, nobisque illum propitium reddat. Unde Ioannes dicit: Aduocatum habemus apud Patrem Iesum Christum, et ipse est propitiatio pro peccatis nostris. Neque ut sepe offerat semetipsum, quemadmodum pontifex intrat in Sancta per singulos annos in sanguine alieno. Alioquin oportebat eum frequenter pati ab origine mundi. Non est Christus ad hoc ingressus in Sancta sanctorum, ut sepe semetipsum offerat, quemadmodum pontifex Iudeorum ingrediebatur in Sancta per singulos annos:  neque cum sanguine alieno, sed cum suo: quo niam ipse, qui est sacerdos et sacrificium, semel semetipsum obtulit in ara crucis; at uero resurgens iam non moritur: mors ei ultra non dominabitur: nec est necesse ut amplius moriatur; quoniam ad salutem omnium credentium satis sufficit una passio eius. Alioquin: hoc est, si aliter esset, ut semel passus non prodesset, sepius oportebat eum crucifigi ab origine mundi: hoc est, quot fuerunt electi, et quot futuri sunt, pro singulis mori illum oporteret, si eos redimere uellet: sed noluit nisi tantum semel mori, quia una morte illius redemptio facta est. Nunc autem semel in consummatione seculorum. Hoc est, in fine seculorum, in nouissima etate. Ad destitutionem peccati per hostiam suam apparuit. Hoc est, per corpus  suum, quod fecit hostiam pro peccato. Semel  in fine seculorum ad hoc apparuit, ut per hostiam suam destrueret peccatum: merito tunc apparuit, quando multa erant, ut ostenderet diuitias gratie sue; si enim in principio fieret, fortassis nullus crederet, et hoc semel in consummatione peccatorum per proprium sanguinem, non per alienum. Et quemadmodum statutum est hominibus semel mori, post hoc autem iudicium: sic et Christus semel oblatus ad multorum exhaurienda peccata; secundo sine peccato apparebit exspectantibus se in salutem. Sicut hominibus statutum est ac decretum, ut non possint mori, nisi semel; postea autem accipiunt iudicium: hoc est, prout unusquisque gessit in corpore, siue bonum, siue malum: sic et Christus semel oblatus est  a semetipso ad multorum tollenda peccata; nec potest amplius mori, sed neque indigemus. Notandum autem, ad multorum tollenda peccata illum esse oblatum, et non omnium: quia non omnes credituri sunt. Tale quid et ipse Dominus apostolis: Hic est sanguis meus noui Testamenti, qui pro uobis et pro multis effundetur in remissionem peccatorum. Quod autem sequitur: Secundo sine peccato apparebit exspectantibus se in salutem, tale est ac si diceret: Primum quidem apparuit ille per hostiam suam, hoc est per corpus mortale, quod fuit hostia pro peccato; secundo autem apparebit sine hostia pro peccato: quia non erit iam hostia pro peccato, sicut prius fuit: non enim poterit deinceps mori. Sicut enim unusquisque  nostrum post mortem recipit iuxta opera sua, ita Christus deuicta morte, et adepto regno, secundo apparebit exspectantibus se in salutem, ut iuste uindicet suos, qui iniuste passus est ab alienis. Melior est hec apparitio exspectantibus se in salutem, quam communis uisio, de qua dicitur: uidebit eum omnis oculus, et qui eum pupugerunt. Hoc est ergo secundo apparere sine peccato, iam non uideri in similitudine carnis peccati; sed nec aliorum peccata portantem in corpore suo super lignum, sicut in primo aduentu fecit; nec interuenire amplius pro peccatis, sed uindictam exercere in peccatores.



CAP. X.

Umbram enim habens lex futurorum bonorum, non ipsam imaginem rerum, per singulos annos eisdem ipsis hostiis quas offerunt indesinenter, nunquam  potest credentes perfectos facere. Ordo uerborum est: Habentes lex umbram futurorum bonorum, non ipsam imaginem rerum, nunquam potest accedentes ad se perfectos facere eisdem ipsis hostiis quas offerunt indesinenter per singulos annos. Futura bona duobus modis intelligenda sunt: uidelicet uel sacramenta que in ueritate in Christo et in Ecclesia completa sunt, que futura erant, ut uenirent, uel etiam gaudia patrie celestis. Umbram autem uocat figuram et similitudinem; imaginem autem pro ueritate ponit. Multifariam autem sacramenta Christi et Ecclesie ostendebat, donec ueniret ipsa ueritas Christus, qui interiorem eiusdem figure sensum data gratia Spiritus sancti, Ecclesie sue patefaceret, simulque moriendo in creatura omnia illa sacramenta reuolaret.  Nunquam autem potuit accedentes ad se perfecte mundare eisdem ipsis hostiis, quas semper offerebant ipsi sacerdotes per singulos annos; easdem ipsas hostias irrationabiles offerebant omnibus annis: arietes uidelicet, boues, hircos, turtures et columbas. Sequitur: Alioquin cessassent offerri: ideo quod nullam haberent ultra conscientiam peccati cultores illius semel mundati: sed in ipsis commemoratio peccatorum per annos singulos fit. Alioquin, hoc est, si ab omnibus peccatis liberati essent, et cessassent offerri ille hostie, eo quod nullam haberent ultra conscientiam, id est memoriam et recordationem peccatorum illorum a quibus cultores illius semel mundati essent; sed quia hoc non potuit fieri, et  nunquam potuerunt maiora et criminalia peccata illis sacrificiis mundari, fit per singulos annos commemoratio peccatorum in ipsis hostiis, uerbi gratia: Si obtulisset quis presenti anno hostias pro peccato aut adulterii, aut sacrilegii, aut parricidii, necesse erat ut omnibus annis id ageret: quoniam non poterat perfecte expiare ab illo piaculo: proinde accusatio peccatorum fuit, quod fiebat, non solutio. Accusatio infirmitatis, non uirtutis ostensio. In eo enim quod offerebatur, redargutio peccatorum, in eo quod semper offerebatur, redargutio infirmitatis eiusdem sacrificii. Propter quam causam imperauit semper offerri? Propter infirmitatem: quia non poterat perfecte mundare, ut et memoria et redargutio peccatorum fieret. Quid ergo dicendum est? nunquid et sacerdotes  nostri quotidie idem non agunt, dum non offerunt assidue sacrificium? Offerunt quidem, sed ad recordationem mortis eius: et quia nos quotidie peccamus, et quotidie indigemus mundari: quia ille non potest iam mori, dedit nobis hoc sacramentum corporis et sanguinis sui, ut sicut passio illius redemptio et absolutio fuit mundi, ita etiam ista oblatio, redemptio et mundatio sit omnibus in uera fide offerentibus, bonamque intentionem habentibus. In hoc enim differt ab illo ueteri sacrificio sepius repetito istud nostrum, quod similiter repetitur: quia istud est ueritas, illud figura: istud perfectum reddit hominem, illud minime: et istud non causa infirmitatis sue repetitur, quod non possit perfectam salutem conferre: sed in commemorationem passionis  Christi, sicut ipse dixit: Hoc facite  in meam commemorationem. Et una est hec hostia, non multe, sicut ille erant. Quomodo una est, et non multe, cum a multis diuersis in locis diuersisque temporibus offeratur? Aptissime ergo animaduertendum est, quia diuinitas uerbi Dei, que una est, et omnia replet, et tota ubique est, ipsa facit ut non sint plura sacrificia, sed unum, licet a multis offeratur: et sit unum corpus Christi cum illo, quod suscepit in utero uirginali, non multa corpora: nec nunc quidem aliud magnum, aliud minus, aliud hodie, aliud cras offeremus, sed semper idipsum equam magnitudinem habens: proinde unum est hoc sacrificium Christi, non diuersa, sicut illorum erant. Nam si aliter esset, quoniam multis in locis offertur, multi  essent Christi: quod absit. Unus ergo ubique est, et hic plenus existens, et illic: plenum unum corpus ubique habens. Et sicut qui ubique offertur, unum corpus est, non multa corpora: ita etiam et unum sacrificium. Sequitur: Impossibile est enim sanguine taurorum et hircorum auferri peccata. Que ratio esse poterat ut rationalis homo sanguine irrationalis animalis mundaretur? Quapropter leuiora peccata purgabantur, corpusque mundabatur, quantum ad legem pertinet: tamen impossibile erat criminalia et grauiora peccata illis sacrificiis mundari: unde neminem ad perfectum adduxit lex. Ideo ingrediens mundum dixit: Hostiam et oblationem noluisti: corpus autem aptasti mihi. Holocautomata pro peccato non tibi placuerunt. Tunc dixi: Ecce uenio, in capite  libri scriptum est de me, ut faciam, Deus, uoluntatem tuam. Anteriores hostie ostenduntur his uerbis inutiles esse ad integram perfectamque mundationem, et forma magis fuisse, nec esse acceptabiles Deo, quoniam ab initio non placuerunt ei: non enim putandum quod omnipotens Deus nidore carnalium et concrematione animalium unquam delectatus fuerit: licet legatur odoratus esse odorem suauitatis, sed fide et desiderio offerentis: unde per Ieremiam dicit: Holocautomata uestra non sunt accepta mihi, et uictime uestre non placuerunt mihi. Et per Isaiam: Non offeratis  ultra sacrificium; incensum abominatio est mihi: qui mactat bouem, quasi qui excerebret canem. Sed questio hinc potest oriri non modica: Quare imperauit ut offerri debuissent, si illi  non placuerunt, nec uoluntatis illius fuit. Que gemina solutione potest solui. Considerans omnipotens Deus animos Iudeorum pronos ad colenda idola, et ritum gentium imitandum, imperauit eis multa sacrificia offerre; ne otiosi sine sacrificiis sedentes in cultum deorum alienorum, dum uidissent alios offerre, inciderent; maluitque sibi offerri a se creata, quam idolis demoniorumque portentis; imposuitque illis seruitutem, non iustificationem, quia non est eius uoluntas talia offerri. Tali modo et egregius predicator, ut pote Creatorem creatura sequens, suis in dictis peregit, dicens: uolo omnes homines esse sicut meipsum, id est, castos, continentesque. Et iterum: uolo, inquit, iuuenes nubere, filios procreare, propter fornicationem et  adulterium. Ecce duas uoluntates constituit; sed tamen non sunt eius ambe. Primum dicens: uolo omnes homines esse in continentia sicut meipsum, uoluntatem suam expressit. Secundo uero: uolo iuuenes nubere, indulgentie causa taliter locutus est, propter fragilitatem carnis. Similiter non erat uoluntas omnipotentis Dei talia sacrificia offerri, sed propter illorum infirmitatem precepit. Unde superius dixit, quia non solum non uoluit, sed nec desiderauit. Potest et ita solui: Ut quia futurum erat uerum sacrificium Christi in Ecclesia, preceperit typum et figuratiua sacrificia precedere: et reuera ita necesse erat ut, sicut uerbis prenuntiabatur, ita etiam et mysteriis presignaretur, quatenus a figuratitiis transirent ad ueritatem. Sed quia illi non placuerunt  illa sacrificia, aduenit iterum, de quo Apostolus ait: Ideo, inquit, quia impossibile erat sanguine hircorum auferri peccata, et quia non placebant Deo talia sacrificia, ingrediens mundum, non dubium quin Christus dicit. Ingressio autem ista nichil est aliud nisi missio eius, apparitio eius, uidelicet humanitatis. Quando enim qui ubique presens erat, sed tamen inuisibilis, factus postea homo uisibilis mundo apparuit, quodammodo ubi erat, illuc ingressus est. Et quid dicit Deo Patri? Hostiam, inquit, et oblationem noluisti: corpus autem aptasti  mihi: illud tibi offeram sacrificium acceptum. Holocautomata pro peccato non tibi placuerunt. Tunc dixi: Ecce uenio per incarnationis mysterium, ut meo sacrificio redimam genus humanum. Holocaustum dicebatur  sacrificium, quod totum cremabatur in altari, quasi totum incensum; nam , holon, dicitur totum, , caustum uero incensum: sicut holouitreum totum uitreum. Sed si holocautomata pro peccato non ei placebant, queri potest quomodo mundabantur? Ad quod respondendum est, quia fide et penitentia digna mundabantur, sicut mundatus est Dauid a peccato adulterii atque homicidii: perfecta autem mundatio in Christi aduentu data est. In capite libri scriptum est de me, ut faciam, Deus, uoluntatem tuam. De huius libri capite diuersa doctoribus disputantur. Quidam enim intelligunt hic initium Genesis, ubi scriptum est: In principio: id est in Filio fecit Deus celum et terram. Quidam primum  psalmum, quem quidam referunt ad Christum: quidam ad quemlibet electum, in quo dicitur: In lege Domini uoluntas eius. Sed quia in his nichil de morte Christi prefiguratur, de qua Apostolus sermonem per totum hunc locum habet, melius uidetur intelligi de initio libri Leuitici dictum: qui liber cum totus de sacrificiis et hostiis contineatur, primum sacrificium de uitulo precepit offerri dicens: Si quis ex uobis hostiam offert Deo de pecoribus, masculum immaculatum offerat: hoc est uitulum de bubus, siue de armento. uitulus iste de bubus assumptus, atque in sacrificium oblatus, est Christus, de genere patriarcharum ortus, ac pro salute generis humani immolatus: uoluntas enim Dei Patris fuit, ut Filius sua passione genus humanum redimeret, unde ipse Filius  appropinquans passioni dicit: Sed ut cognoscat mundus, quia diligo Patrem; et: Sicut mandatum dedit mihi Pater, sic facio. Surgite, eamus hinc: id est, eamus ad passionem. Superius dicens, quia hostias, et oblationes, et holocautomata pro peccato noluisti, nec placita sunt tibi, que secundum legem offeruntur; tunc dixi: Ecce uenio, ut faciam, Deus, uoluntatem tuam. Aufert primum. Subaudi Testamentum, dum eius oblationes respuit. Ut sequens statuat. Scilicet Testamentum: id est, stare et permanere faciat. In qua uoluntate; Dei Patris, quam Filius adimpleuit. Sanctificati sumus. In baptismate. Per oblationem corporis Iesu Christi semel. Quod dicit semel, tale est ac si diceret: Sanctificati sumus in baptismate per passionem, quam Christus celebrauit semel. Et  omnis quidem sacerdos legis presto est. Altari. Quotidie ministrans, et easdem offerens hostias, que nunquam possunt auferre peccata. Subaudi criminalia atque capitalia. Hic autem. Haud dubium quin Christus. Unam pro peccatis offerens hostiam in sempiternum sedet ad dexteram Dei, de cetero exspectans, donec ponantur inimici eius scabellum pedum eius. Ministrare, siue offerre, signum ministrationis est, per quod intelligitur humilitas Christi. Ara uero signum est iudicantis et dominantis, ut ei ministretur; per quod ostenditur exaltatio et gloria Christi, qui humilis apparuit: nunc autem exaltatus super omnem creaturam, habitat in plenitudine maiestatis exspectans, et considerans tempus de reliquo quando iudicet. Et cuius rei causa fiat ista dilatio exponit, dicens: Ut ponantur  inimici eius scabellum pedum eius. Inimici eius sunt Iudei, heretici, et falsi Christiani, omnesque infideles, qui subiiciendi sunt potestati illius. Hic et necessaria subiectio potest intelligi, que pertineat ad reprobos in nequitia permanentes; et uoluntaria, que pertinet ad electos, qui deserentes uiam nequitie sponte subdunt se Christo. Illi sacerdotes Iudeorum multas quotidie offerendo hostias, non potuerunt auferre peccata: Christus autem semel semetipsum offerens, abstulit peccata mundi: sedet nunc in gloria Dei Patris. Una enim oblatione consummauit in sempiternum sanctificatos. Contestatur autem nobis Spiritus sanctus; postquam etenim dixit: Hoc autem testamentum, quod testabor ad illos post dies illos, dicit Dominus:  Dabo leges meas in cordibus eorum, et in mentibus eorum superscribam eas; et peccatorum et iniquitatum eorum non recordabor amplius. Contestatur, inquit, nos et Spiritus sanctus, id est, testimonio suo uerba nostra confirmat, non solum per Psalmistam, sed etiam per prophetam, quia ille hostie iam non sunt offerende. In sequentibus uerbis defectus est sententie satis necessarius, quapropter dicatur ita: Postquam enim dixit omnipotens Deus per prophetam Ieremiam: Hoc autem est testamentum quod testabor ad illos post dies illos, dicit Dominus: Dabo leges meas in cordibus eorum, et in mentibus eorum superscribam illas: statim subintulit: Et peccatum eorum non memorabor amplius, ostendens iam non fore deinceps necessarias hostias figuratiuas: quod etiam Apostolus  manifestat, dum subdit: Ubi autem horum. Peccatorum. Remissio, iam non est. Necessaria. Oblatio pro peccato. Nam postquam hoc testamentum adimpletum est, quod Deus per prophetam promittebat, statim ille hostie finem acceperunt: quia ueniente ueritate, umbra discessit. Notandum ergo quia ubi recordatio peccatorum non est, que in baptismate per fidem dominice passionis dimittitur, iam non est necessaria oblatio legis pro peccato. Habentes itaque, fratres, fiduciam in introitu sanctorum in sanguine Christi, quam initiauit nobis uiam nouam et uiuentem per uelamen, id est carnem suam, et Sacerdotem magnum super domum Dei. Hactenus ostendit pontificis et hostiarum, tabernaculi quoque et testamenti, atque repromissionis distantiam, multaque differentia: nunc inuitando hortatur  ad ea que per Christum in ueritate nobis aduenerunt, dans auctoritatem de magno Pontifice et dicens: Propterea, inquit, habemus plus fiducie per sanguinem Christi mundati, quam illi qui carnaliter hostias offerebant: quia hostia nostra uera et rationalis est. Intantum enim maiorem fiduciam habemus in ingressu celorum per sanguinem Christi, inquantum magis coheredes effecti sumus. Nullus ad dona Spiritus sancti peruenire ualebit, nisi per fidem, siue fiduciam, id est per uiam nouam et uiuentem, quam initiauit nobis Christus, hoc initium utendi dedit: uiam uero nouam dicit fidem, que per Christum data, siue exemplum humilitatis, per quod ipse perrexit, humilians semetipsum usque ad mortem. Possumus et nouam uiam accipere aditum patrie celestis nobis  per Christum reseratum: qui idcirco uia noua appellatur, quoniam nulli ante ingressibilis fuit. Dicendo autem, Nouam, conatur ostendere, cuncta maiora noua habere, siquidem nunc aperta est nobis uia fidei, per quam plenissimam iustificationem accipimus, et aperte sunt nobis porte celi, quod nemini antea concedebatur. uiuentem quoque eam appellauit, hoc est semper manentem et semper patentem, quoniam et fides recta eternaliter manebit, et porta celi semper patebit. Initiauit autem hanc uiam nobis Christus, id est dedicauit et confirmauit, seu dedit per uelamen, id est carnem suam. Idemque primo aperuit illam uiam, ascendendo ad patriam celestem, et ipse primo initium nobis dedit utendi. Caro autem  dominica non congrue nomine uelaminis designatur: quia sicut uelum celabat arcam, et ea que ultra erant, ita ultra illam diuinitas uerbi latebat. Et sicut per uelamen perueniebatur ad interiora, ita per humanitatem peruenitur ad diuinitatis cognitionem. Sacerdos autem magnus super domum Dei Christus intelligitur, qui est a Deo Patre constitutus super Ecclesiam; iuxta quod ipse dicit: Ego autem constitutus sum rex ab eo. Sequitur: Accedamus cum uero corde, et in plenitudine fidei, aspersi corda a conscientia mala, et abluti corpus aqua munda. Ex superioribus ista pendent, ubi dicit Apostolus: Habentes itaque, fratres, fiduciam in ingressu sanctorum per sanguinem Christi, accedamus ad Deum cum uero corde. Quid est in uero corde accedere ad Christum? Exposuit  subiungens: In plenitudine fidei, ut credamus resurrectionem generalem futuram; quasi diceret: Iam quia fiduciam habemus ingredi patriam celestem, non debemus hesitare, quod quorumdam sit resurrectio, quorumdam uero non; sed uera fide debemus credere omnes homines resurrecturos, quosdam ad gloriam, quosdam uero ad penam. Nam si quis de hoc hesitat, non habet ueram plenamque fidem. Potest et aliter intelligi: Plena fides est, que concipitur corde, confitetur ore, et operibus bonis exornatur. Hac fide accedendum est ad Dominum, quicunque uolunt introitum patrie celestis reserari. Necesse est ergo ut sint corda aspersi, id est mundati per corda a conscientia mala, a peccatis, a uoluntate mala, siue munda corda habentes; simulque ostendit quia non  fides sola, sed etiam uita cum uirtutibus queritur; quoniam fides sine operibus mortua est. Iudei corpora mundabant, non conscientiam. Et abluti, inquit, corpus, siue ablutum corpus habentes aqua munda, hoc est aqua baptismatis. Idcirco autem dicit corpus aqua baptismatis abluendum, quia dum corpus abluitur aqua, Spiritu sancto sanctificatur anima. Teneamus spei nostre confessionem indeclinabilem; fidelis enim est qui repromisit. Confessionem spei indeclinabiliter tenemus, si non desperamus de patria celesti, de omnibus que nobis promisit Dominus; uel si firmiter ea obseruamus que professi sumus in baptismate. Sicut enim fidelis et uerus remunerator est Christus in promissionibus, ita fideles uult nos esse in promissis nostris, que nouimus tempore baptismatis,  diabolo contradicere, Christo quoque seruire. Et consideremus inuicem in prouocationem caritatis et bonorum operum. Hoc est, consideremus diligenter inter nos, et quemcunque uiderimus maiorem caritatem habere, operibusque melioribus intentum, prouocemur illius exemplo, quatenus eum summopere imitemur: in eum intendamus ut diligamur; ex dilectione quippe bona opera procedunt. Quapropter bonum est magnum dilectionis, nichilque est bonum quod non per caritatem fit: quoniam plenitudo legis est dilectio. Non deserentes collectionem nostram. Id est congregationem fidelium. Sicut est consuetudinis quibusdam; sed consolantes. Subaudi nos inuicem. In hoc loco non solum admonuit, sed etiam culpauit,  et terruit unitatem caritatis scindentes: erant enim multi qui conturbabant congregationem fidelium, quasi non possent habitare inter illos causa sue sanctitatis, et deserebant collectionem illorum, habitantes soli, ut Deo liberius uiderentur uacare. Isti tales superbia distenti despiciebant ceteros et scindebant caritatem: quos Apostolus utrumque et admonet et terret, hortans ne deserant societatem fidelium, sed potius consolari simpliciores optent et suo exemplo confortari: tantum enim ualet societas fidelium, ut ubi duo uel tres congregati fuerint in nomine Saluatoris, ipse sit in medio eorum. Sequitur: Et tanto magis. Sectamini caritatem, uosque inuicem consolamini. Quanto uideritis appropinquare diem. Iudicii, in quo singulorum merita examinabuntur. uel extremum  diem uite nostre; dicit enim alio loco: Nihil solliciti sitis, Dominus enim prope est. uoluntarie enim peccantibus nobis post acceptam notitiam ueritatis. Id est post notitiam uere fidei gratieque baptismatis. Iam non relinquitur pro peccatis hostia. Sponte peccantibus nobis, et deliberate, postquam accepimus agnitionem uere fidei, et postquam mundati sumus in baptismate, non reseruatur ultra nobis hostia pro peccato, que pro nobis offeratur, sicut in ueteri Testamento donatum est, hostias sepius offerre pro peccato. Neque enim Christus, qui est hostia nostra, iterum immolandus est pro peccatis nostris: hoc enim semel factum est, et secundo opus non est, sed magis opus est post acceptam gratiam permanere in fide recta et munditia bonorum operum. Mundatus  es in baptismate; liber es a criminibus omnibusque peccatis; factus es filius Dei: si ad primum reuersus fueris, grauissimum te exspectabit iudicium sequens, nisi per dignam penitentiam reuocatus fueris. His autem uerbis non penitentiam excludit, neque propitiationem, que fit per penitentiam; neque repellit et deiicit per desperationem delinquentium; sed secundum excludit lauacrum baptismi. Non enim ita est inimicus saluti nostre, ut diceret, non esse ultra penitentiam, neque peccatorum remissionem; sed hostia, inquit, ultra non est; hoc est, crux ultra non est, ut iterum Christus crucifigatur, iterumque nos baptizemur. Nam sicut Christus semel mortuus est, et iam non moritur, ita et nos semel baptizati instar mortis eius et sepulture, sicut Apostolus alias dicit,  Consepulti cum illo per baptismum in morte, iam non possumus rebaptizari. Quanto magis ubi plures fuerunt, maior erit gratia eius in illis? Terribilis autem quedam exspectatio iudicii, et ignis emulatio, que consumptura est aduersarios. Aemulatio aliquando pro imitatione ponitur, aliquando pro inuidentia; hic autem pro consumptione et uindicta accipitur. Terret ergo Apostolus omnes, ut metuant post baptismi lauacrum ad uitia relabi: quia non possunt rebaptizari. Terret etiam, ut si peccauerint, penitentiam statim studeant agere dignam: quoniam quicunque penitentie medicamentum neglexerit, uindicta et consumptio ignis eterni deuorabit eum. Quapropter enusquisque ad penitentie, dum tempus habet, medicamenta  confugiat, ne igni tradatur eterno. Irritam quis faciens legem Moysi, sine ulla miseratione duobus uel tribus testibus. Scilicet conuictus. Moritur: quanto magis putatis deteriora mereri supplicia qui Filium Dei conculcauerit, et sanguinem testamenti pollutum duxerit, in quo sanctificatus est, et spiritui gratie contumeliam fecerit? Moysi dicitur esse lex ideo quia per Moysen data est a Domino: sicut et nos soliti sumus dicere in oratione dominica ad Dominum: Panem nostrum quotidianum da nobis hodie: non quod noster antea fuerit, sed cum ab illo datur, noster efficitur. Incutit autem Apostolus terrorem Christianis, sumens comparationem a lege Moysi, quam si quis transgressus fuisset, irritam eam et inanem faciens, duobus uel tribus testibus conuictus, sine ulla miseratione  et uenia, a iudicibus diiudicatus confestim occidebatur. Dicit ergo: Si ille qui legem que per seruum data est transgressus fuerit, sine ulla miseratione occidebatur, quanto magis maiora supplicia sustinebit qui Filium Dei conculcauerit! Utique quanto maior est Christus Moyse, et gratia Euangelii a Filio data, quam lex per seruum data et administrata, tanto maiora et deteriora merebitur supplicia, qui conculcauerit Christum. Sed quomodo possumus illum conculcare, qui in dextera Dei Patris sedet, eleuatus super omnes celos? Dum precepta illius pro nichilo ducimus, dedignantes ea implere, tunc utique eum conculcamus. Sicut enim ea que conculcamus, pro nichilo ducimus et nullius honoris; sic et qui libere peccant absque timore et absque penitentia,  Christum conculcant, siue contemnunt, atque despiciunt; eum iudicem futurum minime formidant. uel certe Christum conculcat quicunque corpus illius indigne percipit. Siue  Christum conculcat, qui male uiuendo de tabernaculo cordis sui eum expellit, qui dixit: Inhabitabo in illis et inambulabo. Sanguinem quoque testamenti pollutum ducit: siue, ut in Greco habetur, communem, uel immundum, qui sanguinem passionis Christi pro nichilo ducit, quo Testamentum Nouum confirmatum est, et quo etiam ipse sanctificatur a tempore passionis. Alio nichilominus modo sanguinem testamenti pollutum ducere, est mysterium sanguinis Christi indigne percipere, nullamque differentiam inter illum ac reliquos facere: cum in illo sanctificatus sit tempore baptismi, et possit etiam quotidie sanctificari,  si digne perceperit eum; de talibus dicit Apostolus: Qui manducat et bibit indigne, iudicium sibi manducat et bibit, non diiudicans siue discernens corpus et sanguinem Domini a reliquis cibis et potibus. Spiritui quoque gratie, id est Spiritui sancto, contumeliam facit, qui de tabernaculo cordis sui male uiuendo illum eiicit. uel qui non credit quod per illum in Ecclesia fit remissio peccatorum; uel certe qui blasphemat illum, opera eius denegando, et diabolo tribuendo. Unde Dominus dicit: Qui blasphemauerit in Spiritu sancto, non remittetur illi, neque hic, neque in futuro. Qui idcirco Spiritus gratie uocatur, uel quia per illum gratis nobis dimittuntur peccata, uel certe  quia illo distribuente, diuiduntur gratie donorum spirituum fidelibus, quas Apostolus commemorat dicens: Et alii quidem datur per Spiritum sermo sapientie; alii sermo scientie, et cetera, usque dum concludit dicens: Hec omnia operatur unus atque idem Spiritus, diuidens singulis prout uult. Scimus enim qui dixit: Mihi uindicta, ego reddam. Loquitur Deus omnipotens per prophetam. Mihi iniuriam et contumeliam facienti, uindictam reddam: et ego retribuam eis iuxta quod merentur. Et iterum: Quia iudicabit Dominus populum suum. De inimicis hoc dictum est. Ego retribuam eis qui male faciunt, non de his qui male patiuntur. De his uidelicet qui negligenter uiuunt, et per penitentiam se purgare nolunt; sed cum male faciant, secure ad mensam dominicam  accedunt. Populum autem, quem Dominus iudicare dicitur, dupliciter possumus intelligere, et ad electum scilicet populum referre et ad reprobum. Iudicabit enim Dominus populum suum, hoc est separabit plebem suam; et discernet bonos a malis, fideles ab infidelibus. Quod si ad reprobos relatum fuerit, iudicare pro damnare accipiendum erit. Populus autem Domini appellatur, non per gratiam, sed per creationem. Horrendum est incidere in manus Dei uiuentis. Incidit in manus Domini qui iudicium hominis contremiscens, iudicium omnipotentis Dei paruipendit. Incidit quoque in manus, id est in potestatem et iudicium omnipotentis Dei, quisquis post peccatum contemnit penitentiam agere. Quicunque ergo peccator est, si non penituerit de peccatis suis, incidet  in horrendum et ualde extimendum iudicium omnipotentis Dei, qui reddet unicuique secundum opera sua. Rememoramini autem pristinos dies, in quibus illuminati magnum certamen sustinuistis passionum. Optimi medicorum, cum uulnus secauerint, et per incisionem augmentum doloris fecerint, solatium et remedium illi loco adhibent, ubi dolor inest, et perturbatam refouent animam. Postquam autem reuocauerint illum, alteram non dant iam sectionem; quinetiam illa que facta sunt, medicaminibus mitioribus et ualentibus amplitudinem mitigare, et dolores confouent. Sic et Apostolus isto in loco more illorum agit. Postquam enim concussit animas eorum, et compunxit mentione gehenne, affirmans omnibus modis perituros, qui gratie Dei iniuriam faciunt aliquando:  et hoc ex lege Moysi aliisque testimoniis edocens, ac dicens metuendum esse incidere in manus Dei uiuentis: protinus, ne multo timore in desperationem ruerent, consolatur eos per laudem, blandimenta et orationes, reducens eis ad memoriam preterita illorum bona opera: Rememoramini, inquit, pristinos dies, in quibus illuminati per fidem, et confortati per gratiam diuinam, magnum certamen sustinuistis passionum; ac si diceret: Quando introducti estis ad fidem, quando in initio fidei eratis, tantam fortitudinem demonstrastis ut magnum certamen passionum sustineretis pro Christi nomine a contribulibus uestris. Iudei enim credentes quidam exspoliati sunt a non credentibus: quidam uero non. Illi uero qui non fuerunt  exspoliati, subministrabant aliis de facultatibus suis: quapropter cum hoc agnouissent infideles, multa mala intulere, utriusque [F. utrisque]: unde non dicit Apostolus simpliciter certamen sustinuisse eos, sed addidit, magnum; nec dicit, tentationes, sed passiones. Et in altero quidem opprobriis et tribulationibus spectaculum facti. Estis. In altero autem socii taliter conuersantium effecti. Ex parte quidem, inquit, opprobriis, id est contumeliis et irrisionibus, et tribulationibus spectaculum facti estis: hoc est, publice et in conspectu multorum irrisi. Ex parte autem altera effecti estis socii in compassione taliter conuersantium: apostolorum uidelicet, et eorum qui sunt exspoliati propriis facultatibus, et uerberibus afflicti, atque in carcerem retrusi. Duobus modis ostendit eos bene laborasse:  scilicet, uel quia et publice contumeliis et tribulationibus sunt diuersis afflicti: quod genus humanum grauius sustinet in conspectu plurimorum aliquid inhonestum aut uerbis, aut factis pati; seu etiam quia positis in carceribus compatiebantur, uictumque ac uestimentum, prout poterant, subministrabant: unde facti erant eorum socii: quoniam mercedem et retributionem, quam percipit predicator ueritatis pro Christi nomine positus in carcere, aliisque tormentis afflictus, eamdem recepturus est ille qui ei subsidium prebet, ne deficiat in tribulationibus, sicut ipsa ueritas promittit, dicens: Qui recipit prophetam in nomine prophete, mercedem prophete accipiet. Notandumque quia non dixit simpliciter, Tribulationibus afflictos; sed etiam argumentum fecit, dicens:  Spectaculum facti estis. Cum enim secrete exprobratur, facilius tolerare uidetur. Quod uero illi ea exhibuerint que enumerauimus, apertius iam ostendit, dum sequitur: Nam et uinctis compassi estis: et rapinam bonorum uestrorum cum gaudio suscepistis. Mirabiliter laudat eos in fide: quoniam si fidem non haberent meliora se recepturos pro hac substantia subtracta, non cum gaudio suscepissent rapinam eius. Quandiu enim permissum est eis, compassi sunt aliis exspoliatis, atque in carcere positis. Exspoliati uero cum gaudio suscepere rapinam et damnum sibi illatum, credentes se meliora recepturos: unde subdit: Cognoscentes uos habere meliorem et manentem substantiam. Quasi diceret: uidentes diuitias spiritales uobis pro istis temporalibus futuras, sustinuistis cum  gaudio rapinam bonorum temporalium. Hoc autem totum fuit apostolicum opus et dignum fortibus animabus, ut flagellis gauderent. Sicut in Actibus apostolorum dicitur: Euntes autem a conspectu consilii, ibant gaudentes, quoniam digni habiti sunt pro nomine Iesu contumeliam pati. Et ut demonstraret istam temporalem substantiam non esse semper mansuram, ideo dixit illos meliorem habere substantiam, et manentem: prout diceret, firmam, et substantialem, atque perpetuam, que perire non possit, sicut ista terrena perit. Nolite itaque amittere confidentiam uestram, que magnam habet remunerationem. Id est, Nolite deficere in tribulationibus quia magna est remuneratio. Apparet autem quia in  magna confidentia erant ad Deum: quam ne amitterent, instantissime hortatur. Facilius enim integra conseruantur, quam amissa recuperantur: quapropter quod tenetur, et formidinem habet, necesse est ut fortitudinem habeat. Nihil, inquit, uobis necessarium est, nisi ut stetis firmiter in fide uestra, et permaneatis in fortitudine uestra, que magnam habet remunerationem apud Deum. Patientia enim uobis necessaria est: ut uoluntatem Dei facientes, promissionem reportetis. O quanta magnitudo hortationis et consolationis! ueluti si quis ad athletam et certatorem hoc diceret: Qui cunctos superasset, nullumque relictum haberet, et qui sibi decertare posset. uerbi gratia, dum ille diceret: Iam quia superaui omnes, nullusque est qui mecum decertet, da mihi coronam:  poterat illi quilibet dicere: Sustine parumper, usque dum ueniat arbiter, aut etiam rex, qui tibi brauium referat pro uictoria tua. Quod si ille athleta impatienter ferret non tolerans sitim aque et estuationis, dicens: Aut date quod mereor, aut recedam, diceretur illi: Patienter sustine hanc morulam, in proximo est ut ueniat imperator, qui tibi reddet premium: tristatur quidem, sed multo amplius si publice et in conspectu multorum: genus enim humanum sicut ualde delectatur laude publica, ita facile captiuatur opprobriis aperte sibi illatis. Isto modo hortatur eos Apostolus, ne deficerent, sed patienter exspectarent Domini aduentum: Patientia, inquit, uobis necessaria est: hoc est, uerum opus habetis, uidelicet ut perseueretis in agone, donec recipiatis coronam condignam  labori uestro. Non enim qui ceperit, coronabitur, sed qui perseuerauerit in certamine usque in finem, hic saluus erit. In patientia  possidebitis animas uestras. Reportetis, dixit, promissionem, id est, accipietis gloriam sempiterne beatitudinis. Adhuc enim aliquantulum modicum, qui uenturus est, ueniet, et non tardabit. Haud dubium quin Christum significet: consolatur eos tanquam parum sit temporis, usque dum uenit: non modica enim consolatio est laboris, cito sperare iudicem, et remunerationem constantie, certaminisque remuneratorem. Iustus autem meus ex fide uiuit. Quod si subtraxerit se, non placebit anime mee. Hoc propheticum testimonium intulit Apostolus ad exhortationem fidei, in acquisitionem anime. Sicut uita corporis  anima, ita uita anime fides est: que uidelicet concipitur corde, confitetur ore, exornatur opere: quoniam fides sine operibus mortua est, a qua fide si quis se subtraxerit, non placebit uoluntati Dei. Non enim est putandum quod Deus Pater, aut Spiritus sanctus, aut Filius etiam in natura diuinitatis habeat animam; sed more humano loquens diuina Scriptura, nobis consulendo uoluntatem illius, anime uocabulo exprimit. Considerandum autem quia, sicut displicebit qui hesitauerit, ita placebit Deo qui crediderit, uiuens in fide sua recta: Laborastis, inquit, in certamine, exspectate eam spem, nolite hic querere que speratis: quia iustus ex fide uiuit. Nos autem non sumus subtractionis filii in perditionem, sed fidei  in acquisitionem anime. Non sumus, inquit, ego et uos filii eorum paganorum atque gentilium qui se subtrahunt a uita fidei et luce sempiterna ad perditionem animarum suarum: sed sumus filii patriarcharum, qui fide probati et in fide perfecti fuerant, ut acquirerent sibi suas animas ad salutem, et insuper aliorum suo exemplo.



CAP. XI.

Est autem fides sperandarum substantia rerum, argumentum non apparentium. Ordo uerborum est, Fides est substantia sperandarum terum, argumentum uidelicet rerum non apparentium. Fides est credere que non uidentur; et dum ea credimus in ueritate aut fuisse, aut esse, aut futura esse, que non uidimus, ipsa fides facit ea subsistere in corde nostro, quasi oculis corporeis; in rebus autem que uidentur, neque credulitas dici potest, neque incredulitas, sed  potius agnitio dicenda est. At uero fides est ita animum firmum esse de his que non uidentur, sicut de his que iam uidentur, et dum hoc fit, fides facit ea subsistere in nobis credendo: uerbi gratia, ut ex multis saltem paucis utamur exemplis: Resurrectio generalis necdum facta est: et cum necdum sit in substantia, spes facit eam subsistere in anima nostra, quasi pre oculis illam habeamus. Hoc est, quod dixi, substantiam esse fidem illarum rerum que sperantur, necdum que uidentur; et si argumentum est eadem fides rerum que necdum apparent, quid est quod eam iam uolunt uidere? Arguere dicebant antiqui ostendere: a quo uenit argumentum, quasi ostensio et premonstratio futurarum rerum et illarum que non uidentur. Est autem proprie argumentum ratio,  que rei dubie fidem facit. Profecto ergo liquet, quia fides illarum rerum argumentum est, que apparere non possunt: que enim apparent, iam fidem non habent, sicut superius diximus, sed agnitionem. Dum ergo uidit Thomas, dum palpauit, cur ei dicitur, Quia uidisti me, credidisti? Sed aliud uidit, aliud credidit. A mortali enim homine Diuinitas uideri non potest. uidendo ergo credidit, qui considerando hominem uerum Deum, quem uidere non poterat, exclamauit. In hac enim. Subaudi fide. Testimonium. Iustitie. Consecuti sunt senes. Senes hic debemus intelligere patres ueteris Testamenti: patriarchas uidelicet, prophetas, aliosque iustos, qui in fide, qua crediderunt Deo eiusque promissionibus, testimonium laudis atque iustitie promouerunt. Unde Abraham  quia credidit Deo, reputatum est ei ad iustitiam, et amicus Dei appellatus est. Hec autem fides ita est accipienda, ut credatur in corde, confiteatur ore, et ornetur operibus. Ille enim uere credit, qui exercet operando quod credit: quo contra de his qui fidem nomine tenus retinent, Paulus dicit: Confitentur se nosse Deum, factis autem negant. Fide intelligimus aptata esse secula uerbo Dei, ut ex inuisibilibus uisibilia fierent. Quia anime Hebreorum debiles adhuc erant, et a fide quidem initium sumpserant, ex passionibus autem tribulationum pusillanimes efficiebantur, minusque patienter mala sibi irrogata ferebant, hortatus est eos Apostolus primo ex seipsis, dicens: Rememoramini pristinos dies; deinde ex Scriptura  diuina dicente: Quia iustus ex fide uiuit; deinde uero ex rationibus, ostendens fidem esse substantiam rerum non apparentium: nunc autem ex progenitoribus incipit loqui, mirabiliter eos ponens in exemplum; quia sicut illi omnes per fidem saluati sunt, ita et nos omnes per fidem saluamur: cum enim inuenit anima in eisdem passionibus socium, requiescit et respirat, ac in fide et tribulationibus qualibuscunque solet accidere. ualde enim fragile est genus humanum, nimiumque hesitans in cogitatione: quapropter necessaria est consolatio ex precedentium fide et patientia. Apostolus ergo ex patribus quidem eos hortatur; sed primum ex communi initio, dicens: Manifestum est, inquit, quia non exstantibus, que sunt, Deus effecit, sed ex inuisibilibus uisibilia,  ex non existentibus existentia. Ratiocinando ergo hoc inuenire non possumus quomodo fecerit ex nichilo omnia, uel ex inuisibilibus uisibilia; quia non eramus, quando facta sunt. Unde ergo certum habetur? Utique manifestum est, quod fidei res est ista credere, fide quippe credimus aptata, id est perfecta, seu facta secula: quia non ex uisibilibus, sed ex inuisibilibus facta sunt que uidentur. Inuisibilia autem id possumus intelligere informem materiam, de qua dicitur in exordio Genesis: In principio  creauit Deus celum et terram. In celi autem nomine non est intelligendum istud celum corporale, quod appellatur firmamentum; sed angelica natura, celique spiritales. Per terram uero intelligitur informis materia, de qua postmodum omnia facta sunt:  uidelicet omnia corporalia, que tunc quodammodo inuisibilia erant, quando tenebre erant super faciem abyssi. Ex inuisibili autem materia facta sunt uisibilia, quando per species et formas diuisa et discreta sunt omnia. Potest et alio modo intelligi quod dicit: Ex inuisibilibus uisibilia fierent: Inuisibiliter mundus, antequam formaretur, in Dei sapientia erat: qui tamen per expletionem operis factus est uisibilis optatibus humanis. Quod autem dicit secula perfecta esse uerbo Dei, per secula debemus intelligere omnia que facta sunt in tempora siue secula uerbo Dei Patris, iuxta quod Ioannes dixit: Omnia per ipsum facta sunt. Secula uero, ut Ouidius Naso dicit, dicuntur a sequendo, eo quod sese sequantur atque reuoluantur, teste uarrone. Secula autem ex eo dici  possunt, ex quo uarietas cepit esse temporis. Fide plurimam hostiam Abel quam Cain obtulit Deo per quam testimonium consecutus est esse iustus, testimonium perhibente Deo muneribus eius: et per illam defunctus adhuc loquitur. Ponit primum eum qui mala passus est, et hoc a fratre, proprium illorum ponens exemplum: etenim eadem passi fuerant illi a contribulibus suis et fratribus. Plurimam quippe, Id est maiorem hostiam Abel obtulit Deo quam Cain: non quod illa hostia rebus carnalibus maior exstitisset: sed quidquid melius habuit Abel, per fidem Deo beneuolo animo protulit, et exinde ei sua multiplicata fuerunt; et intelligimus ipsum per hoc placuisse Deo, fide namque hoc fecit: quia qui credidit ea,  que bona uoluntate offerebat, Deo placere, seque remunerandum a Deo, testimonium quoque Deo perhibente muneribus eius; siue quod ignis descendit de celo, ut in Theodotione legitur: quia inflammauit Dominus super Abel, et super munera eius; seu per illam sententiam, qua a Domino in Euangelio est laudatus, comprobatus est esse iustus; sic enim dicit Dominus in Euangelio: Amen dico uobis, requiretur a uobis sanguis iustorum qui effusus est super terram, a sanguine Abel iusti, usque ad sanguinem Zacarie filii Barachie. Per illam etiam hostiam adhuc loquitur iam defunctus, et dicitur: Sanguis Abel clamat ad me de terra. Siue adhuc loquitur, hoc est interemit quidem eum corpore, sed eius gloriam non potuit interimere cum eo: dum enim gloria illius in toto mundo predicatur, dum laus  eius in hominum ore uersatur, dum eum omnes admirantur, quotidie adhuc defunctus loquitur. Qui enim alios suo exemplo admonet, ut iusti sint, quomodo non loquitur? Fide Enoch placuit Deo, et translatus est, ne uideret mortem: et non inueniebatur, quia illum transtulit Deus. Enoch placuit Deo per fidem: quia fuit bonis operibus exornatus, credens se omnino per illam placere Deo: quapropter translatus est in paradisum terrenum, unde quondam Adam eiectus est: uidelicet ne experiretur mortem corporalem, donec tempus a Deo constitutum percurrat: quo habitu uite, uel quo statu consistat modo in paradiso, non est nostrum inquirere. Hoc tamen credendum est, quia sine aliqua molestia, et sine aliquo dolore, aut labore quiescit in illo paradiso. Et sicut ille uiuit sine aliqua impugnatione  carnis, sine aliqua concupiscentia carnis, ita nisi primus homo peccasset, completo omni numero electorum, a paradiso terreno transferretur ad paradisum celestem. Ut autem transferretur, causa fuit quod placuerat Deo; sed ut placeret Deo, causa fuit eius fides. Nisi enim crederet quod redditurus ei esset Deus mercedem laboris sui, quomodo placeret ei? Ante translationem enim testimonium habuit, placuisse Deo. Dicente Scriptura: Quia ambulauit Enoch cum Deo, obtemperans uoluntati eius. Sine fide enim impossibile est placere Deo. Credebat enim Enoch: quia si quis crediderit esse Deum, et ad eum accesserit, retributionem haberet: quia ergo fides fundamentum est omnium bonorum, ideo sine fide non potest Deo placere. Credere enim oportet accedentem  ad Deum, quia est; et inquirentibus se remunerator sit. Sic quicunque accedit ad Deum credendo, credere oportet illum, quia Deus est, hoc est, semper habet esse, iuxta quod ipse dicit ad Moysen: Ego sum qui sum; et: Qui est misit me ad uos. Credere etiam debet, quia inquirentibus se per bona opera, iuxta quod Psalmista dicit: Querite Dominum, et confortamini, eternus et uerus remunerator sit. Fide Ne responso accepto de his que adhuc non uidebantur. Id est de imbribus. Metuens aptauit arcam in salutem domus sue, per quam. Fidem. Damnauit mundum. Comparatione scilicet melioris fidei et facti. Et iustitie que per fidem est heres institutus est. Fide credidit Deo, quod inducturus esset aquas super terram,  dicente sibi illo: Finis uniuerse carnis uenit coram me, et inducam aquas super eos: fac tibi arcam de lignis leuigatis, et cetera que subsequuntur: ideoque saluatus est cum omni domo sua, hoc est familia sua. Perfectum autem operis aut rationis, experimento nichil in hac causa profecit: Nubebant, inquit, alii, ut Dominus in Euangelio, et er serenus erat: signa quoque nulla apparebant diluuii. uerumtamen ille timuit, atque per fidem de his que adhuc non uidebat, metuens, construxit arcam in salutem familie sue: per quam fidem damnauit mundum comparatione fidei sue, quam mundus habere noluit; ostendit enim eos dignos hoc supplicio, qui neque per centum annorum spatium illius arce constructione corrigi uoluerunt: per fidem quoque, non per legem, heres iustitie est institutus, dum ipse solus fidem patrum tenuit, et ab illo ceteri  discedebant. Heres autem regni celorum, uel heres mundi dicitur, quia de suo semine fuit reparatio mundi, et ex hoc apparuit iustus, quia Deo credidit. Fide qui uocatur Abraham, obediuit exire in locum quem accepturus erat in hereditatem, et exiuit, nesciens quo iret. Quasi diceret: Et ipse Abraham per fidem placuit Deo: statim enim ut ei dixit Deus: Exi de terra tua, et uade in terram quam monstrauero tibi; daboque tibi illam, et semini tuo; credidit Deo, et exiuit in locum in quem ei preceperat, nesciens quo iret: ignotus enim erat ei locus et habitatio illius terre; et inquantum ambulauit, per fidem ambulauit; siue nesciens quo iret, quoniam quem imitaretur non habebat. Fide demoratus est in terra repromissionis, tanquam  in aliena, in casulis habitando cum Isaac et Iacob coheredibus repromissionis eiusdem. Casula diminutiuum nomen est a casa, id est domo. Hic autem pro tentoriis tabernaculisque positum est, in quibus Abraham cum Isaac et Iacob habitauit, more uiatorum et peregrinorum, docens eos fidem Dei, ut pote coheredes promissionis sue. Ea enim promissio que facta est ad Abraham, facta est ad Isaac et Iacob, omnesque simul coheredes sunt in repromissionibus Abrahe; Abrahe namque dictum est: In te benedicentur omnes gentes terre, et in Isaac uocabitur tibi semen. Ad Isaac autem: Complens, inquit, Deus iuramentum quod spopondit Abrahe patri tuo: Multiplicabo semen tuum sicut stellas celi, daboque posteris tuis  uniuersas regiones has. Ad Iacob quoque dixit: Ego Deus omnipotens: crescere et multiplicare faciam gentes ex te, daboque tibi terram quam dedi Abraham et Isaac. Ecce quomodo omnes coheredes sunt in promissionibus Abrahe. Notandum autem est quia fides Abrahe duplicatur pro magnitudine fidei: unde et caput fidei dicitur. Nam sicut fide exiuit de terra sua, nesciens quo iret, sic fide mansit et demoratus est in terra sua, quasi in aliena: uidit filium ibi ut peregrinum habitantem; uidit nepotem, uidit seipsum in aliena terra peregrinantem, et nichil turbatur; quanquam ad ipsum dictum esset: Quia tibi dabo et semini tuo, tamen neque ipse, neque Isaac, neque Iacob positi sunt in hanc promissionem, sed successio  illorum. Et quia quando obediuit Deo exiens de terra sua, non uocabatur Abraham, sed Abram, ideo considerate dixit Apostolus: Fide qui uocatur nunc Abraham, tunc uocabatur Abram, moratus est in terra promissionis, quasi in aliena. Primum quidem uocatus est ille Ram, deinde Abram, ad extremum Abraham. Exspectabat enim fundamenta habentem ciuitatem, cuius artifex et conditor Deus. Ciuitas superna fundamentum habere dicitur, propter stabilitatem firmitatemque sui: in qua qui semel locum inuenerit, nunquam poterit exheredari neque euelli. Ideo, inquit, illi fide morati sunt in terra repromissionis, quasi in aliena. Repromissiones in terra factas non attendebant, sed futuram quietem querebant. Ostenderunt enim seipsos maioribus esse dignos: idcirco non permisit eos accipere ista, quia maiora dare uolebat.  Fide et ipsa Sara sterilis uirtutem in conceptione seminis accepit, etiam preter tempus etatis; quoniam fidelem credidit esse eum qui promiserat. Questio hic oritur: Quare dicit, fide accepisse Saram uirtutem concipiendi, cum ab angelo reprehensa sit cur riserit, causa infidelitatis? Risus enim ille etiamsi gaudii fuit, plene fidei non fuit: risus autem Abrahe et gaudii et plene fidei fuit, que ita soluitur: Quia et si primum dubitauit, postmodum tamen uerbis angeli solidata est in fide, et euacuata dubitationis causa, introducta est fides, que dedit uirtutem in conceptione seminis, quia iam mortificata erat etate, sterilis: duplex enim erat preclusio, una temporis, senuerat quippe iam; alia uero nature, sterilis enim erat: sed ad suscipiendum et retinendum semen accepit  uirtutem. Mulieres namque ex duabus precipue rebus steriles esse solent, siue quia in uulua uirtutem caloris non habent, qua excoquant semen uiri, si in senectutem uenit, cum deficiunt muliebria; siue quando uulua concluditur etiam in iuuentute, ut non ueniat semen ad loca conceptionis. Contra que Deus dedit uirtutem, hoc est, contra sterilitatem et senectutem. Ad locum etenim conceptionis satis peruenit semen, et postquam peruenit, dedit partus soliditatem mulieri, factumque est, ut fidei soliditate uteri insolida confortarentur, et omnia possibilia fierent credenti. Propter quod et ab uno orti sunt, et hoc emortuo, tanquam sidera celi in multitudinem, et sicut arena que est ad oram maris, innumerabilis. Propter hoc,  inquit, quia uterque ueram habuit fidem, Abraham uidelicet, et Sara, ab uno corpore Abrahe et Sare orti sunt innumerabiles populi. His uerbis uoluit ostendere quia non solum genuit Sara, uerum etiam et plures quam aliqua fecundarum mulierum. Unum autem corpus dicit habere illos, propter hoc quod dicitur in Genesi: Quia erunt duo in carne una. Addidit quoque adhuc: Et hoc, inquiens, corpore emortuo nati sunt, non uita mortuo, sed semine. Senex enim homo semen quidem fundere potest, sed tamen soliditate seminis caret, ut filios procreare possit, nisi forte de adolescentula, ut alii ferunt. Sicut sidera celi, uel arena maris, hyperbolicos dictum est. Per sidera autem celi, boni intelligendi sunt ex  utroque populo filii Abrahe per fidem. At uero per arenam maris reprobi accipiuntur ex Iudaico populo filii Abrahe per carnem, qui terrena semper querentes, pondere peccatorum grauantur. Etsi stelle celi, siue arena maris, uel etiam illi qui designati sunt per hec, innumerabiles sunt, Deo autem, cui omnia patent, numerabiles existunt. Iuxta fidem. Id est, cum fide. Defuncti sunt omnes isti, non acceptis repromissionibus, sed a longe eas aspicientes, et salutantes, et confitentes quia peregrini et hospites sunt super terram. Qui enim hec dicunt. Subaudi quia peregrini sunt super terram. Significant se patriam inquirere. Etsi quidem illius. Subaudi terre. Meminissent, de qua exierunt, habebant utique tempus reuertendi. Nunc autem. Dum nolunt reuerti ad eam de  qua exierunt, sed morantur in aliena, quasi peregrini. Meliorem appetunt, id est celestem. Duo quedam hic dignum est querere. Cum enim supra dixisset: Translatus est Enoch, et non uidebatur, ne uideret mortem, hic dicit: Quia secundum fidem omnes isti mortui sunt. Et cum iterum dixisset: Non accepisse eos repromissiones, sed a longe eas aspexisse, superius dixit de Abel: Quia testimonium consecutus est, quod esset iustus. Et de Enoch, quia translatus est. De Ne quoque, quia saluatus est condemnatione mundi. De Abraham nichilominus etiam Isaac et Iacob, nulli dubium quin plurimas promissiones tam de Christo quam de terra repromissionis acceperint. Que duo huiusmodi solutionem gerunt, quod primo dixit: Omnes isti mortui sunt cum fide, ita est intelligendum:  Omnes isti mortui sunt, preter solum Enoch, quem nouimus esse translatum. Quod uero subintulit, non accepisse eos repromissiones, manifestum est quia in quibusdam rebus acceperunt, in quibusdam minime, neque plenitudinem. Accepit siquidem Enoch, ne uideret mortem, accepit Ne, ut saluaretur, acceperunt et illi plurimi. Sed hec quedam erant illis libamina, quedam erant et prime degustationes futurorum, non plenitudo promissionum. Deus enim non solum que futura sunt nobis largitur, sed etiam que huius uite sunt necessaria prestat, sicut discipulis suis dicebat: Primum querite regnum Dei et iustitiam eius, et hec omnia, temporalia, inquantum uobis expediunt, adiicientur uobis. In hoc enim, quia in presenti seculo ex parte laudem iustitie promeruerunt,  nec eum impiis perierunt, locupletesque fuerunt bonis temporalibus, licet peregrini essent, ut pote legitur de Abraham, quod erat diues in argento et auro, aliquas degustationes promissionum perceperant. In hoc uero, quia plenam promissionem, de longe tamen aspiciebant promissiones, quas ueniens Christus predicauit, dicens: Quoniam si quis dimiserit domum, aut fratres, aut sorores, aut patrem, aut matrem propter me, centuplum accipiet, et uitam eternam possidebit, istam promissionem non sunt consecuti illi ante Domini aduentum, licet omnia sua reliquissent, sicut et apostoli: siue etiam promissiones de Domini aduentu non sunt consecuti: quoniam licet eis promissus esset, tamen non uiderunt eum  presentem in mundo. Salutabant easdem quoque promissiones, id est optabant, sicut Dominus ait in Euangelio: Multi reges et prophete cupierunt uidere que uos uidetis, et non uiderunt; et audire que auditis et non audierunt. Ex metaphora nauigantium dixit, salutantes, qui a longe prospicientes desideratas ciuitates, antequam ingrediantur, eas salutatione preueniunt, easque sibi familiares efficiunt. Aspiciebant autem in fide istas promissiones, salutabant desiderio, confitebantur sermone, quod perigrini essent, iuxta quod Psalmista dicit: Quoniam perigrinus sum apud te, sicut omnes patres mei. Peregrinus a peregre, id est a longe proficiscendo dictus est: peragrare enim, perambulare dicimus: nam in tabernaculis habitabant, qui sepulcra pecuniis  emebant. Notum est quomodo peregrini erant, intantum ut etiam ubi suos sepelirent mortuos non haberent. Quapropter primo iustius est peregrinum esse mundi huius et hospitem, nichilque commune habere cum regibus huius seculi, remoueri ab eis, sicut peregrinus. Ideo non confunditur. Id est non erubescit. Deus uocari Deus illorum. Parauit enim illis ciuitatem. Ideo, inquit, quia illi Deo crediderunt, nichilque de terrenis sibi presumpserunt, ad hoc ut in illis spem suam ponerent, idcirco non erubescit omnipotens Deus uocari Deus illorum. Sic enim ipse dixit: Ego sum Deus Abraham, Deus Isaac, et Deus Iacob, per fidem uidelicet et uite meritum. Sic enim glorificatur, quando benignorum et optimorum hominum Deus uocatur, et colentium uirtutem: sic  econtrario confunditur et erubescit ineptiis nefandorum, si inuocetur ab illis: unde dicit per prophetam: Per uos nomen meum blasphematur inter gentes. Illi autem erant ita clari uirtutibus, ita confidentia pleni, ut non confunderetur, sed potius glorificaretur, cum illorum uocaretur Deus. Dicit autem generaliter, Deus terre, et Deus celi, siquidem et Deus gentium, et non solum gentium, sed etiam totius mundi, eo quod ipse condidit omnia. Sanctorum uero illorum non sic dicitur Deus solummodo per creationem, sed sicut amicus. Dicitur et Dominus nunc Deus Christianorum. Parauit, inquit, ciuitatem illis: Hierusalem scilicet celestem, ideoque non dedit illis in presenti Ecclesia hereditatem. uel etiam ideo non erubescit uocari Deus illorum, quia secum predestinauit illos regnare in celesti ciuitate. Fide  obtulit Abraham Isaac, cum tentaretur; et unigenitum offerebat, in quo susceperat repromissionem. Ad quem dictum est: Quia in Isaac uocabitur tibi semen: arbitrans quia et a mortuis suscitare potens est Deus. Quid est quod B. Iacobus in Epistola sua mentionem Abrahe faciens, laudat eum summopere ex operibus suis, beatus uero Apostolus non opera illius, sed fidem attentissime commendat? Recte igitur beatus Iacobus ex operibus eum laudat quem sciebat etiam fide perfectum, Quoniam illis scribebat qui fidem quidem uidebantur habere, sed eamdem fidem bonis operibus non exornabant. At uero beatus Paulus, qui illis scribebat qui opera bona legis uidebantur habere, sed fidem  perfectam non habebant, iure fidem Abrahe attentius commemorat, quatenus studerent eum imitari; unde certe ut ostenderent quia qui filii Abrahe uolunt esse, necesse est ut fidem et opera habeant, merito unus ex fide, alter nichilominus laudauit eum ex operibus. Fide, inquit, obtulit Abraham Isaac, cum tentaretur, licet non haberet filium liberum, nisi illum, et in illo percepisset promissiones, quod multarum gentium esset futurus pater: tamen non fuit ideo inobediens Deo; et quanquam contraria iterum audiret, dicente sibi Domino: Offer Isaac filium tuum mihi, a quo iam audierat: Quia in Isaac uocabitur tibi semen, non hesitauit de promissionibus, credens quod a mortuis posset illum suscitare Deus, et ex eo multitudinem populorum multiplicare. Quapropter  ideo filium mox offerre uoluit, quia a Deo hunc continuo resuscitandum credebat. Sed ne posset quisquam dicere quia habebat alium filium, ex quo sperabat repromissionem implendam, propterea confidens obtulit istum; dicit Apostolus: Etiam unigenitum obtulit filium Abraham ipse, qui repromissiones de illo perceperat. Quare ergo tentauit illum Deus? Nunquid ignorabat fortem illum esse uirum in fide et probatum? sciebat utique, tentauit autem eum non ut ipse cognosceret, sed ut aliis demonstraret et manifestam eius fortitudinem faceret, sicut ipse ostendit, dicens: Nunc cognoui quod timeas Dominum: id est, alios cognoscere feci quod timeas Deum. Unde et in parabola eum accepit. Parabola, Greco uocabulo, Latine dicitur similitudo, siue figura.  Accepit eum in parabola de morte a Deo, qui dixit ei: Ne extendas manum tuam super puerum: quia ariete occiso iste saluatus est. Occisus est Isaac, quantum ad uoluntatem patris pertinet. Deinde redonauit illum Deus patriarche in parabola, id est in figura et similitudine passionis Christi. In similitudine erant omnia que tunc agebantur in Abraham, que pro nobis uerus Abraham, Deus uidelicet Pater, creator omnium gentium, in fine seculi agere disposuerat. Abraham siquidem figuram Dei Patris gestabat, Isaac uero figuram Christi. Abraham portabat, ut Scriptura dicit, ignem et gladium: quia Deus Pater gladium passionis Christi quodammodo portauit, quando eum occidi permisit: unde dicit Filius in psalmo ad eum: Quoniam quem tu percussisti, hoc est permisisti  [Suppl. percuti], persecuti sunt. Et Deus Pater per Zacariam: Percutiam pastorem, id est percuti permittam. Ignis quoque quem ferebat, calor et fauor summe dilectionis illius est qua nos diligit, de qua dicitur: Sic Deus dilexit mundum, ut Unigenitum suum daret pro nobis. Nam sicut Abraham unicum et dilectum filium Deo uictimam obtulit, ita Deus Pater unicum Filium pro nobis omnibus tradidit. Isaac autem ipse sibi ligna gestabat quibus erat imponendus, quia et Christus portabat lignum crucis in quo crucifigeretur. Aries significabat carnem Christi. Isaac oblatus est, et non est interfectus, sed aries tantum: quia Christus in passione oblatus est, sed diuinitas illius impassibilis mansit. Fide et de futuris benedixit  Isaac, Iacob et Esau. Fide de futuris benedixit eis, quia iuxta quod eis imprecatus est, ita postea omnia illis credidit euenire, et que futura illis erant, ea benedicendo optauit. Potest aliter intelligi: De futuris mysteriis benedixit eis, quia Iacob figuram Christi siue populi Christiani gestabat, Esau uero Iudaici. Fide Iacob moriens singulos filiorum Ioseph benedixit, et adorauit fastigium uirge eius. Legimus in Genesi quod audiens Ioseph egrotare patrem suum, uenit ad eum, et obtulit ei duos filios suos Ephraim et Manasse ad benedicendum: qui fidem habens omnia illis euenire iuxta quod eis exorabat, benedixit eos. Idcirco autem dicitur singulos illorum benedixisse quia super utrumque propriam benedictionem fudit, posuitque minorem ante maiorem: quoniam  preuidebat res ita futuras. Quodque sequitur: Et adorauit fastigium uirge eius, id est uirge Ioseph, intelligi dupliciter potest: spiritu siquidem prophetico afflatus Iacob, cognouit designari per illam uirgam Ioseph regnum Christi: per fastigium uero, id est summitatem uirge, potentiam et honorem Christi regni, de qua Psalmista dicit: uirga recta est, uirga regni tui. Ergo non uirgam adorauit pro Deo, secundum ritum gentilium, qui idola colebant, sed in uirga Christum, cuius regnum et potentiam preuidebat figurari in illa. Quantum uero ad litteram pertinet, fortassis secundum consuetudinem illius temporis adorauit uirgam Ioseph, quem uidebat dominum esse totius regni terre Aegypti: ea scilicet ratione Esther legitur adorasse uirgam Assueri. Fide Ioseph  moriens de profectione filiorum Isrel memoratus est: et de ossibus suis mandauit. De profectione filiorum Isrel locutus est, credens omnia uera esse que promiserat patribus eorum: precipue quod dixerat ad Abraham: Scito prenoscens quia peregrinum erit semen tuum in terra non sua, maleque tractabunt illos annis 400; uerumtamen gentem cui seruierint iudicabo ego, dicit Dominus, et post hec reuertentur in terram patrum suorum. Nequaquam ergo de suis ossibus mandaret Ioseph, nisi plena fide speraret reditum eorum in terra repromissionis. Dicit enim ei: uisitans uisitabit uos Dominus post dies multos: ferte ossa mea hinc uobiscum: et non solum tribus Ioseph ossa patris sui deportauerat secum per desertum in terra repromissionis; sed etiam reliqui tribus omnia  patriarcharum ossa detulerunt, sepelieruntque ea in Sichem, qui euenit in possessionem tribus Ioseph. Nam Abraham, Isaac, et Iacob in spelunca duplici Arbee, quam Abraham emerat a filiis Eth, sepulti sunt cum Sara, et Rebecca, et Lia: ubi et Adam cum Eua sepultus quiescebat. Fortassis uero querit aliquis, que causa exstiterit ut omnes illi sancti patres in terra repromissionis maluerint sepeliri quam alio in loco. Cui respondendum est: non curam gerendo sepulcrorum hoc agebant, sed potius quia Spiritu sancto preuidebant Dominum in ea terra genus humanum per mortem redempturum ibique resurrecturum, summo cum desiderio ibi consepeliri optabant, quatenus eo resurgente pariter cum eo resurgerent.  Nos autem non debemus pusillanimes fieri ubicunque sepeliamur, cum plurimorum martyrum nesciamus ubi corpora eorum gloriosa iaceant humata. Fide Moyses natus occultatus est tribus mensibus a parentibus, eo quod uidissent elegantem infantem, et non timuerunt regis edictum. Non sua fide occultus est Moyses, qui adhuc fari non poterat; sed fide parentum suorum, patris scilicet ac matris, qui fidem habentes quod omnipotens Deus posset eum liberare et custodire, seruauerunt illum tribus mensibus; deinde uero cum non potuissent eum celare propter uagitum ipsius, posuerunt eum in fiscellam scirpeam, posueruntque eum in carectum fluminis. Edictum enim erat huiusmodi regis, ut omnes pueri in flumine iactarentur. Sed quid est, quod dicit, non timuisse eos regis  edictum? Si non timuerunt, quare custodierunt? In hoc ergo timuerunt, quia non sunt ausi retinere eum. In hoc uero quasi non timuerunt, quia non proiecerunt illum in apertum fluuium, sed in fiscella posuerunt eum, sicque immiserunt carecto fluminis, habentes spem atque fiduciam quod omnipotens Deus custodiret illum: quapropter ac si non timuissent reputatur illis. Unde ergo isti sperauerunt saluari puerum, nisi fide? uiderunt, inquit, elegantem infantem: siquidem ab ortu natiuitatis magna fuit illi infusa gratia uenustatis: non natura hoc operante, quod natus est honestus infantulus, sed gratie diuine dono, qui etiam barbaram illam mulierem Aegyptiam, filiam uidelicet Pharaonis, ad hoc excitauit, ut amaret eum, ut sumeret, et nutriret. Fide Moyses grandis  factus, negauit se esse filium filie Pharaonis: magis eligens affligi cum populo Dei, quam temporalis peccati habere iucunditatem, maiores diuitias estimans thesauro Aegyptiorum improperium Christi: aspiciebat enim in remunerationem. Tanquam si diceret ad eos quibus hec scribebat: Nullus nostrum dimisit aulam regalem amplam et claram, neque tales thesauros, neque cum posset filius regis esse contempsit, sicut Moyses fecit, qui non solum contempsit, sed etiam abnegauit: celo quippe proposito, noluit admirari Aegyptiaci regni pulchritudinem: magis eligens cum populo Dei affligi quam peccati habere iucunditatem. Peccatum namque deputauit, si maneret in aula regis letitia temporali fruens, suosque fratres in tribulatione reliqueret. Non affligi, inquam, cum aliis, peccatum  esse putauit. Si igitur ille non affligi alacriter cum aliis peccatum esse iudicauit, quantum cumulum peccati habituri sunt, qui a congregatione fidelium deseruntur? uos, inquit, pro uobis ipsis patimini. Ille autem non solum pro se, solum aspiciens in remunerationem, sed etiam pro aliis hoc elegit, ut mercedem maiorem acciperet, ultroque proiecit in tanta pericula, cum ei liceret et pie uiuere, et secularibus bonis perfrui. Maiores, inquit, diuitias estimans thesauro Aegyptiorum improperium Christi. Improperium Christi dicit, quia pro Christo sustinuit Moyses improperium, qui unius essentie secundum diuinitatem est cum Patre. Siue improperium Christi dicit: hoc est, qualem sustinuit Christus a suis propinquis. Sicut  enim Christus improperium sustinuit a suis, quos uenerat redimere, quando ei dixerant: Demonium habes, et cetera mala ei intulerunt usque ad passionem, ita et Moyses improperium sustinuit in fratribus suis, quos uolebat liberare; dicebant enim ei: Quis te constituit principem aut iudicem super nos? Nunquid interficere me uis, sicut interfecisti heri Aegyptium? Similiter quando quilibet a domesticis, uel ab eis quibus beneficium prestitit, improperium sustinet, improperium Christi patitur. Aspiciebat, inquit, in remunerationem suam, et populi. Itaque quando quisque aduersi patitur aliquid, debet reducere ad memoriam quam remunerationem a Domino exinde sit recepturus. Fide reliquit, Aegyptum, non ueritus animositatem regis: inuisibilem enim tanquam  presentem sustinuit. Legimus in Exodo quia, cum Moysi dictum esset a quodam Hebreo, qui faciebat iniuriam fratri, quem Moyses uoluit increpare: Nunquid interficere me uis, sicut interfecisti heri Aegyptium? fugit Moyses in uerbo isto, eo quod Pharao, audito hoc, quereret ut eum interficeret. Sed cum manifestum sit fugisse illum in Madiam, quid est quod beatus Apostolus dicit: Non ueritus animositatem regis? Si enim non timuit, quare fugit? Quod ergo fugit, fidens fuit, credens a Deo liberari; et pretendit exterius timorem, cum interius nullum haberet metum: ideoque sic ei reputatur, quasi non timuisset. Idcirco enim noluit ibi manere, ne causa iactantie uideretur se in apertum periculum precipitare, ac tentare Dominum Deum suum, quod omnino  fieri non licet. Sancti enim quandiu habent quid faciant, Deum tentare non debent, sed debent imitari Dominum suum, qui frequenter locum dedit Iudeis, audientes quod ipse precipit dicens: Cum uos persecuti fuerint in una ciuitate, fugite in aliam. Fuga ergo Moysi tota fuit exterior: quoniam maximam fidem de Dei auxilio habebat. Unde Apostolus dicit: Inuisibilem, inquiens, Dominum tanquam presentem sustinuit. Quod est dicere: Ita erat fidens de Dei adiutorio, et ita semper de eius protectione securus erat, tanquam omnipotentem Deum, qui nature est inuisibilis, semper presentem aspiceret. Fide celebrauit Pascha et sanguinis effusionem, ne qui uastabat primitiua, tangeret eos. Fide, qua Moyses credidit per illum sanguinem saluandum esse populum, celebrauit  Pascha. Ex sanguinis effusione celebrauit Pascha, quo liniuit postes, ne angelus, qui primitiua Aegyptiorum uastabat, affligeret Isrelitas: ac si illis diceret: Si sanguis agni typici in medio Aegyptiorum, et in tanta deuastatione illesos seruauit Iudeos quorum postes fuerunt respersi illo sanguine: multo amplius saluabit nos sanguis ueri Agni, hoc est Christi: quorum hostia, id est frontes signo munite sunt passionis Christi. Timuit enim illum sanguinem angelus, intelligens ibi dominicam mortem: ac propterea non tetigit postes, licet quod fiebat nichil esset, sed quod per illud significabatur magnum erat. Sanguine agni illinuntur Isrelitarum postes, ne uastator angelus audeat inferre mortem: signantur dominice mortis  signo fideles populi in frontibus ad tutelam salutis, ut ab interitu liberentur. Fide transierunt mare Rubrum, tanquam per aridam terram: quod experti Aegyptii, deuorati sunt. Ac si diceret illis quibus ista scribebat: Intantum fidem firmiter tenere debemus, ut quando in desperationem aliquam animus noster fluctuat, tunc quoque fidei simus , ut liberemur, ac si usque ad mortem ueniamus, ac si de nobis ab omnibus desperetur. Quenam spes poterat esse illis? ex una enim parte erat mare, ex altera cingebantur altissimis montibus, a tertia erant hostes: si uellent fugere, aut in mari erant perituri, aut in manus Aegyptiorum inciderent: habentes autem fidem, cuncta uicerunt. Fide enim, qua credidit Moyses Deo, ad uerbum illius percussit mare, et diuisit illud in duodecim diuisiones: iuxta quod in psalmo dicitur: Credentesque  omnes ille tribus sicco uestigio posse transire, mare ingresse sunt, sed tribus Iuda primum. Iuxta quod in Osee legitur: Lauda, inquit, princeps, cum Deo in mari: quia propter illud mare Hebreis fuit a dextris et sinistris pro muro, prebens eis siccum iter, Aegyptios submersit. Unde dicit Apostolus: Quia experti illud Aegyptii deuorati sunt. Cognouerunt enim quod mare esset: ex hoc enim apparuit aquam esse, quia illi uenientes absorpti sunt; et ex hoc apparuit non esse phantasiam, sed rerum ueritatem: quia experti Aegyptii deuorati sunt. Allegorice autem mare Rubrum baptismus est, rubore sanguinis Christi consecratus. Hebrei qui exierunt de Aegypto, et transierunt per mare Rubrum, fideles sunt, qui derelinquentes tenebras infidelitatis, transierunt per fontem  baptismatis. Pharao et Aegyptii mortui sunt in mari, quia in fonte baptismatis mortuus est diabolus, amittendo potestatem quam habebat; mortua sunt etiam peccata originalia et actualia, si qua antea erant. Fide muri Hiericho corruerunt circuitu dierum septem. Non enim tubarum sonitu murorum saxa deiecit, etiamsi per decem mille annos quis tubis insonaret: sed fide, qua crediderunt Deo, deiecerunt illos. Legimus quod Dominus Iosue preceperat arcam deportari per septem dies in circuitu Hiericho, ac sic personare tubis. Septimo autem die cum increpuissent tubis, corruerunt muri Hiericho, quod a magno mysterio non uacat. Hiericho, que interpretatur Luna, speciem huius mundi tenet; quia sicut luna menstruis completionibus deficit, ita hic mundus quotidianis  defectibus cadit. In arca uero Ecclesia figuratur. In tubis autem ereis, predicatores fortes accipiuntur. Iosue, qui circumducit arcam, Christus est, qui Ecclesiam suam per hunc mundum gubernat. Hanc uero urbem Hiericho diebus septem Isrelite ferentes arcam, ereis tubis clangentibus circumeunt, et muri eius per arce presentiam atque erearum tubarum sonitum cadunt: quia in hoc tempore, quod septem dierum uicissitudine uoluitur, dum fertur arca, id est, dum orbem circumiens nouatur Ecclesia ad predicantium uoces, quasi ad tubarum sonitum, muri Hiericho, id est elatio huius mundi, et principes, atque superbia infidelitatis obstacula corruunt: donec  in fine temporum mors nouissima inimica destruetur. Fide Raab meretrix non periit cum incredulis, excipiens exploratores cum pace. Magnam consolationem et exhortationem beatus Apostolus isto in loco omnibus prebet: ut si meretrix et idololatra sola fide saluata est, multo magis illi saluabuntur, qui ad grauiora non sunt prolapsi: ac si patenter diceret: Inhonestum est, si meretrice infideliores estis. Illa tantum homines nuntiantes audiuit, confestimque credidit; uos autem non solum homines auditis, uerum etiam uoces prophetarum que per omne sabbatum leguntur; et insuper ipsum Filium Dei ad uos missum non agnoscitis: nam et in Raab effectus fidei consecutus est: omnibus quippe pereuntibus, sola saluata est. Raab autem, que interpretatur dilatata, figuram  tenet Ecclesie, que dilatata est ab Oriente in Occidentem, ab aquilone in meridiem; et latitudinem caritatis habet, intantum ut etiam pro ipsis inimicis orationem fundat; et bene de extraneis atque alienis gentibus erat illa Raab meretrix, iuuenibus in desideriis carnis ac fornicationibus deseruiens: quia Ecclesia aliena erat ante Domini aduentum a Deo, secundum desideria carnis uiuens, fornicationi atque idololatrie deseruiens: postquam autem iehsu uerus misit ad eam duos exploratores, hoc est, Petrum et Paulum, siue duo Testamenta, fidelis effecta, reliquit fornicationem idololatrie, sicque saluata est, et saluatur quotidie, ne pereat cum infidelibus. Hucusque narrauit de legislatore et de patribus antiquis; nunc dicturus est de iudicibus, qui fuerunt  post Iosue, nomina eorum tantummodo commemorans, propter breuitatem sermonis: qui per fidem pugnauerunt et gentes plurimas uicerunt. Et quid adhuc dicam? deficiet enim me tempus enarrantem. Hoc est, deficiet me tempus destinatum ad scribendam epistolam, si cuncta illorum facta prosequi uoluero, quos hactenus commemoraui: siue que narrare possum de his qui successores illorum fuerunt. De Gedeon, Barach, Samson, Iepthe, Dauid, Samuel et prophetis, qui per fidem uicerunt regna. Quod omnes in commune commemorat, illud est, quod singulorum opera eadem fide acta sunt, quia omnes illi simul per fidem uicerunt regna. Gedeon siquidem accipiens signum a Domino, in 300 uiris, qui hauserunt aquam, ac de quibus Dominus dixit ei: In his superabis Madian.  In uellere quoque humido, sicco  repletus prostrauit Zebee et Salmana: accepitque uictoriam ex hostibus. Allegorice autem Gedeon, qui interpretatur in utero circumiens, significat Dominum Iesum Christum, qui per incarnationis mysterium in utero uirginis collocatus, plenitudine diuinitatis, qua omnia replet, totum mundum circumdat: quia implendo omnia, circumdat omnia. 300 autem uiri qui manibus aquam hauserunt, et accepto igne in lagenis contra Madian profecti sunt, confractisque lagenis ignis resplenduit, tubisque increpuerunt, simulque hostes in fugam uersi sunt, typum tenet sanctorum predicatorum, qui fidem sancte Trinitatis habentes, signo dominice passionis insigniti sunt: quod designantur  per Tau litteram, que suo numero 300 exprimit, et que apud ueteres Iudeos similitudinem crucis habebat. Lagene autem, que sunt uasa fictilia, significant corpora eorumdem predicatorum infirma, de quibus idem egregius predicator dicit: Habemus thesaurum istum in uasis fictilibus. Sonus tubarum uocem predicatorum exprimit. Fractis ergo lagenis resplenduit ignis, hostesque in fugam uersi sunt Madianite, qui typum tenent principum: quia postquam sancti martyres ab hoc seculo deficiunt, crescunt miracula: sicque uirtute miraculorum concussi in fugam uertuntur, scilicet aut fidei se subdendo, aut etiam a tormentis cessando, uicti timore signorum. Illud quoque non uacat a mysterio quod Gedeone orante uellus primo madidum fuit et terra sicca; secundo  uero uellus siccum, et tota terra madida. uellus enim figuram tenet populi Iudaici, terra autem omnium gentium. Iure ergo uellus primum madidum fuit, terra mansit sicca: quia quando Iudaicus populus rore superne sapientie fuit humectatus ante Domini aduentum, omnes gentes siccitate fidei et sapientie exsiccate erant. Iterum cum post Domini aduentum omnes gentes rore sapientie fuerunt madide effecte, Iudea ariditate periit. Barach. Ipse est Lapidoth maritus Debbore, qui fide, qua credidit prophetisse, superauit Sisaram omnesque currus eius. Samson fide qua credidit impetrare a Deo quod orabat, plures interfecit moriens quam uiuens: dixit enim: Domine Deus, memento mei, et redde nunc mihi pristinam fortitudinem, Deus meus, ut ulciscar  me de inimicis meis: et pro amissione duorum luminum unam recipiam ultionem. Iepthe fidem habuit, pugnando contra filios Ammon et in filiam suam offerendo, licet in hoc stulte egisset, quod omnipotentem Deum sanguinem humanum fundens putauit placare; uouit siquidem, ut si ei Dominus uictoriam daret de filiis Ammon, immolaret ei quicunque primus occurreret ei de domo sua, quod ita et fecit, nam occurrit ei filia sua, quam post deploratam uirginitatem occidit. Sed potest queri qua de causa mos inoleuerit ut omni anno uirgines Hebreorum plorent filiam Iepthe: que ista cognoscitur esse ratio, ut dum cernunt deplorari illam a filiabus suis, nemo ad tantam stultitiam tantumque piaculum audeat prosilire, ut Deo sanguinem fundat humanum. Dauid fide plenus processit contra Philistheum, et interfecit  eum; et quoniam Deo credidit, multas promissiones de Christo promeruit. Samuel propheta et sacerdos fidem habuit perfectam, quia unxit Dauid in regem ad uerbum Domini, et occidendo regem Amalech. Operati sunt iustitiam. Quia quod crediderunt opere compleuerunt, exornantes eamdem fidem. Adepti sunt repromissiones. De Christo, uel de patria celesti. Abraham enim de Christo promissionem accepit, dicente sibi Domino: In semine tuo, id est in Christo, benedicentur omnes gentes. Dauid quoque plurimas, cui Dominus dixit: Cum dormieris cum patribus tuis suscitabo semen tuum, quod egredietur de lumbis tuis, et firmabo thronum eius super thronum tuum. Et alibi: De fructu uentris tui ponam super  sedem meam. Et cum iureiurando: Semel, inquit, iuraui in sancto meo, si Dauid mentiar, semen eius in eternum manebit. Obturauerunt ora leonum. Ut Samson, Dauid, Daniel bis missus in lacum. Exstinxerunt impetum ignis. Sicut tres pueri Danielis socii, iussu Nabuchodonosor, Chaldaica urgente uesania, missi sunt in fornacem ignis ardentis quibus nichil molestie intulit. Effugauerunt aciem gladii. Id est repulerunt fortitudinem hostium a se ualide pugnando, sicut Iosue, Gedeon, Dauid, aliique principes et reges Iudeorum. Conualuerunt de infirmitate. Ut Iob et Ezechias, qui cum egrotasset usque ad mortem, Domino sibi propitio redditus est pristine sanitati per spatium 15 annorum: possumus et infirmitatis nomine malum captiuitatis intelligere, de  qua liberati sunt Domino uolente, Cyro iubente, Esdra et Nehemia procurante. Fortes facti sunt in bello. Ut iehsu Naue successor Moysi; Samson, qui mandibula asini multos Philistinorum interfecit; Dauid quoque rex; Iudas Machabeus et fratres eius, quorum temporibus etiam sex millia Iudeorum interfecerunt centum millia hostium; et tria millia missi Antiochiam in auxilium Demetrii, peremerunt 120 millia. Castra uerterunt exterorum. Id est, in fugam frequenter cegerunt. Castra dicuntur a castrando, eo quod ibi castretur libido: non est enim mos militaris ut pergentes in prelium uxores aut feminas alias secum ducant. Duo quondam principes terre cum comitatu uxorum perrexerunt in bellum: Darius uidelicet, atque Antonius; sed uterque inibi corruit.  Darius quidem superatus est ab Alexandro, Antonius uero ab Octauiano Augusto. Acceperunt mulieres de resurrectione mortuos suos. Eas mulieres dicit quarum filii ab Elia et Eliseo resuscitati sunt, quos ille acceperunt post resuscitationem, non ut eos haberent in maritos, sed quos amiserant in morte, receperunt uiuos. Alii autem distenti sunt, non suscipientes redemptionem, ut meliorem inuenirent resurrectionem. Plurimi sanctorum distenti sunt, hoc est in cruce extensi, funibus colligati, sicut beatus Andreas; seu distenti, hoc est ad capita duarum arborum colligati ac disrupti; uel etiam ad brachia equorum indomitorum extincti, ab eis disrupti; uel certe distenti, hoc est decollati: que omnia in sanctis martyribus uidentur esse completa. Non susceperunt redemptionem, hoc  est liberationem in presenti, ad hoc ut saluarentur a tormentis, ut meliorem atque gloriosiorem inuenirent resurrectionem in futurum, quoniam quo ampliora quis tormenta pro Deo in presenti sustinet, eo gloriosior in resurrectione apparebit. Alii uero ludibria et uerbera experti, insuper et uincula, et carceres. Ludibria dicuntur a ludo, hoc est irrisione: primo enim sancti martyres ludibriis atque irrisionibus ludebantur, deinde uerberibus afficiebantur: sicque uinculis astricti ponebantur in carcerem; ad postremum uero interficiebantur diuersis et exquisitis tormentis. Lapidati sunt. Ut Naboth, Ieremias in Aegypto, a reliquiis transmigratorum; Ezechiel in Babylone, aliique quamplures in Nouo Testamento. Secti sunt. Hic pluralis  numerus pro singulari positus est: neminem enim legimus sanctorum in ueteri Testamento sectum, nisi Isaiam prophetam, quem fecit secari serra lignea Manasses rex, qui filiam eius habebat in uxorem. Tentati sunt. Ut Abraham et alii multi non ad deceptionem, sed potius ad probationem, illa scilicet tentatione de qua dicitur: Tentat uos Dominus Deus uester, id est, probat uos: nam Deus intentator malorum est. In occisione gladii mortui sunt. Ut Urias, et Iosias, et alii multi. Circuierunt in melotis, in pellibus caprinis, egentes, angusti, afflictati. Eliam in hoc loco debemus intelligere, et alios qui taliter egerunt; et qui afflicti undique penuriis et tribulationibus, angustiati fide sustinuerunt omnia, ut ad desiderium superiorum possent peruenire. Omnis autem indigentia  et egestas angustia uocatur; quia angustiatur homo, id est affligitur seu fame, seu alia inopia. Melotam dicunt quidam genus esse uestimenti ex pellibus caprinis, ex uno latere dependens, quo genere uestimenti propter asperitatem in Aegypto monachi dicuntur uti. Elias quoque legitur usus illo fuisse; et Grece ouis dicitur, uel quadrupes quodlibet: unde pellis ouina. At uero quidam dicunt ex pellibus taxi genus uestimenti esse compositum: est enim animal quod taxus uocatur, solitus in cauernis terre habitare, cuius pellis hispida esse fertur, a quo nomine deriuatur uocabulum huius uestis, id est a melo melota. Quibus dignus non erat mundus. Mundi nomine hic sub una significatione possumus intelligere amatores mundi, qui terrena solummodo  appetentes, ab amore Creatoris sui longe remoti erant, ac propterea non erant digni tales socios habere quales fuerunt illi quorum magnalia Apostolus supra descripsit. Siue mundi nomine possunt accipi omnia que continentur inter celum et terram, aurum uidelicet, argentum, gemme atque omnia pretiosa: insuper et ipsi reprobi amore mundanarum rerum decepti. Istis ergo sanctis non erat dignus mundus, hoc est, si totus mundus redigeretur sub pretio, non poterat uni illorum recte comparari; neque etiam si omnia illa in pretium dari potuissent, talem aliquem uirum emere possent. Ut ergo ex pluribus paucorum memoriam agamus, quomodo poterat talis ac tantus uir comparari, ut Moyses fuit? qui, quando uoluit, mare diuisit; quando uoluit, aquas  eius reduxit; quando uoluit, manna de celo descendere fecit, aquam de petra produxit, et cetera innumerabilia fecit. uel quomodo poterat comparari tantus uir, ut fuit Iosue successor eius? qui, quando uoluit, solem ac lunam, illa duo maxima luminaria, uno in loco stare fecit, dicens: Sol, contra Gabaon ne mouearis; et luna, contra uallem Hailon. Fortassis tamen dicet aliquis, ideo non poterant emi, quia non quibant inueniri. Utique uerum est, quia non poterant in toto mundo similes illorum inueniri; et si potuissent comparari, quomodo quod totus mundus nequibat perficere, hoc unus illorum uerbo agebat? nam cum totus mundus temporibus Elie laborasset per tres annos et sex menses siccitate, nec potuisset pluuiam  impetrare, uerbo Elie aperte sunt cataracte celi, et uenit pluuia super faciem terre. In solitudinibus errantes, et montibus et speluncis, et in cauernis terre. Eliam eximium prophetarum hic uult intelligi, et filios prophetarum, qui temporibus Achab et Iezabelis fugati sunt, eo quod uoluis et eos Iezabel interficere: tunc temporis pauit eos quinquagenos Abdias in speluncis et in cauernis terre; unde et meruit donum prophetie, iuxta quod Dominus dicit in Euangelio: Qui recipit prophetam in nomine prophete, mercedem prophete accipiet. Et hi omnes testimonio fidei probati. Inuenti. Non acceperunt repromissionem, Deo pro nobis melius aliquid prouidente, uti non sine nobis consummarentur. Qui omnes testimonio fidei sunt probati, nisi omnes superius memorati? quorum  tam preclara et laudabilis fides commemorata est stelle uidelicet et firmamenti terreni homines, et celestes angeli: uiui lapides et splendide margarite, quorum opera que egerunt, fidem eorum confirmant, quoniam absque fide impossibile est placere Deo; testimonio itaque fidei fuerunt probati, hoc est operatione sancta, que per fidem operabatur, laude digni inuenti sunt. Fides enim illorum operibus mundis declarabatur; sed cum ita essent perfecti, repromissionem non acceperunt. Dicit ergo aliquis: Quid eis profuit Deo seruisse, si hactenus sine premio permanent? Absit hoc a fidelium cordibus, ut credamus eos sine premio manere; adhuc quippe mortali carne circumdati, magnum premium perceperunt, uiuendi scilicet, Deum cognoscendi, multaque mirabilia  patrandi; nunc uero quiescunt in anima, in beatitudine regni celestis, ineffabili letitia perfruentes. Sed uideamus quid Ioannes de illis in Apocalypsi sua dicat, sicque nobis manifestabitur quam promissionem non perceperunt: uidi  sub altare Dei animas interfectorum propter uerbum Dei, quod habebant, et clamabant uoce magna, dicentes: Usquequo, Domine sanctus et uerus, non iudicas et uindicas sanguinem nostrum de his qui habitant in terra? et date sunt illis singule stole albe; et dictum est illis ut requiescerent: tempus adhuc modicum, donec impleatur numerus conseruorum et fratrum illorum. Singulas stolas modo habent anime sanctorum, de sua immortalitate gaudentes, et de felicitate qua fruuntur exsultantes. Binas uero stolas  habebunt cum in generali resurrectione receperint immortalitatem et incorruptionem in corpore, quam modo habent solummodo in anima. Hanc ergo repromissionem necdum perceperunt, de qua Isaias dicit: In terra sua duplicia possidebunt post generalem resurrectionem. Et reuera ita dignum est ut qui in corpore et anima Deo seruierunt, in corpore pariter et anima remunerationem percipiant; quodque sequitur: Deo pro nobis melius aliquid prouidente, uti ne sine nobis consummarentur, hoc est perfectionem consequerentur illi. More humano agitur, uerbi gratia: Sicut quidam filii reuertentes de agro dicunt patri: Pater, laborauimus hodie, estum solis perpessi sumus: tempus est ut tribuas nobis refectionem; et ille eis respondet: Sustinete parumper, filii,  quousque ueniant fratres uestri, qui similiter laborant, et tunc cum eis plenissime epulabimini; sic omnipotens Deus quodammodo egit, cum non dedit electis immortalitatem in corpore, ut maior gloria sit maiusque desiderium, cum omnes generaliter in die iudicii binas stolas acceperint, et hoc est quod dicit: Ne sine nobis, qui adhuc hic peregrinamur, perfectionem consequerentur in resurrectione corporum.



CAP. XII.

Ideoque et nos tantam habentes impositam nubem testium, deponentes omne pondus et circumstans nos peccatum, per patientiam curramus propositum certamen. Nubem testium appellat multitudinem patriarcharum ac prophetarum, reliquorumque fidelium qui testes fuerunt perfecte fidei; testes etiam Filii Dei, quem predixerunt uenturum in mundum;  qui bene nubes uocantur, ob altitudinem et multitudinem meritorum: sicut enim nubes a sole illuminatur, eiusque calore perfunditur, sicque postmodum terram calefacit, et plerumque imbrificat illam, plerumque autem coruscationes emittit; ita illi sancti patres a uero sole calefacti atque illuminati, suo exemplo corda hominum calefaciunt atque illuminant, suoque tempore pluuiam emiserunt uerbis, et coruscauerunt miraculis. Imposita est ergo nobis in exemplum tam magna nubes testium, ut fidem illorum et opera imitari satagamus: quapropter simus deponentes omne pondus uitiorum per penitentiam, somnum quoque pigritie et cogitationes infirmas. Per hoc autem quod subdidit: Et circumstans nos peccatum simus deponentes, ostendit Iudeos in  omni parte a diabolo tentari, desideriisque carnalibus deseruire, multisque peccatis abundare. Per patientiam curramus nobis propositum certamen, ut sicut illi sustinuerunt patienter aduersa huius seculi, ita et nos sustineamus. Non dixit, addamus cursui nostro aliquid; sed in eodem manentes, curramus destinatum nobis certamen, iuxta quod Psalmista dicit: uiam mandatorum tuorum cucurri. In presenti enim seculo in certamine sumus positi contra uitia carnis, contra demones, contra falsos fratres: et necesse est ut patienter curramus, siue expleamus certamen istud, quatenus peruenire possimus ad promissum certaminis premium. Aspicientes in auctorem fidei, et consummatorem Iesum, qui proposito sibi gaudio sustinuit crucem confusione contempta. Sic  filii parentes, et discipuli magistrum in studio operis atque in certaminibus attendunt, informantes mentem ex parte doctorum, sumentes quasdam regulas ab eis per uisum. Ita et nos, si uolumus currere, et discere ut bene curramus, ad auctorem seu consummatorem Christum attendamus, qui dixit nobis: Discite a me quia mitis sum et humilis corde; et alibi: Si me, inquit, persecuti sunt, et uos persequentur: et, Si patrem familias Beelzebub uocauerunt, quanto magis domesticos eius? Attendamus ergo in Christum, et accipiamus in illo exemplum patientie, qui dixit: Qui perseuerauerit usque in finem, hic saluus erit. Ipse namque auctor fidei et consummator. Auctor fidei nobis est, quia ipse nobis  fidem infundit; non enim possumus credere, nisi ab illo preueniamur: unde ipse fidelibus dicit: Non uos me elegistis, sed ego elegi uos. Ipse consummator fidei siue perfector est, quia consummationem siue perfectionem nobis prestat, in hoc ut in fide perseueremus. Siue in hoc est perfector fidei, quia dat uoluntatem atque possibilitatem perficiendi bonum, quo ipsa fides exornetur: nam fides sine operibus non est perfecta, sed mortua. In illo enim omnes perfectionem habemus, qui proposito sibi gaudio sustinuit crucem. Ipse Filius Dei proponens sibi, hoc est in presenti statuens gaudium resurrectionis atque ascensionis in celum, totiusque glorie quam percepit post resurrectionem, sustinuit crucem propter hoc quod in postremo uidebat sibi profuturum.  Confusione contempta, hoc est pro nichilo deputata uerecundia, quoniam sine erubescentia et pudore illud opprobrium sustinuit. Gaudium namque maximum fuit illi quod pro nobis est passus, ut uoluntatem Dei Patris impleret, qua postea potentiam super omnem creaturam accepit: unde ipse dicit: Desiderio desideraui hoc pascha manducare uobiscum. Si igitur ille, qui habuit nullam necessitatem ut crucifigeretur, crucifixus est propter nos, quanto magis nobis iustum est omnia fortiter tolerare? Ad hoc itaque Dominus apparuit in carne, ut humanam uitam admonendo excitaret, exempla prebendo accenderet, moriendo redimeret, resurgendo repararet; propterea enim moriebatur ut doceret nos nichil estimare gloriam que ab hominibus defertur. Atque  in dextera sedis Dei sedet. Hoc est in prosperitate eterne uite et in plenitudine paterne maiestatis: si nulla esset alia promissio et exhortatio, istud solum exemplum debuerat sufficere, quod in hoc loco de Christo ostendit Apostolus, ad persuadendum omnia aduersa patienter tolerare, ut cum Christo mereamur consedere. Recogitate enim eum, qui talem sustinuit a peccatoribus aduersus semetipsum contradictionem, ut ne fatigemini, animis uestris deficientes. Omnia aduersa que Christus sustinuit a Iudeis, plagas scilicet, irrisiones, sputa, colaphos, alapas, blasphemias ipsamque mortem, Apostolus solo nomine contradictionis ostendere uoluit: Rememora mini, inquit, Christum qui talia ac tanta contraria sustinuit pro peccatoribus, qui peccatum non fecerat, ut  uos qui transgressores et peccatores esse dignoscemini, non deficientes fatigemini in animis uestris, sed imitando illum sustinete similia patienter. Aduersus semetipsum sustinuit Christus contradictionem, id est, dimisit secundum quod uoluerunt facere contra se, nichil eis contradicens. Hortatur autem eos ne deficiant in tribulationibus, dum usque ad martyrium et sanguinis effusionem adhuc non peruenerant: unde et subdit: Nondum enim usque ad sanguinem restitistis, aduersus peccatum repugnantes. Ac si diceret: Etsi amisistis facultates terrenas, exspoliati a contribulibus uestris, tamen mortem non sustinuistis; adhuc enim uiui manetis. Usque ad sanguinem resistit, pugnans aduersus peccatum, qui pro ueritate fidei  aduersus infideles pugnat usque ad mortem: sicut apostoli eorumque successores fecerunt; nam infidelitas peccatum maximum est: dum autem quis uult, decipit aut blanditiis, aut terroribus, pugnans pro fide contra infidelem, utique aduersus peccatum repugnat. Potest et de omni peccato intelligi, de mala uidelicet suggestione et praua uoluntate, immundoque desiderio: quibus resistit, non consentiendo eis, aduersus pugnat. Et obliti estis consolationis, qua uobis tanquam filiis loquitur, dicens: Fili mi, noli negligere disciplinam Domini; neque fatigeris, dum ab eo argueris. Sapientia Dei Patris, que per Salomonem loquebatur, intra cetera etiam hoc protulit per os illius: quod beatus Apostolus modo in exemplum assumpsit, Iudeos cohortans ne deficiant in tribulatione,  qui a Domino arguuntur causa probationis. Dicit ergo: Fili mi, noli negligere, siue negligenter ducere disciplinam Domini. Disciplina dicta est a discendo: que alio nomine correctio morum potest appellari: dum enim quis angustiis et tribulationibus afficitur non debet fatigari, nec deficere; sed potius patienter portare, recogitans quia a Domino corripitur. Quem enim diligit Dominus, castigat: flagellat autem omnem filium quem recipit. Ideo hec testimonia proponit Apostolus, ut sicut filii a patribus suis flagellantur, ut digni sint ad hereditatem paternam accedere, unde et plerumque stare tota nocte in frigore iubentur, uariisque modis exercentur: ita et isti similiter correptiones a Deo alacri animo sustineant, ut ad ueram hereditatem perpetue patrie  peruenire sint idonei. Sunt enim multi qui in prosperis Domino seruiunt, sed tamen in aduersis excedunt: hi tales non sunt adhuc perfecte probati ad hereditatem captandam. Unde Apostolus, quem in prosperis bene uiuere docuit, ne in correptione deficiat, hortatur: quoniam filium quem diligit Dominus, ad hoc ut heredem illum regni celorum constituat, castigat illum uariis diuersisque modis; et flagellat aut infirmitate, aut paupertate, aut persecutione, aut tormentis, omnem filium quem recipit secum in gloriam. Notandum autem quia non omnis qui flagellatur filius est: sed omnis qui filius est, flagellatur. Quem ergo sanctorum ab hoc seculo ad hereditatem supernam legimus peruenisse sine flagellatione diuina? Quapropter tanto minus de flagello,  quo castigamur, murmurare debemus, quanto arctius in eo paterne dilectionis affectum sentimus: unde ipse dicit: Ego quos amo, arguo et castigo. At uero multi flagellantur, ut Antiochus et Herodes, non ut ad hereditatem assumantur, sed ut hic demonstretur ex parte, que mala passuri sint post mortem. In disciplina perseuerate. Tanquam filiis. Charissimis, uobis offert se Deus. Subaudi hereditatem patrie celestis; ac si diceret: Melius est uobis per disciplinam et correptionem, que affectu paterno agitur, transire ad hereditatem celestem, quam extra disciplinam esse, sicque ad penas descendere: putatis enim, quod odio uos habeat ac dereliquerit Deus per hec que passi estis: si enim  hec non pateremini, tunc magis uos hoc cogitare competebat; nam si flagellat omnem filium quem recipit, qui non flagellatur, sine dubio non est in numero filiorum. His uerbis ostendit eis, quia unde putabant se derelictos esse, inde magis credere poterant diligi ab illo. Quis enim filius quem non corripit pater? Solet aliquoties paterfamilias filios alienos negligere, suos uero castigare et corripere, ne eos opprimat negligentia. Nullus est pater sapiens qui non corripiat filios delinquentes: et aliquando bona agentes increpat, ut ad meliora accendantur. Unde et Heli, quia filios suos non corripuit, non meruit eos heredes Sacerdotii post se relinquere. Quod si extra. Illam. Disciplinam estis, cuius participes facti sunt omnes. Boni filii, uel sancti patres, superius memorati. Ergo  adulteri, et non filii estis. Quisquis extra illam disciplinam Domini manet, cuius discipline participes facti sunt omnes boni filii pertinentes ad hereditatem celestem, adulterinus filius est, nec pertinet ad hereditatem paternam: quia non est filius liber. Cauete ne sitis adulterini filii, omnes enim infideles et negligentes, disciplinamque Domini contemnentes, adulterini, et non filii reputantur. Deinde patres quidem carnis nostre habuimus eruditores, et reuerebamur eos: num multo magis obtemperabimus patri spirituum, et uiuemus? Deinde, subaudi, considerare debemus, quia patres habuimus eruditores, et timebamus eos: nonne multo magis obtemperabimus Deo patri spirituum, et uiuemus in gloria eterna? Pater spirituum, id est creator animarum, Deus omnipotens  est, qui bona creauit primum ex nichilo, deinde uero ex elementis corpora hominum aliorumque animalium. Animam uero hominis ex nichilo creauit, et creat adhuc: non est enim putandum quod anima pars deitatis sit: quoniam deitas increata est, anima autem creatura est. Idcirco autem omnipotentem Deum creatorem animarum appellat, non corporum, cum omnium creator sit: quia corpus nostrum ex semine paterno et materno conficitur: anima uero semper a Deo ex nichilo creatur. Si, inquit, patres carnales timebamus, a quibus temporaliter erudiebamur, uti heredes illorum mereremur fieri: quanto magis creatori animarum obedire atque obtemperare debemus, ut cum illo in gloria eterne beatitudinis uiuamus? Nec solummodo  differentia est inter eos propter discretionem personarum, quia isti terreni, ille est celestis; sed etiam ipsa causa discipline atque eruditionis. Non enim ad eamdem causam uel ad ipsas res spirituales erudiunt: sed ad quod eis uidetur, sicut Apostolus manifestat, dicens. Et illi quidem. Patres, ex quorum semine corpora sumpsimus. In tempore paucorum dierum secundum suam uoluntatem erudiebant nos: hic autem. Pater uidelicet spirituum. Ad id quod utile est. Erudit nos: hoc est ad salutem et utilitatem anime nostre. In recipiendo sanctificationem eius. Illi quidem patres carnales ad hoc erudiunt nos, ut ipsis simus utiles secundum suam uoluntatem, que in omnibus non est utilis: Deus uero omnipotens  ad omnia utilia nos instituit, ut salutem anime nostre consequamur, et accipiamus sanctificationem eius: uidelicet, ut simus sancti, sicut et ipse, secundum quemdam modum, iuxta quod ipse dicit: Sancti estote, quia et ego sanctus sum. Ad hoc  nos erudit et castigat, ut nos dignos efficiat suis muneribus. Unaqueque etenim gens secundum suam uoluntatem filios suos erudit: sicut consuetudo fuit Romanorum suos filios erudire in re militari, Grecorum, litteris instituere suos, Omnis autem disciplina in presenti quidem non uidetur esse gaudii, sed meroris. Postea autem fructum pacatissimum exercitatis per eam reddet iustitie. Omnis, inquit, disciplina tam humana quam diuina, tunc quando discitur, non uidetur esse disciplina gaudii, sed meroris. Ideo autem hanc  omnem et diuinam et humanam disciplinam uocauit, quia quidquid discitur, disciplina uocatur. Idcirco autem in presenti non uidetur esse disciplina gaudii, sed meroris: quod flagellatus sepissime constringitur, de quo agitur, sustinet famem, patitur frigus omnemque laborem; at uero cum peruenerit ad perfectionem, gaudet et letatur, gratissimamque mercedem recipit, sicut Apostolus dicit. Postea  cum peruenerit ad culmen perfectionis, reddet eadem disciplina pacatissimum fructum iustitie per eam exercitatis: id est, per eamdem disciplinam probatis atque perfectis. Fructum autem pacatissimum uocat gratissimam atque acceptissimam remunerationem, quam percipiunt ii, qui per eamdem disciplinam exercentur atque probantur, uerbi gratia:  Romani tirones, qui in disciplina rei militaris sunt exercitati, multa contraria primum sustinentes, postea gauisi sunt, monarchiam totius orbis possidentes. Similiter intelligendum de iis qui in disciplina affliguntur, qui premia eterna recepturi sunt: sicut sancti apostoli, martyres et doctores Ecclesie. Propter quod remissas manus et soluta genua erigite: et gressus rectos facite pedibus uestris, ut non claudicans qui erret, magis autem sanetur. Propter quod, quia propter disciplinam mercedis premium redditur, gaudiumque subsequitur; uel propterea ut possitis hereditatem supremam cum bonis filiis percipere. Remissas manus a bono opere, et torpentes otio pigritie. Et soluta genua erigite, ad bona opera  agenda. Per pedes autem et genua debemus accipere opera, sicut et per manus: per gressus autem intellectum, intentionemque mentis; et est sensus: Talia opera agite que perfectum intellectum habeant, quod bona intentione fiant; Recte, inquit, ambulate; nec laudatio plus accrescat, sed potius ad statum rectitudinis erigat. Remissas manus et genua soluta mandat erigere, sicut Isaias precipit, dicens: Confortate manus dissolutas et genua debilia roborate, ut non claudicans quis erret: id est ut non hesitans quis in fide bonisque operibus, erret a uia rectitudinis: magis autem sanetur a peccatis credendo recte in Deum; ac si diceret: Qui non credit recte, melius est ut firmius et tenacius credat quatenus  omnibus modis inueniat medicinam anime sue. His autem uerbis hesitationes eorum tangit, ad hoc ut sine aliqua dubitatione crederent in eum. Pacem sequimini cum omnibus. Subaudi bonis. Et sanctimoniam, sine qua nemo uidebit Deum. Plurima quidem sunt que formam discretionemque Christianitatis ostendunt: sed plus omnibus ac melius caritatis mutue affectus et pax, que hominum corda consociat. Quapropter dicit ipsa ueritas: Pacem relinquo uobis; et iterum: In hoc cognoscent omnes quia mei estis discipuli, si dilectionem habueritis ad inuicem. Propterea etiam et Apostolus dicit: Pacem sectamini cum omnibus bonis. Pacis autem nomine intelligenda est dilectio et concordia. Sanctimonia autem dicitur castitas mentis et corporis: ac si diceret: Ita diligite omnes bonos, ut uosmetipsos; et  sit in uobis castitas, siue munditia mentis et corporis: quoniam sine pace et sanctimonia nemo uidebit Deum. Beati enim pacifici, quoniam filii Dei uocabuntur. Beati mundo corde, quoniam ipsi Deum uidebunt. Contemplantes ne quis desit gratie Dei. Quod dicit, Contemplantes, id est diligenter attendentes atque considerantes, ne quis uestrum desit gratie Dei. Sic loquitur cum eis, tanquam cum uiatoribus, qui cum numero et comitatu longa itinera permeant: quibus solet dicere is qui preest: uidete ne aliquis remaneat qui non pergat uobiscum, ueluti si diceret: Non hoc tantum requiro, ut uos soli gratiam consequamini, patriamque celestem intretis: sed etiam ut inspiciatis et ceteros. Gratiam dicit fidem, spem et caritatem, per quam meretur homo  gratiam Dei inuenire: quia cum istis habet et reliquas. Siue gratiam Dei dicit remissionem peccatorum, que nobis gratis datur. In baptismate uel a fide perfecta ceterisque uirtutibus. Ne qua radix amaritudinis sursum germinans impediat, et per illam inquinentur multi. Radicem amaritudinis uocat malam uoluntatem prauamque intentionem, unde procedit peccatum amaritudinis; nam sicut radix amara fructus dulces non potest proferre, sed sui similes, hoc est amaros: sulphureus quoque fons aquas non habiles ad bibendum: ita mala uoluntas et intentio praua malam operationem et peccatum amaritudinis a se emittunt, quibus impeditur iter ad patriam ascendendi celestem: atque per illam malam uoluntatem,  de qua procedunt semina nequitie, inquinantur multi: quia modicum fermentum totam massam corrumpit, et uno peccato infidelitatis omnia opera que poterant esse bona deprauantur, et uno peccatore multi coinquinantur: radicem enim amaritudinis specialiter peccatum infidelitatis uoluit intelligi, licet et ad malam uoluntatem atque intentionem, ut diximus, referatur. Et congrue peccatum amarum dixit esse: quoniam nichil est amarius illo postquam fuerit perpetratum: quod experimento cognoscunt illi qui post admissum delictum conscientie merore macerantur, diraque satis amaritudine consumuntur, intantum ut amaritudo ipsius delicti ipsum intellectum ipsamque rationem aliquoties subuertat,  sicut de Cain legimus, qui in desperationem ruit. Ne quis fornicator, aut profanus ut Esau, qui propter unam escam uendidit primogenita sua. Fornicator appellatur Esau, quia contra uoluntatem patris et matris uxores alienigenas duxit. Profanus autem proprie dicitur irreligiosus, quasi porro, id est longe a fano et templo Dei. Hic autem pro gastrimargo, siue pro illo qui utile pro inutili uendit, ponitur: quod bene congruit Esau, qui fuit gastrimargus atque gulosus, uendens primogenita sua pro uili cibo, pro lenticula scilicet rufa. Primogenita autem isto in loco appellantur honor et dignitas sacerdotii: ante sacerdotium enim Aaron, quod a Deo constitutum est in lege, omnes primogeniti sacerdotes erant: sicut fuit Sem, qui et Melchisedech, primogenitus Ne. Magna  etenim dignitas erat habere primogenita: quoniam et de substantia et hereditate paterna maiorem portionem sumebat, uestimentoque ornatus locupletior splendebat. Unde legitur in Genesi, quod Rebecca accipiens uestimenta Esau ualde bona, que apud se domi habebat, induit ea Iacob, sicque adduxit eum ad patrem qui ut sensit odorem ac fragrantiam uestimentorum eius, dixit: Ecce odor filii mei, quasi odor agri. Quia ergo inter Iudeos erant quidam sectatores Esau in fornicatione atque gastrimargia, reducit eis Apostolus ad memoriam factum Esau, hortans cauendum ab omnibus illis ne quis illius similis foret, qui pro dilectione temporalium rerum usque ad uendenda sua primogenita peruenit: propria siquidem negligentia et cupiditate uendidit honorem  quem a Deo perceperat, et pro parua re magnam gloriam perdidit: postremus enim effectus est, quia primus erat: et quia erat secundus, mansit primus. Scitote enim, quoniam et postea cupiens hereditare benedictionem, reprobatus est. Subaudi, a Deo. Narrat historia Genesis quod Esau reuertens de agro, ut comperit preuentum se a fratre ad benedictionem patris, dixit cum lacrymis et clamore magno: Num unam tantum benedictionem habes, pater? benedic etiam et mihi. Cui Isaac: Dominum tuum illum constitui; et tibi, fili mi, ultra quid faciam? Tandem uictus Isaac clamoribus illius, dedit ei benedictionem in diuitiis huius seculi, et his que terra profert trra eprofet abundare, dicens: In pinguedine terre et in rore celi desuper, erit benedictio tua. Apparet ergo, quia  cum uoluisset hereditare et benedictionem paternam, dignitatem uidelicet sacerdotii, recipere, quam iam amiserat, nec non et sanctitatem patris cum spiritu prophetie, peccatis impedientibus, ad hoc perductus est ut reprobaretur a Deo et fraudaretur a fratre benedictione paterna, unde et sequitur: Non enim inuenit penitentie locum, quanquam cum lacrymis inquisisset eam. Quare non inuenit penitentie locum, id est ueniam per penitentiam, quam cum lacrymis quesiuit? Quia non ita quesiuit ut debuit: lacryme enim ille indignationis fuerunt potius amissi honoris et rancoris contra fratrem, quam humilitatis uereque penitentie: unde et dixit: uenient dies luctus patris mei, et occidam Iacob  fratrem meum. Quapropter quanquam cum lacrymis inquisisset eam, iam ad illum locum benedictionis non potuit peruenire, ut frater suus. Ita enim debuerat penitere, sicut de Petro legimus, quod cum Dominum negasset, egressus foras fleuit amarissime: idcirco illi remissum est tam grande peccatum, quoniam sicut debuit, penitentiam egit. Non enim accessistis ad tractabilem et accessibilem ignem, et turbinem, et caliginem, et procellam, et tube sonum, et uocem uerborum. Mos est illorum qui comparationem faciunt, ut alteram partem deprimant atque extenuent, ut res alterius partis emineat: sic et Apostolus ex comparatione illorum, que fuerunt in ueteri Testamento, nostra maiora declararet clariora, mansuetiora quoque, et meliora, atque admiratione  digna: facit enim nunc differentiam inter Christum et Moysen, inter legem et Euangelium, inter celum et montem Sina, inter aspersionem sanguinis legalis, et emundationem sanguinis Christi: multo enim meliora sunt ista, quam fuissent illa: ibi enim umbra requiescebat, hic ueritas tenetur et panditur. Non enim accessistis ad tractabilem et accessibilem ignem, id est, non accessistis ad uisibile et palpabile lumen ignis, quod uisu corporeo tractari possit, sicut de ueteri Iudaico populo legimus; sed ad inuisibilem et incomprehensibilem Deum. Hec in Sina monte facta referuntur, quando data est lex, ignis, turbo uidelicet et caligo, procella, tube sonus et uox uerborum. uisus est, inquit, Dominus in monte Sina. Turbo est uentus ualidus, auferens stipulas, et leuiora queque  puluere terre inuoluens. Plerumque etiam ea tollit que grauiora sunt. Caligo est tenebrositas fumi et ignis. Procella est tempestas et pluuia. Facta sunt autem ista, quando lex dabatur, ut corda Iudeorum prona ad peccandum concuterentur, ne ipsam legem auderent transgredi. Unde et terremotus exstitit ibi, ut ipsi ex toto terrore perculsi, ad Deum celorum confugium facerent; tenebre autem, siue caligo, obscuritatem ipsius legis designat. Turbo siue commotio uentorum comminationem ipsius legis que dicit: Si quis hoc uel illud fecerit, occidatur. Procella autem ipsam uindictam. Tube sonitus, presentiam et aduentum Dei omnipotentis. Unde idem apostolus alias dicit: In iussu, et in uoce archangeli, et in tuba Dei descendet de celo. Per tubam autem intelligitur  ipsa uox angelorum; non enim est putandum quod enea, aut cornea tuba Dei angeli increpuerint. uox quoque uerborum non ipsius omnipotentis Dei intelligitur, sed angelorum: per subiectam enim creaturam, id est per angelum loquebatur Deus ad Moysen: nam quod non esset uox Dei, Dominus demonstrat in Euangelio, loquens Iudeis: Neque uocem eius audistis, neque speciem eius uidistis. Et quod Moyses cum angelo, non cum Domino fuerit locutus, ostendit beatus Stephanus in concione sua, quam habuit cum Iudeis: Hoc est, inquiens, Moyses, qui fuit cum angelo, qui loquebatur ei in monte Sina. Euangelium autem non fuit datum in tremore, neque cum comminatione, sed affectu paterno locutus est Dominus  fidelibus tanquam filiis: nam ascendens in montem, quando inter cetera precepta uite octo beatitudines eis protulit, non paruerunt, neque uisa sunt signa quibus terrerentur, sicut quando lex data est. Sequitur. Quam. Subaudi uocem tubarum et angelorum. Qui audierunt excusauerunt se, ne eis fieret uerbum. Hoc est, ne eis loqueretur. Non enim portabant quod dicebatur. Ad eos, hoc est, non poterant ferre uocem angeli pre timore, unde et dixerunt Moysi: Loquere tu nobis, non loquatur nobis Dominus, ne forte moriamur; nimio enim timore fuerant perculsi, uidentes totum montem Sina fumare, procellas quoque et tonitrua, et uoces tubarum. Et si bestia tetigerit montem, lapidabitur. Subauditur lapidibus grandinis celitus missis; sic enim preceperat Dominus: Longe se faciant filii Isrel a monte, quoniam  si homo aut aliqua bestia accesserit ad montem, lapidibus grandinis interficietur. Et ita terribile erat, quod uidebatur. Subauditur, ut neque auderent audire, neque accedere ad montem. Moyses enim dixit, Exterritus sum, et tremebundus. Si Moyses exterritus est, quid dicendum de aliis? Sed accessistis ad Sion montem, et ciuitatem Dei uiuentis Hierusalem celestem. Ex superioribus ista pendent, ubi dictum est: Non accessistis ad tractabilem et accessibilem ignem montis Sinai, sed accessistis ad Sion montem. Cetera per partes iam dicta sunt. Per Sion autem, que interpretatur speculatio, et per Hierusalem, que dicitur uisio pacis, uult intelligi celestem patriam, Ecclesiam uidelicet supernam, que constat ex angelis et hominibus  iustis, ad quam acceditur fide et desiderio. Accessistis, inquit, ad Sion montem, hoc est, ad ciuitatem Dei uiuentis: Hierusalem celestem fide et desiderio. Et accessistis. Ad frequentiam. Siue multitudinem. Multorum millium angelorum. Consociati illis in fide, consociandi iterum in gloria. Iuxta quod Dominus dicit: Erunt electi sicut angeli Deo in celo. Et accessistis. Ad Ecclesiam primitiuonum, qui conscripti sunt in celis. Ecclesiam primitiuorum debemus accipere in apostolis, qui primi crediderunt, quorum fide illi adiuncti sunt credendo, et quorum nomina scripta sunt in memoria omnipotentis Dei: iuxta quod ipsa ueritas eis dixit, Gaudete, quod nomina uestra scripta sunt in celis. Et. Accessistis ad Dominum. Iudicem omnium Deum. Id est ad Dominum Iesum,  qui dicit: Pater non iudicat quemquam, sed omne iudicium dedit Filio. Per illum enim iudicabit Deus Pater non solummodo Iudeos, sed omnes homines. Et. Accessistis. Ad spiritum iustorum perfectorum. Spiritum perfectorum uocat Spiritum sanctum, per quem iusti uocantur omnes in baptismate accipientes ab illo remissionem omnium peccatorum. Et bene iustificantur, quia tunc iusti uocantur, dum ab omnibus contagiis mundantur. Siue spiritum iustorum perfectorum dicit animas sanctorum, qui apud Deum probabiles exstiterunt, quibus coniuncti fide et desiderio fuerunt illi. Et. Accessistis quoque. Ad Iesum mediatorem Testamenti Noui. Dominus iehsu per hoc quod homo pariter et Deus est, mediator noster  est, quoniam sicut Moyses mediator fuit inter Deum et populum, uerba Dei referens ad populum rursusque populi ad Deum secundum quod ipse dicit: Ego sequester uester et medius inter Deum et uos, ita et Dominus iehsu uerba Dei Patris retulit nobis, et modo nostra refert ad illum, interpellans assidue pro nobis, simulque sua passione confirmauit nobis Testamentum Nouum. Ad aspersionem quoque sanguinis. Accessistis. Melius loquentem quam Abel. More legis aspersionis nomine emundationem Christi sanguinis intimauit: quoniam mundatio que per sanguinem fiebat aspersio uocabatur. Accesserunt ergo illi ad sanguinem Christi, siue emundationem, hoc est ad passionem eius, quoniam fide passionis eius mundati sunt. Sanguis autem Christi melius quam sanguis Abel loquitur, quia sanguis Abel uindictam exposcebat fratris  a Deo, sanguis uero Christi uitam et indulgentiam implorat suis persecutoribus, dicente illo ad Patrem: Pater, ignosce illis, quia nesciunt quid faciunt. uel certe melius loquitur, dum nos loquentes facit, quod Dominus ipse est Filius Dei uiui, cuius passione sumus redempti, et baptismate abluti, et quia per sanguinem eius sumus effecti filii Dei. uidete ne recusetis loquentem. Quod est dicere: Cauete ne contemnatis Iesum loquentem per Euangelium suum, quoniam in dextera Dei sedet, considerans quod unusquisque nostrum agit. Si enim illi non effugerunt, recusantes eum qui super terram loquebatur: multo magis nos, qui de celo loquentem nobis auertimus. Subauditur, non effugiemus, ac si diceret: Si patres uestri uindictam  omnipotentis Dei non effugerunt, qui precepta illius preuaricati sunt fabricando idolum, que per Moysen uel per angelum data sunt illis, quorum uterque in terra loquebatur, multo magis nos non poterimus euadere uindictam illius, si precepta, que per Filium data sunt, contempserimus. Illi, inquit, in terra loquentem audierunt, nos de celo. Propter unitatem autem persone, quam habet Filius Dei in duabus naturis, dicitur de celo nobis loqui. In terra autem uidebatur loqui per humanitatem, sed erat in terra et in celo per diuinitatem: unde ipse dicit: Nemo ascendit in celum, nisi qui descendit de celo, Filius hominis, qui est in celo. Similiter dum Euangelium predicatur in terris, ipse quoque de celo nobis loquitur. Quapropter audiendus est multo magis quam Moyses.  Sequitur. Cuius uox mouit terram tunc. Subaudi, quando data est lex. Nunc autem repromittit dicens: Adhuc semel et ego mouebo, non solum terram, sed etiam celum. Ipse qui tunc iussione mouit montem Sina, et terram in circuitu eius, ubi populus stabat, quando Moysi dedit legem, ipse nunc repromittit non partem terre mouendam a se, neque ipsam totam terram solummodo, sed etiam celum. Et ideo quanto maiora fieri promittit, tanto magis timendus est. Licet enim terremotus fuerit in diuersis locis, diuersisque partibus mundi, non fuit tantus per totum mundum. Et si mota est terra, tamen non celum. Unde bene dicit, semel futurum esse hoc in die iudicii, ostendens quia nunquam iterum mouebuntur. Unde sequitur: Quod  autem adhuc dicit semel, ostendit mobilium translationem tanquam factorum, ut maneant ea que sunt immobilia. Ista motio celi et terre ad innouationem et meliorationem illorum pertinet, terra quidem motum appropinquante die iudicii sustinebit, sed pariter innouabuntur celum et terra, et mouebuntur ab hac specie in meliorationem: iuxta quod idem Apostolus alibi dicit: Preterit figura huius mundi. Mutata figura, remanebit substantia: eritque postea celum nouum, et terra noua. Celum autem hic non sidereum, neque ethereum, sed istud ereum accipe, a quo et aues celi dicuntur. Itaque regnum. Dei. Immobile suscipientes. Subauditur, nunc in spe, quod percepturi sumus in te. Habeamus gratiam, per quam seruiamus placentes Deo cum metu et reuerentia. Regnum immobile, Ecclesia est celestis, que constat  ex angelis sanctis et hominibus iustis: Regnum autem Dei ista Ecclesia est, et regnum Ecclesie omnipotens Deus est. Hoc regnum modo suscipimus in spe, tunc uero percipiemus in re, cum tradiderit Christus regnum Deo Patri. Idcirco autem immobile appellatur, quoniam si celum et terra immobiliter permanebunt post immutationem, multo magis electi post resurrectionem immobiliter immortalitatem in corpore, et incommutabilitatem in anima percipient, regnaturi eternaliter cum Deo, eruntque ipsi regnum immobile omnipotentis Dei, et regnum illorum contemplatio sancte Trinitatis. Et quia istud regnum immobile modo suscipimus in spe, hortatur Apostolus, ut habeamus gratiam, per quam seruiamus Deo placentes  illi. Gratiam autem dicit fidem rectam, spem certam, caritatem perfectam, cum operatione sancta, per que debemus Deo seruire cum metu, timentes illum ut Deum et iudicem omnium, et cum reuerentia diligentes illum ut patrem. Timere enim debemus, et ne hic flagellemur, et postmodum a requie separemur. Etenim Deus noster ignis consumens est. Deus omnipotens ignis appellatur, non ut materiam quam fecit, consumat, sed quam exterius homo attrahit, rubiginem scilicet peccatorum; non enim illud consumit quod ipse fecit, sed quod malitia hominum intulit. Agit et aliud iste ignis, dum corda uidelicet hominum ad amorem Dei accendit, de quo igne ueritas dicit: Ignem ueni mittere in terram, et quid uolo, nisi ut ardeat? Terra enim uocata sunt corda  terrena, que dum semper in infimis cogitationibus desideriisque terrenis uersantur, a malignis spiritibus quasi terra conculcantur. Sed ignem Dominus in terram mittit, cum afflatu sancti Spiritus corda carnalium hominum ad amorem Dei et proximi accendit. Ecce quare appellatur omnipotens Deus ignis, uidelicet quia rubiginem peccatorum consumit, et corda hominum ad caritatem accendit. Sed potest adhuc queri, quare assimiletur igni. At uero respondendum: Quia sicut ignis latet in silicibus et petris, ita omnipotens Deus in creatura sua manet, sed tamen non uidetur.



CAP. XIII.

Charitas fraternitatis maneat in uobis. Quod est dicere: Ita diligite omnes, sicut uosmetipsos, recogitantes uos habere unum Patrem Deum  omnipotentem, et unam matrem Ecclesiam, siue ex uno patre Adam, et una matre editos. Et hospitalitatem nolite obliuisci. Non dixit, hospitales estote, sed, hospitalitatem nolite obliuisci. Fuerant illi satis hospitalitati dediti antequam expoliati essent prorsus facultatibus, sed postquam enudati sunt ex maxima parte propria substantia, erant iterum nimium tenaces, quapropter hortatur eos Apostolus, ut secundum possibilitatis modum hospitalitatis officium adimplerent, dicens eis: Hospitalitatem pristinam nolite obliuioni tradere. Hospitalitas autem hilari mente et animo leto est agenda iuxta quod beatus Petrus dicit: Hospitales inuicem sine murmuratione. Et alibi: Hilarem enim datorem diligit Deus. Sequitur: Per hanc enim placuerunt quidam. Deo. Angelis hospitio receptis. Ut Abraham, qui meruit promissionem  accipere, et Loth, qui liberatus est de excidio Sodomorum. Unde et ipse iudex omnium dicturus est in die examinis: Quandiu fecistis uni ex minimis meis, mihi fecistis. Mementote uinctorum tanquam simul uincti. Hoc est, sicut optaretis uobis subueniri, uestrique meminisse, si essetis uincti in carcere: ita mementote illorum qui pro fide Christi uinculati tenentur. Et laborantium, tanquam et ipsi in corpore morantes. Quod est dicere: Quia in corpore adhuc estis morantes, per quod experimento cognoscitis, quid necesse sit laborantibus, mementote illorum qui laborant in doctrina et in operatione sancta, subministrando uictum et uestimentum, sicut uelletis uestri meminisse, si taliter laboraretis: per hoc  enim quia in corpore mortali manetis, sicut et illi, experimento probatis, quia militia est uita hominis super terram, et homo ad laborem nascitur, et auis ad uolatum. Honorabile connubium in omnibus. Sit uobis, siue placet Deo. Et thorus immaculatus. Connubium dicitur a conhabendo. Erant quidam tum temporis, qui condemnabant nuptias, dicentes immundum esse coniugale connubium, nec posse esse mundum, a lecto coniugis surgentem; unde beatus Apostolus legitimum connubium dicit, quod causa amoris filiorum fit, non causa libidinis explende, non solum concedit, sed etiam dicit Deo placere. Honorabile enim connubium est, amore filiorum legitime uxorem ducere; temporibusque certis ab ea abstinere, nec plures uxores habere: quia in initio, ut  Scriptura dicit, creauit Deus masculum et feminam, dixitque eis: Crescite et multiplicamini. In sequentibus quoque dicitur, quod futuri essent duo in carne una: huiuscemodi thorus immaculatus est, hoc est, legitimus recubitus absque fornicationis causa, et immaculatus lectus, immaculati et illi inde surgentes, hoc est, maculam peccati inde non trahentes. Unde beatus Mattheus dicit quodam loco: Quia coniugium legitimum et thorus legitimus sordes habent quodammodo in commixtione seminis, sed peccati maculam non habent: melius est enim uxorem legitimam ducere, quam cum meretriculis fornicari aut etiam aliorum uxores uiolare. Sin uero legitimum non fuerit connubium: neque amore filiorum, sed  causa libidinis explende, fuerintque plures uxores, iam non est honorabile connubium, neque thorus immaculatus. Fornicatores enim et adulteros iudicabit Deus. Fornicari est quocunque modo pollui, libidinemque expleri; adulterari uero est alterius thorum uiolare: unde adulter dicitur, quasi alterius uiolans thorum. Sed nunquid omnipotens Deus solummodo fornicatores et adulteros iudicabit, hoc est damnabit, pretermissis homicidis, sacrilegis, furibus, aliisque diuersis criminibus inuolutis? Minime. Quare ergo Apostolus specialiter fornicatores et adulteros iudicandos fore dixit? Nimirum quia de homicidis, sacrilegis, latronibus, parricidis atque aliis pondere peccatorum grauatis nulla hesitatio est quin sint damnandi. De fornicatoribus uero et adulteris, erant  tunc temporis, qui dubitabant dicentes, ad hoc factos masculos et feminas ut simul ceant: ideoque non esse peccatum cum qualibet muliere concumbere: quod omnino longe abest a ueritate. Unde Apostolus cum primo dixisset: Honorabile connubium et thorum immaculatum placere Deo: mox subintulit: Quia fornicatores et adulteros iudicabit Deus: ostendens iuste iudicari fornicatores et adulteros. Si enim connubium concessum est, iuste fornicatores suppliciis afficiuntur, iuste puniuntur adulteri. Sint mores sine auaritia: contenti presentibus. Mos est honestas uite et bene uiuendi. Non dixit, possidete, sed, sint mores, id est, uita et conuersatio uestra sine auaritia. Auarus dicitur auidus auri, uidelicet qui tenax est in largiendo, et cupidus in accipiendo, et qui manum habet  collectam ad dandum, et extentam ad accipiendum. De quo omnino quidam sapiens admonet, dicens: Non sit porrecta manus tua ad accipiendum, et collecta ad dandum. Fortassis postquam exspoliati fuerant propria facultate a non credentibus, cupiebant sub pretextu eleemosyne iterum congregare diuitias: ideoque monuit Apostolus, ut essent mores illorum sine auaritia, contenti tantum presentibus necessariis, non precogitantes de futuro. Iuxta quod alibi hortatus fuerat, dicens: Habentes uictum et uestitum, his contenti simus. Et ne forte dicerent: Quid facturi erimus, si necessaria nobis contigerit deesse? protinus consolationem addidit, adhibens post testimonium de libro Iesu Naue. Ipse enim. Deus omnipotens. Dixit: Non te deseram neque derelinquam.  Post mortem Moysi dixit Dominus Iosue: Sicut fui cum Moyse, ita ero tecum: confortare, et esto robustus: non te deseram, neque derelinquam. Quod exemplum ut pertinet ad Iosue, ita et ad omnem electum, qui spem suam in Deo positam habet. Nulla enim ratione mentitur, si in illo spem nostram ponamus. Ita. Subaudi, est ille nobiscum. Ut confidenter dicamus: Dominus mihi adiutor est, non timebo quid faciat mihi homo. Hominis nomine intelligitur hic non solum carnalis quilibet aduersarius: sed etiam antiquus hostis, qui homo appellatur, ab officio suo uocabulum sumens, eo quod hominem decipiat: sicut et Christus leo appellatur, propter fortitudinem. Unde propheta dicit: Eripe me, Domine,  ab homine malo, id est diabolo. Oportet ergo nos in omnibus tribulationibus seu tentationibus hunc uersiculum Psalmographi seu Apostoli exclamare, dicentes: Dominus mihi adiutor, non timebo quid faciat mihi quilibet hostis aut aduersarius. Mementote prepositorum uestrorum, qui uobis locuti sunt uerbum Dei, quorum intuentes exitum, conuersationis imitamini fidem. Omnes quidem prelati et doctores, inquantum bona predicant et bona operantur, audiendi sunt et imitandi; inquantum uero aut non recte predicant, aut male uiuunt, neque audiendi sunt, neque imitandi: uerbi gratia: Qui recte predicando bene uiuit, et audiendus est, et imitandus est; sin uero neutrum agit, non est imitandus, neque audiendus. At uero si recte predicat, licet male  uiuat, non est contemnendus, ut non audiatur: unde Dominus dicit: Que dicunt facite; que autem faciunt, facere nolite. Quia ergo isti bonos prepositos habuerant, sanctos uidelicet apostolos eorumque successores, hortatur eos ut memores sint illorum; eorumque conuersationis considerantes exitum, perseuerantiam usque in finem in fide recta bonisque operibus imitarentur. Fidem, hoc est firmitatem omnium bonorum, quia ergo finem bonum habuit eorum conuersatio, idcirco imitamini fidem illorum. Fidem autem firmitatem seu perseuerantiam illorum dicit. Christus iehsu heri et hodie, ipse et in secula. Ad superiora pertinent ista, ubi testatus est dixisse Dominum: Non te deseram, neque derelinquam: poterant illi respondere: Hoc non pertinet ad nostrum auxilium,  quia non est nobis promissum, sed potius Iosue promisit hoc Deus. Ad hec Apostolus: Nolite deficere, quoniam sicut pertinet ad Iosue ista promissio, ita pertinet ad uos: quoniam Christus iehsu, qui unius existens essentie cum Patre, tunc temporis ipse fuit, ipse est, ipse erit et in secula. Nolite putare quasi qui tunc fuit, non sit modo: idem enim qui fuit heri, idem erit et in seculum. Heri autem preteritum significat tempus, hodie presens, secula uero futurum sine termino: tanquam diceret: Ante secula, in secula, et post secula, semper manebit: sicut de illo propheta dicit: Tu autem idem ipse es, et anni tui non deficient. Doctrinis uariis et peregrinis nolite abduci. Doctrine uarie et peregrine, noua dogmata sunt hereticorum, quibus abducuntur et separantur  simpliciores a ueritate fidei: superstitiones queque Iudeorum, qui docent abstinendum a quibusdam cibis, quod lex prohibet, quosdam uero concedunt: quia ergo inter illos erant quidam carnaliter sapientes, qui escarum obseruatione et differentia seducebant quosdam, abstrahentes eos a doctrina Euangelica, que dicit: Omnia munda mundis: alloquitur illos Apostolus, ne illorum doctrina peregrina abducerentur, quod apertius manifestat, subiungens. Optimum est enim gratia stabilire cor non escis, que non profuerunt ambulantibus in eis. Optimum, inquit, et perfectum est stabilire cor, et consolidare animum in gratia noui testamenti, ut habeatis fidem perfectam, credentes omnia munda mundis, non stabilire  in differentiis et obseruationibus escarum, dicentes quosdam cibos mundos, quosdam immundos, que nichil profuerunt ambulantibus in illis obseruationibus. Post Domini in aduentum omnia illa que in figura contingebant, cessauerunt: et maxime postquam Dominus dixit: Non quod intrat in os coinquinat hominem, sed omnia sunt munda mundis. uidit siquidem cuncta que fecit, erantque ualde bona. Melius est enim fidem retinere cum perfecto opere, quam de differentia ciborum disputare, reiiciendo illa que Deus munda creauit, una namque est perfecta obseruantia abstinere a peccato, nichil enim prodest abstinere a cibis, si non a peccatis abstinetur. Nam licet gererent illi studium circa huiuscemodi obseruationes, nichil eis profuit, si fidem non habuerunt.  In hoc enim quod legem custodierunt, profuit illis: in hoc quod escis non uescebantur, nichil utilitatis perceperunt. Habemus altare, de quo edere non habent potestatem qui tabernaculo deseruiunt. Legalem consuetudinem et mysterium, spiritalemque sensum refert. Legis quidem preceptum erat, ut decima die septimi mensis a festiuitate paschali, festiuitate uidelicet propitiationis, acciperent uitulum et hircum, et immolarent eum in castris: Sanguinem autem illorum animalium ferret pontifex in Sancta sanctorum solus oraturus pro populo, carnes uero illorum portarentur extra castra, ibique concremarentur, nec esse licitum alicui tabernaculo deseruienti ex illis comedere. Spiritualiter autem illa duo animalia, uitulus uidelicet et hircus, figuram tenent Domini Saluatoris:  ipse est uitulus quem pius pater in regressione filii prodigi immolauit; ipse et hircus, quoniam pro peccatoribus oblatus est. Pontifex quoque ille, qui cum sanguine illorum animalium intrabat in Sancta sanctorum, oraturus pro populo, typum gerebat istius ueri pontificis qui cum sanguine passionis sue interiora patrie celestis penetrauit, oraturus pro fidelibus suis. Immolabantur illa animalia intra castra, sed carnes illorum extra castra comburebantur, quia et Redemptor noster in Hierusalem, quasi intra castra immolatus est, uocibus et iudicio filiorum Isrel, sed carnes illorum extra Hierusalem, in cruce combuste sunt igne passionis, quando enim adiudicatus est morti, clamantibus Iudeis: Reus est mortis, crucifige, crucifige eum, quodammodo, quantum ad illos  pertinet, immolatus est, quod Marcus Euangelista uolens nobis ostendere ita esse dicit: Erat hora tertia quando crucifixerunt eum, linguis uidelicet suis. Nam hora sexta in cruce leuatus est extra Hierusalem, ibique corpus eius combustum est igne passionis. Altare autem illud Iudeorum, quod fiebat extra castra, ubi consumebantur carnes, altare Ecclesie est, ubi quotidie consecratur corpus Christi. Habemus ergo altare Ecclesie, ubi consecratur corpus dominicum, de quo non habent potestatem edere qui tabernaculo corporis sui deseruiunt, fornicatores uidelicet, adulteri, ebriosi, immundi, et ii qui seminant inter fratres discordias, omnesque qui uoluptatibus et desideriis carnis sue deseruiunt. Qui enim  manducat et bibit indigne, iudicium sibi manducat et bibit. Quorum enim animalium infertur sanguis pro peccato in Sancta per pontificem, horum corpora cremantur extra castra. Hec quomodo ad Dominum pertineant, satis, ut reor, dicta sunt. Sed quia ipse caput est omnium electorum, per carnes illorum animalium possunt intelligi omnes electi, qui extra castra, hoc est, extra conuersationem secularium, carnaliumque hominum mortificant membra sua cum uitiis et concupiscentiis, siue dum exemplum dominice passionis martyrii palmam subeunt. Iuxta quod beatus Petrus hortatur, dicens: Christus passus est pro nobis, nobis relinquens exemplum, ut sequamur uestigia eius. Infertur sanguis illorum intra sancta per pontificem, dum eorum uita laudabilis Deo Patri  presentatur per uerum sacerdotem Iesum, qui est aduocatus noster, interpellans pro nobis. Et congrue per sanguinem uita accipitur: quia uita hominis in sanguine est. Siue sanguis illorum infertur in Sancta, dum illorum anime cum triumpho passionis ad celestia deferuntur. Bene quoque in altari consumuntur, quia omnia ista sancti martyres in fide adimplent, qua se credunt a Deo remunerari. De his que in hoc altari consecrantur, non habent potestatem edere, qui tabernaculo deseruiunt: quoniam ad ea que sancti martyres in fide perfecta sustinendo adimplent, non audent accedere ii qui carnaliter uiuunt, et amore huius seculi tenentur astricti. Propter quod. Subaudi mysterium adimplendum. Et iehsu ut sanctificaret per suum sanguinem populum. In se credentem:  Extra portam passus est. Sicut liber Euangeliorum testatur, Dominus extra portam Hierusalem passus est in loco decollatorum, qui uocabatur Caluaria. Ut ergo Dominus umbram et figuram in ueritatem conuerteret, que de se suisque membris prefigurabatur, suoque sanguine redimeret, atque mundaret populum in se credentem, extra Hierusalem passus est. Exeamus igitur ad eum extra castra, improperium eius portantes. Quia ergo Dominus pro nobis passus est, hortatur Apostolus ut imitemur illum, dicens: Igitur quia ipse extra castra passus est, ut nos sanctificaret, egrediamur ad eum extra conuersationem carnalium hominum, mortificantes membra nostra cum uitiis et concupiscentiis. Imitemur et eius passionem, martyrium pro illo sustinendo. Hoc est enim  improperium illius portare, eadem que ille sustinuit pati. Crux enim illius improperium eius uidetur esse paganis, nobis autem est sanctificatio et redemptio. Exeamus igitur ad eum extra castra; despicientes presentia, amantes futura, contemnentes uisibilia, desiderantes eterna sequi. Non enim habemus hic manentem ciuitatem, sed futuram inquirimus. Certum est, quia in hoc mundo non possumus habere habitaculum eternum, neque ciuitatem semper manentem, quoniam mundus transibit et concupiscentia eius. Quapropter debemus tendere uiribus summis ad ciuitatem celestem Hierusalem, que habitatorem habet Deum eternaliter permansurum. Per ipsum ergo offeramus hostiam laudis semper Deo, id est, fructum  labiorum confitentium nomini eius. Per ipsum, id est, per Christum, debemus offerre Deo Patri sacrificium laudis et gratiarum actiones pro omnibus bonis. Fructum labiorum uocat, quia eedem laudes et gratiarum actiones fructum premiorum merentur. Unde Apostolus dicit: Quia ore confessio fit ad salutem. Illi ergo pecudes offerebant, nos autem nichil horum offerimus, sed solam gratiarum actionem Deo offerre debemus. De hoc sacrificio dicit Psalmista: Immola Deo sacrificium laudis. Beneficentie autem et communicationis nolite obliuisci: talibus enim hostiis promeretur Deus. Beneficus dicitur, homo largus et eleemosyne deditus, inde beneficentia dicitur largitas eleemosynarum. Beneficentie, inquit, et communicationis nolite obliuisci, id est, largitatis eleemosynarum  et communicationis, quam communicare et participare debetis aliis ex facultatibus uestris, nolite obliuisci. Si alii uestras rapuere substantias, tamen ex eis que habetis, eleemosynas dare nolite obliuisci, sicut propheta dicit: Beatus qui intelligit super egenum et pauperem. Talibus enim hostiis et muneribus eleemosynarum promeretur Deus adipisci, unde dicit per prophetam: Misericordiam uolo, et non sacrificium. Non est considerandus pauper, qui uidetur accipere, sed potius qui iussit dare, eleemosyna enim que pauperi largitur in terra, a Deo recipitur in celo. Et noli attendere, quod hoc sit tibi redditurus, quod accepit, tu enim terrena dedisti, eterna mercaberis. Obedite prepositis uestris, et subiacete eis. Obediendum est omnimodis prelatis et predicatoribus,  inquantum doctrina et mores illorum sancti et pii existunt. Si autem a uia rectitudinis deuiauerint, sicut scribe et Pharisei, non faciamus qualia agunt, sed qualia dicunt, nisi forte in fide contrarii exstiterint. Nam si in fide contrarii exstiterint, non solum uitandi sunt, sed etiam fugiendi. At si bene docuerint, discrepauerint autem moribus, audi Christum dicentem de talibus in persona scribarum et Phariseorum: Super cathedram Moysi sederunt scribe et Pharisei: Omnia ergo quecunque dixerint uobis, seruate et facite, secundum uero opera eorum nolite facere; dicunt enim, et non faciunt. Ipsi enim peruigilant quasi rationem pro animabus uestris reddituri, ut cum gaudio hoc faciant, non ut gementes. Omnibus quidem prelatis et prepositis obediendum est, nisi  forte a ueritate fidei aberrauerint, precipue tamen illis qui peruigilant, hoc est, sine intermissione uigilant in bono exemplo, in predicatione et cura exteriorum, solliciti existentes, qualiter pro eis rationem reddant, ideo subditi debemus esse prelatis nostris, qui solliciti sunt pro nobis, ut pote pro nobis rationem reddituri, ut cum gaudio hoc faciant, et non gementes, id est, cum letitia et hilari mente curam uestram agant, et non cum murmure et perturbatione animi sint, quoniam plerumque mala conuersatio, et inobedientia subiectorum, ad amaritudinem prouocat animos prelatorum, adeo ut segniores atque tristiores circa profectum illorum existant. Siue obedire debemus illis, ut in die iudicii cum gaudio  pro nobis rationem reddant, securi de premio, et non gementes, anxii de nostra damnatione. Hoc enim non expedit uobis. Subauditur, ut illi gemendo curam uestri agant, uel pro uobis rationem cum tristitia reddant. Orate pro nobis. Hic superbiam elationemque mentis quorumdam pontificum destruit, qui typo superbie inflati dedignantur deprecari suos subiectos, quatenus pro eis orationes fundant. Si ergo ille qui ad hoc a Deo uocatus est, ut doctor et magister omnium gentium fieret, non est dedignatus petere, quatenus pro illo subiecti eius, quos Domino acquisierat, orarent, quanto magis indigent pleni inuidia, rapina, aliisque uitiis respersi, orationibus subiectorum subueniri? Sequitur: Confidimus enim quoniam bonam conscientiam habemus in omnibus bene uolentes  conuersari. Culpatur Apostolus a Iudeis, quod non diligeret gentem suam sicuti gentiles, ideoque blande ac deprecatorie alloquitur illos, ostendens se bonam uoluntatem habere in omnibus, hoc est, et in Iudeis, et in gentibus. Confidimus, inquit, et ego, et socii mei, bonam uoluntatem habere in omnibus hominibus bene uolentes conuersari, tam erga Iudeos quam gentiles. Nolite aliquas accusationes aut detractiones proferre, quoniam conscientia nostra in nullo nos reprehendit neque damnat, quod bonam uoluntatem non habeamus erga uos. Amplius autem deprecor uos hoc facere, quo celerius restituar uobis. uoluntatis quidem mee est uenire, ideoque attente deprecor uos pro me orare, ut cito desiderium meum impleatur ueniendi ad uos. Et notandum, quod primo postulat  ab eis orationis suffragium, ac deinde non simpliciter, sed tota intentione, et omni prorsus studio piam orationem pro eis ad Dominum fundit, inquiens: Deus autem pacis, qui eduxit de mortuis pastorem magnum ouium in sanguine testamenti eterni, Dominum nostrum Iesum Christum. Deus pacis, isto loco intelligitur Deus Pater, a quo uera pax procedit, qui est amator pacis, et qui nos pacificauit per sanguinem Filii sui: ipse eduxit pastorem magnum ouium de mortuis, id est, de sepulcro, qui locus proprie mortuorum est, suscitauit illum tertia die: Iuxta quod ipse Filius appropinquans passioni orabat, dicens: Pater, clarifica Filium tuum, id est, suscita Filium tuum. Et quid dicit ei idem Deus Pater in psalmo? Exsurge, gloria mea; exsurge, psalterium, id est  chorus omnium uirtutum. Cui Filius: Exsurgam diluculo. Deus ergo Pater eduxit Filium suum de mortuis, hoc est, de inferno uel de sepulcro: iuxta psalmista predixerat: Non dabis sanctum tuum uidere corruptionem. Et ut ita dicamus, ipse Filius suscitauit semetipsum per potentiam uerbi: nam sicut tota Trinitas eduxit illum a mortuis, quoniam indiuisibiliter operantur ille tres persone. Magnus autem pastor Dominus iehsu est, quia ad pascua uite et amena prata uirentis paradisi suas oues perducit. Ipse est pastor qui dicit in Euangelio: Ego sum Pastor bonus. Oues eius electi sunt, de quibus ipse dicit: Oues mee uocem meam audiunt, et sequuntur me, et ego uitam eternam do eis. Aptet uos. Id  est, preparet uos, perfectosque reddat. In omni bono, ut faciatis eius uoluntatem: faciens in uobis quod placeat coram se per Iesum Christum, cui est gloria in secula seculorum. Amen. Deus, inquit, pacis aptet uos in omni bono, hoc est, faciat uos aptos in fide recta, in doctrina sana, in operatione perfecta, ut possitis eius uoluntatem perficere, faciens in uobis ipse quod placeat coram se per Iesum Christum. A uobis enim nichil boni habere potestis, nisi illo preueniente et subsequente: iuxta quod Psalmista exorat dicens: Misericordia eius preueniet me, et misericordia eius subsequetur me. Apostolus quoque alias dicit, Deus est qui operatur in uobis et uelle et perficere, quoniam per illum facti et redempti sumus, et per illum, quidquid boni habemus, nobis subministratur. Cui  est gloria, id est, Deo Patri et Iesu Christo, in omnia futura secula. Amen. Amen autem confirmatio est, pro eo quod est, fiat; uel, ita est uerum, ut dixi: Rogo autem uos, fratres, ut sufferatis uerbum solatii: etenim perpaucis scripsi uobis. Nota quod totam epistolam unum uerbum appellauit, nec dixit: Rogo uos ut sufferatis patienter uerbum admonitionis, quia pusillanimes erant, sed uerbum solatii, hoc est uerbum consolationis, uerbum adhortationis. Non enim scripsi uobis multa, sed pauca, ad comparationem illorum que uobis dicerem, si presens essem, timens uobis oneri esse. Cognoscite fratrem nostrum Timotheum dimissum. Timotheus cepiscopus erat beati Apostoli et adiutor in predicatione, quem dicit dimissum a se et ad predicationem directum, siue ab Athenis, ubi illum dimiserat fortassis Apostolus.  Potest etiam intelligi, quod in carcere fuerit retentus, sicque tunc fuerit dimissus. Cum quo. Id est, cum Timotheo. Si celerius uenerit ad nos, uidebo uos. Mansuetiores eos uult reddere, dicens se pariter ad eos uenire. Salutate omnes prepositos uestros et omnes sanctos. Sicut generaliter omnibus Hebreis hanc epistolam scripserat, ita generaliter omnes salutat et uigere optat, non solum prelatos, sed etiam omnes subiectos, quos sanctos uocat, qui sancti fuerant in baptismate, simulque blanditur eis, dum honorabiliter eos iam salutat, quatenus animaduerterent se diligi ab illo non ad oculum, sed ex toto affectu mentis. Salutant uos de Italia fratres. Apertissime his uerbis nobis innuit, quod Rome hanc epistolam scripserit, que in regione Italie sita est, et, sicut doctoribus  uidetur, in carcere erat tunc temporis. Gratia cum omnibus uobis. Amen. Gratia dicitur gratis data; gratie autem nomine debemus hic accipere fidem perfectam, cum exsecutione bonorum operum, remissionem quoque peccatorum, quam percipiunt fideles tempore baptismatis, donum etiam Spiritus sancti, quod datur in baptismate per impositionem manus episcoporum, que omnia gratis a Deo dantur. Orat ergo Apostolus ut ista omnia illi quibus scribebat possiderent. Oremus et nos Dominum pia supplicatione, quatenus suffragium egregii Apostoli horum munerum nos possessores in presenti, fidemque, quam docuit, integerrime custodientes, bonisque operibus exornantes, ad contemplationem superne uisionis Christo duce pertingere mereamur. Amen.





PRIMASII COMMENTARIORUM SUPER APOCALYPSIM B. IOANNIS [a 1Kb] LIBRI QUINQUE. 



PROLOGUS.

 Tuis, uir illustris et religiose Castori, suasionibus acquiescens, sic librum Apocalypsis beati Ioannis multis mysteriis opacatum, in adiutorio Domini nostri Iesu Christi, licet exiguis susceperim uiribus exponendum, ut non meis solis tantum fuerim contentus inuentis, sed quanquam numero pauca, si qua tamen a sancto quoque Augustino testimonia exinde exposita forte reperi, indubitanter adiunxi, sed etiam a Ticonio Donatista quondam certa, que sano congruunt sensui, defloraui, et ex eis que eligenda fuerant, exundantia reprimens, importuna resecans, et impolita componens, catholico moderamine temperaui. Multa quippe in ipso eius opere  reperi et superuacua, et inepta et sane doctrine contraria, ita ut de causa que inter nos et illos uertitur, secundum prauitatem cordis sui loca nocentia captaret, nostreque Ecclesie noxia expositione putaret mordaciter illudendum. Nec mirum quod hereticus  rem sibi congruam fecerit, sed uel quod inuenire potuit defloranda, quod tamen ille facere iniuste tentauit, nobis cure fuit, locorum opportunitatibus nactis, ueraciter exsequi, eorumque errorem conuincendo cassare. Sicut autem pretiosa in stercore gemma a prudente debet curari, colligi, et reperta dignitati ingenue reuocari, ita undecunque ueritas clareat, catholice defendenda est unitati. Huic enim soli competit quidquid ueritas foris etiam personarit. Iuste namque fides a perfidis collegit, quod sui iuris esse cognouerit; nec prodesse potest alienis usurpatum, sed filiis, cum uere matri fuerit redditum. Sic autem Donatiste hinc extolli non debent, sicut  de sermone Caiphe, quo dixit: Expedit ut unus moriatur pro populo , Iudei non debent gloriari. Sed nec nostris debet esse offensio. Si qua enim fuerint ecclesiasticis utilitatibus profutura, nostris sunt instructionibus applicanda, neque attendenda  persona dicentis, sed qualitas consideranda est dictionis. Sic Moyses  eruditus omnem sapientiam Aegyptiorum, post diuini sermonis alloquium, cuius pridem meruit beati [F. beari] consortio, Iethron socerum suum, mitissimus rudem, peritus ignarum, magister copiose multitudinis singularem, Isrelita gentilem deuotus audiuit, eiusque consilium sequens, utilitatem mox predictam inuenit, cum regendi populi communicata per multos onera portarentur specialiter leuigatus, sic recte ab ethnicis auctoribus probabiliter dicta et apostolicis predicationibus sociata nostro profectui iussu meliore cesserunt, unde tamen non sinuntur gloriari gentiles. Extenditur autem hoc opus in libros quinque. Quorum lectio qualem studiosis sit latura profectum, experto  melius quam nostra pollicitatione probabitur. uerum pro diuersitatibus opinantium, diuersis me modis arbitror fore culpandum, cum alii de huius operis ceperint prolixitate causari, alii autem libri profunda pensantes, de exiguitate magis cepsuerint arguendum. Tali primos reor sermone placandos, quod satius me fatear de paucitate notandum, eo quod latentem ibi mysteriorum plenitudinem diuinorum  nec penetrare competenter quiuerim, nec ea quidem que intelligi potuerunt, idoneo ualuerim sermone proferre. Secundis uero hoc alloquio satisfactionis insinuem, nichil me dominis conseruisque meis maleuole subtraxisse, sed ignorantie confessionem de exiguitate mallem ueniam postulare. Si enim experto non crederem, sancti tamen Hieronymi edoctus sententia didicissem, qui de hoc libro loquens dicit: Apocalypsis Ioannis tot habet sacramenta quot uerba, parum dixi, et pro merito uoluminis laus omnis inferior est. In his uerbis singulis multiplices latent intelligentie. His intercedentibus, et ueniam humilis confessio promeretur, et precelsi dignitas libri credentibus saltem, etsi necdum intelligentibus innotescit. Nam cum alibi raro interponi  soleat tropica proprietati narratio, hic tamen aut frequenter intexitur, aut condensior figura sensim generatur ex altera, aut una eademque res sic uariis profertur adumbrata figuris, ut non eadem credatur repeti potuisse, sed altera, quod et in principio Ezechielis et in aliquibus Danielis uisionibus inuenitur, sed hic amplius. Pro qua re me infirmum nostis amplius uestris orationibus adiuuandum.



LIBER PRIMUS.


 Adiuuante Domino, tractaturi debemus necessario interpretari titulum, designare locum, narrare sermonem, insinuare personam, ut eius continentia nomine nuntietur, loco dignoscatur, et tempus [F. tempore]. Per causam dignitas clareat meritorum, persona unum significet in collegio ceterorum, cui assignare specialiter oporteat munus indultum. Cum enim singulos quosque libros diuersis constet uocabulis titulari, huius, id est superscriptionem Apocalypsis decuit appellare. Inter Grecos enim positus, licet Hebreus, tenorem libri, proprietate Greci sermonis, expressit, enim  interpretatur reuelatio. Cui autem Dominus iehsu Christus talia reuelaret ac tanta, nisi illi quem pre ceteris discipulis sic precipuo amore dilexit, ut hic adhuc positus, presentia corporali super pectus suum faceret felici sorte discumbere, et de ipso uite fonte spiritali ueritatis arcana affluenter haurire, ut preeunte huius dilectionis indicio, nulli putaretur dubium, tali Ioannem reuelatione condignum? Magnitudinem quippe reuelationis commendare primum decuit magnitudine caritatis. Hec autem eo tempore uidere promeruit,  quo in Palmos insula pro Christo a Domitiano Cesare exsilio missus et metallo damnatus, terminis arcebatur inclusus. Congrue sane tempus adhibetur et locus, ut ubi uel quando humana putabatur uinciri custodia, ibi metas humanitatis mente transcendens, libero contuitu meruisset uidere diuina, et cui tunc certa terrarum spatia negabantur excedere, secreta concederentur celestia penetrare. Sic fides Christi sibi etiam in terris uindicat celum, cum bene utens temporalibus malis, bonis fruitur sempiternis. Generalia proinde uniuersalis Ecclesie bona uni quidem reuelantur, sed profutura  omnibus predicantur. Que denique solus uidit, septem Ecclesiis scripta transmisit, ut unus unitati consuleret, et non sibi soli, sed omnibus etiam se laborasse doceret. Postea uero Euangelium scripsit, cum eum post Domitiani mortem exsilio liberum multorum precaretur congregatio sacerdotum, ne falsorum predicatorum labe decipi sinisset ignaros. ualentinus enim, Cerinthus et Ebion multos suos falsitatibus irretire iam ceperant, quibus iure cassandis ueri Euangelii fuerat nouitate resistendum.



CAPITULA LIBRI PRIMI.


    I. Titulus, meritum, tempus designatur et locus.
    II. Libri principium.
    III. Ecclesiarum septem compellatio, interpretatio, et significatio memoratur.
    Iu. uisionum seriem orsus, exsequitur in candelabris aureis et ceteris.
     u. Angelorum Ecclesiarum septem qualitas laude insinuatur et culpa interposita mentione uiginti quatuor seniorum, ostio aperto in celo.
    uI. De throno exire coruscationes et tonitrua dicit.
    uII. De septem faculis et quatuor animalibus oculatis.





CAPUT PRIMUM.


Apocalypsis Iesu Christi, quam dedit illi Deus palam facere seruis suis. Reuelatio est Iesu Christi, quam propterea Deus Pater ei dedisse dicitur, cum inseparabile Patris et Filii opus omne  probetur, imo etiam Spiritus sancti, cuius hic nomen frequenter insinuat, eo quod etiam in forma serui unus idemque et a Patre accipiat, et cum Patre concedat, que oportet fieri in breui. Omnis res que  temporaliter geritur, habet exordium et cursum et terminum. Post exortum autem Ecclesie, que iam fuerat apostolorum predicatione fundata, reuelari oportuit, qualiter fuisset latius propaganda, uel quali etiam fine contenta, ut predicatores ueritatis huius cognitionis fiducia freti, indubitanter aggrederentur pauci multos, inermes armatos, humiles superbos, infirmi nobiles, uiui tamen spiritaliter mortuos. In breui sane apud Deum dicitur, quantiscunque in hac uita morulis aliquid proteletur, cui propheta : Quoniam mille anni ante oculos tuos, inquit, tanquam dies hesternus qui preteriit, et significauit nuntianda per angelum suum seruo suo Ioanni, qui predicauit uerbum Dei et testimonium Iesu Christi, ea que uidit. Dicendo, significauit aliquid etiam  futurorum et mysteriorum ostendit, nec superficie littere nos uoluit remanere contentos, quos ad mysteria altius perscrutanda significationis uerbo fecit intentos. Seruo autem suo Ioanni cum dicit, omni Ecclesie in uno reuelari uoluit, quam in unitate fundauit. Ideo dicit palam facere seruis suis, non solum uni ex multis, sed per unum potius uniuersis, sicut regni celorum solus Petrus claues accepit , qua tamen potestate omnis Ecclesia uti sublimata promeruit. Recte sane adiecit, per angelum suum a Christo fuisse discipulo demonstrata, cum per assumptam creaturam, non per diuinitatis essentiam Christum semper clareat apparuisse mortalibus et ante Incarnationem et post Ascensionem, propterea is qui eum magistrum nouerat in homine suscepto  testimonium perhibuit inuisibili uerbo, ac ne uerbum tantum sentiendum quisque putaret, nomen rursus Iesu Christi subiunxit, quod ad suscepti hominis formam pertinere non nescit, Felix qui legit et qui audiunt uerba prophetie huius, et custodiunt ea que in ea scripta sunt. Dicendo, qui legit et qui audiunt, personam doctorum et discentium demonstrauit, ut et studio legendi desidiam remoueret, et seruantibus beatitudinem desponderet, quibus etiam congruunt que sequuntur, et seruant ea que in ea scripta sunt: quia utrisque seruare competit, utrisque conuenit. Non enim auditores legis iusti sunt apud Deum, sed factores legis iustificabuntur . Quia tempus iam in proximo est, scilicet ut singula que dicenda sunt impleantur, cum et plantate  iam Ecclesie propagationis incrementa succedant de qua locuturus, ita premittit: Ioannes septem Ecclesiis que sunt in Asia. Id est uni, Ecclesie septiformi. Septenario numero sepe uniuersitas figuratur, eo quod ex primo impari et pari, id est, ternario et quaternario tanquam ex diuerso uniuersitas tota conficitur, nam et anime corporisque diuersitas ipsam unitatem numeri huius complectitur. Ad animam enim tria pertinent, ad corpus quatuor. Dicitur namque  diligendus est Deus ex toto corde, ex tota anima, ex tota mente; corporis autem notas habemus quatuor qualitates, calidam et frigidam, siccam et humidam. Propterea etiam canitur : Septies in die laudem dixi tibi. Quod alibi  dicit , Benedicam Dominum in omni tempore, semper laus eius in ore meo, et Sapientia edificauit sibi domum, excidit columnas septem , et cetera quibus Ecclesia predicitur orbem possessura terrarum, quam sicut unam possessionem in hereditatem idem Christus accepit. Dabo, inquit, tibi gentes hereditatem tuam, et possessionem tuam terminos terre . Hinc catholicum singulariter obtinet nomen, eo quod seculum totum sola hereditaria possideat dignitate. Hec nunc Ioannem audit, salutationeque perpetuam sperat redempta salutem. Gratia uobis et pax a Deo, qui est, et qui erat, et qui uenturus est omnipotens. Licet iuxta Apostolum  Deus erat in Christo, mundum reconcilians sibi, uel sicut ipse testatur ,  Qui me misit, mecum est, propter unitatem unius eiusdemque nature: ad personam tamen Filii hic proprie redigendus est locus. Est enim, quia idem permanet; erat, quia cum Patre omnia condidit, non ex uirgine initium sumpsit: uenturus est ad iudicandum, et a septem spiritibus qui in conspectu throni Dei sunt. Propter septenariam operationem Spiritus S. septiformis spiritale dicitur , id est, sapientie et intellectus, consilii et fortitudinis, scientie et pietatis, et timoris Domini. Unius enim spiritus dona legaliter commendantur, quando a septem spiritibus pax et gratia deuotis optatur, et ab Iesu Christo, qui est testis fidelis, primogenitus mortuorum. In homine suscepto testimonium perhibuit Patri, cum predicans dicit : Et notum feci eis  nomen tuum, et notum faciam: quod Iudeis dudum negatum ostendens, dicit : Et nomen meum Adonai non indicaui eis. Credito enim Filio, Patris quoque notitia nichilominus reuelatur: nam filius non diceretur, nisi patrem haberet; neque pater, nisi filium habuisset. Alter itaque alterius predicatione cognoscitur, quia pater in filio, et filius in patre ueraciter approbatur. Qui enim non honorificat Filium, non honorificat Patrem qui misit illum . Hinc etiam idem Ioannes in sua Epistola dicit: Qui credit in Filium Dei habet testimonium Dei in se; qui non credit Filio, mendacem facit eum, quoniam non credit in testimonio quod testificatus est Deus de Filio . Et ab Iesu Christo, qui est testis fidelis, passus etiam suo nos sanguine soluit a peccato, qui resurgens  iure primogenitus a mortuis predicatur , et fecit nos in regnum et sacerdotes Deo et Patri suo, sicut et Petrus apostolus dicit Gens sancta, regale sacerdotium, genus electum , etc. Ecce uenit cum nubibus, et uidebit eum omnis oculus. Qui enim iudicandus primo uenit occultus, iudicaturus ueniet manifestus, uidebitur ab incredulis carne in qua pati uoluit, non diuinitate, que impassibilis inuisibilisque permansit. Idcirco adiecit, et qui eum confixerunt. Et uidebit illum omnis terra. Omnes etiam terreni uel omnes generaliter mali, maxime Iudei, qui eum ut minimum putauere necandum, cum talem uiderint, qualem non credebant, sera semetipsos penitentia lamentabuntur, et plangent  se adueniente eo. Ita, Amen, quod certissime nouit Deo reuelante futurum, interponens Amen, firmat sine dubitatione uenturum. Ego sum et , dicit Dominus Deus, qui est, et qui erat, et qui uenturus omnipotens, per quem facta sunt tempora, nullo defuisse tempore predicatur. Hinc etiam docetur Omnipotens. Ego Ioannes frater uester et particeps in tribulatione, et regno et patientia in Christo Iesu, fui in insula que appellatur Pathmos, propter uerbum Dei et testimonium Iesu Christi. Fui in spiritu die dominico. Ut que promisimus approbentur, locum, tempus hic insinuauit et causam. Hec, ne carnali phantasmate putaretur illusus, in spiritu se fuisse et uidisse testatur. Quorum autem conuersatio in celis est  et qui non sibi uiuunt, sed ei qui  pro omnibus mortuus est et resurrexit , diem semper dominicum credendi sunt gerere. Et audiui post me uocem magnam sicut tubam dicentem mihi: Que uides scribe in libro, et mitte septem Ecclesiis, Epheso, Smyrne, Pergamo et Thyatyre, Sardis, Philadelphie et Laodicee. Suscepto operi puto congruere, si omnia non ualemus, certa saltem ex septem Ecclesiis nomina perscrutari, quid interpretata in nostra resonent lingua, ut cum eorum titulo indicia nobis certa patuerint, subsequentia quoque diuini considerata sermonis, conueniens sensus suis quibusque personis uel memoratis coaptetur Ecclesiis. Ac primum de Asia faciendum, in qua tanquam in seculo iste septem enumerantur Ecclesie. Asia enim interpretatur elatio. Uniuersa itaque tanquam  in huius mundi prouincia in elatione posita commonetur Ecclesia, ut eadem elatione reiecta, leni iugo Christi subdenda mitis accedat; aut que iam cepit ampliore pietatis cultu proficiat. Sic Saulus superbus arguitur, ut humilis acquiratur quando Saulus Dominus increpauit, et usque adeo Paulum tanquam paululum reddidit, ut qui nuper lupus rapax predas in Christi discipulos anhelabat, Ananie quoque  deuotus colla submitteret, et futurus magister, humilis discipulatum fidei predicande subiret. Ephesus proinde interpretatum dicitur uoluntas siue consilium meum. uoluntatem uero pro caritate poni, consilium pro correctione negligentie, frequenter nouimus adhiberi. Hoc denique ibidem claret, cum et placita uoluntati que ex caritate  mulceant, enarrantur, et emendanda meliori consilio minaciter alligantur. Pergamus, interpretatum, dicitur diuidendi cornua eorum, uel descindendi ualles in sermone. Porro quia de eius Angelo duas hominum species demonstrauit in ipso tenentes fidem, in aliis autem tenentium doctrinam Nicolaitarum, nec immerito, inter iustorum et peccatorum cornua  diuidit, nisi ut sicut legimus , Cornua peccatorum confringantur, et exaltentur cornua iusti. Et descindendi uallem. Discernenda utique fuerat humilitas confessionis uallis nomine, designata ab illorum ruina, qui Satane dicuntur doctrinis innexi. Illum enim de solo neglectu decuit penitere, illos de graui lapsu  exprobrari atque compungi. Sardis interpretatur princeps pulchritudinis. In ea quippe Ecclesia electorum memorat dignitatem dicens: Qui non inquinauerunt uestem suam, mecum ambulabunt in albis. Philadelphia interpretatur saluans herentem Domino, propterea ad eius angelum talis sermo dirigitur, quo et se diligi nouerit, et a tentationis hora tuendum. Laodicea interpretatum, dicitur tribus amabilis Domino, siue fuerunt in uomitu. Ubi ostendit quid diuine caritatis munere ibidem impendatur: quid uitio humane elationis qui se diuites esse iactabant, iustius imputetur. Denique amabilis Dominus dicit : Ego quos amo, arguo et castigo, sed rursus tepiditatis arguitur, ut transgressionis feditate repulsa, amabilis perseueret, cui et aurum  ignitum et albam uestem conuerso promittit . Gerentibus autem ibi cor impenitens, ipsi fuerunt in uomitu, quibus et dicit: Incipiam te ex ore meo uomere, ut nomini sermo actusque concordet. Et conuersus respexi ut uiderem uocem que mecum loquelatur. Et uidi septem candelabra aurea, et in medio candelabrorum similem Filio hominis. Id est, Christum, qui se hoc sepius nomine uoluit nuncupari. Qui Christus indutus est ipsa septem candelabra. Siue autem septem candelabra, siue septem stelle, Ecclesia est. Bene autem in medio. Omnes enim  qui in circuitu eius sunt, offerent munera. uel sicut Ezechiel ait, Ut sciant gentes quia in medio Isrelis ego sum. Sed propter figuratas locutiones tropice causas diuidit genus in  species, ita ut etiam in aliquibus speciebus genus tantum inuenitur expressum. Certis namque locis propter subtiles minutias et eloquii diuini altitudinem liquido genus non potest demonstrari, quod facilius uideri quam exprimi potest. Diuidit autem genus in partes hoc modo, ut arca Ne Ecclesia, et octo anime que intra aream sunt, Ecclesia, cum unum sit et homo Iuda, et que habitat Ierusalem, et iudices inter domum et inter uineam eius, cum Ierusalem et habitantes in ea, et uinea Domini, Ecclesia sit. Sic enim conclusit, dicens: uinea enim Domini Sabaoth, domus Isrel est . Et in domo magna quod est Ecclesia, uasa aurea et argentea , cum eadem uasa sunt domus Dei. Et iterum, Exite de medio eius qui fertis uasa Domini,  cum qui fuerint, ipsi sunt uasa; et, Quis habitabit in tabernaculo Dei? innocens manibus et mundo corde , cum aliud tabernaculum Dei non sit in terris, quam innocentes et mundi corde. Ita et nunc inter septem candelabra discreuit Ecclesiam in Filio hominis. Erunt enim duo, inquit Apostolus , in carne una: ego autem dico in Christo et in Ecclesia. Et ut supradictum est, in aliquibus speciebus genus a parte est. Aliter similem Filio hominis dicit, cum morte deuicta ascendisset in celum, adunato corpore Ecclesie, quam amplius merito in celestibus sedere dicit, non iam re, sed adhuc spe quasi Filium hominis ambulantem inter medium candelabrorum aureorum. Inter medium  dicit Ecclesiarum, sicut et in Salomone dicit: Inter semitam iustorum ambulabo. Cuius antiquitas et immortalitas maiestatis origo in capite candor ostenditur uestitum, inquit, podere sacerdotium ostendit. Iuxta Zacariam enim poderis sacerdotalis est uestis. Singulari quippe sue carnis hostia Christus sacerdotium gessit quando se crucis patibulo pro nobis offerens Patri, seipsum crucifigi permisit. Et erat precinctus supra mamillas zona aurea. Mamillas duo testamenta dicit, sicut in Cantico canticorum legimus: Duo ubera tua sicut duo hinnuli gemelli qui pascuntur inter lilia, et ubera tua similia botris. Potest autem in hac specie genus uideri et in testamentis Ecclesiarum intelligi, ut tanquam testamenta ex eo quod efficiunt, comparationem accipiant. Non  enim testamenta pascuntur, sed Ecclesia per testamenta nutritur. Huius autem tropi species in Scripturis inueniuntur, ut factor ex eo quod facit, nomen accipiat. Mamille ergo testamenta, zona uero aurea chorus sanctorum, qui adheret et amplectitur testamenta: uel Christum quem concinunt, significant, sed etiam caritatem, qua sibi nectuntur, seruantes, ut Apostolus, unitatem spiritus in uinculo pacis. Caput autem et capilli eius erant albi uelut lana aut nix. Capillos albos, precelsos quoque iustitie uirtutibus enitentes, multitudinem candidatorum dicit, quos super niuem gratia dealbauit, quos per lanam propter oues que sunt ad dexteram, significauit, et per niuem, propter dealbatorum innumerabilem turbam et celo datorum: ipsi enim sunt  Ierusalem, que quotidie de celo descendit, ut adhuc peregrinantes ad eam tendendo suspirent. Aliter per lanam, propter stolam sanctam que de ea conficitur, sine macula et ruga recte sentitur, oculi eius ut flamma ignis. Oculos Ecclesie aliquando precepta Dei dicit, aliquando spiritales, sicut Salomon dicit , Mandatum lucerna est, et lex lux; et de spiritalibus Dominus dicit, uos estis lux mundi . Quod autem ipsa precepta sint ignis, sic dicit: Ignitum eloquium tuum ualde ; et de Ioseph, Preceptum Domini igniuit eum. Ignis autem hic preceptorum, et fidelibus lumen, et incredulis prebet incendium. Ignis enim ante eum preibit, et inflammabit in circuitu inimicos eius. Pedes eius similes aurichalco Libani, sicut de fornace  ignea. Pedes ignitos nouissimi temporis Ecclesiam dicit. Pede enim nouissima pars corporis ponitur. Tunc enim Ecclesia uehementia pressurarum probanda predicitur ; sicut lapis de monte precisus statuam illam in pedibus percussit, id est, regnorum mundi corpus omne suo ictu contriuit. Sed ideo in pedibus, quia nouissimo tempore. Aurichalco autem illa ratione comparauit, quod ex ere fiat, cum igne multo et medicamine adhibito producitur ad aureum colorem. Ideo autem Libani, quia electi: interpretatur enim candidatio. Et quod in Iudea Libanus mons sit, ubi circa finem mundi corpus Christi persecutionibus examinari significat, ubi et Dominus creditur passus. Et nox eius sicut nox  aquarum multarum. In uoce Ecclesiam ostendit predicantem, cui dicitur: Clama, ne cesses . Aqua autem multi populi sunt. Sed et donum baptismi quod emisit precepto per apostolos ad salutem recte intelligitur. Hic psalmus: Dominus diluuium inhabitat ; et, uox, inquit, Domini super aquas, Deus maiestatis innotuit ; et cetera que huic sensui suffragantur. Et habebat in dextera sua septem stellas. In dextera Christi est spiritalis Ecclesia; propterea astitit regina a dextris tuis in uestitu deaurato circumamicta uarietate , cui astanti dicit: uenite, benedicti Patris mei, percipite regnum . Iste septem Ecclesie, septem stelle sunt, quas nominatim uocat, non quia ille sole sunt Ecclesie aut principes, sed quod uni dicit  omnibus dicit in unitate positis, secundum predictam intelligentie formam, qua septenario numero uniuersitatem diximus figurari. Et ex ore eius gladius utrinque acutus exierat. Ideo bis acutus, quia gladius militem armat, hostem necat, desertorem punit. Hinc Apostolus dicit : Et gladium spiritus, quod est uerbum Dei. Omnis namque scriba eruditus, dicit Dominus , similis est patrifamilias, qui profert de thesauro suo noua et uetera, nouum uidelicet testamentum et uetus. Ex hoc autem gemino testamento tanquam gladio bis acuto, nunc eruditur Ecclesia, ut que eternis deputetur bonis, bene uti presentibus nouerit. Hoc precinctus Apostolus gladio, dicit : Per arma iustitie a dextris et a sinistris. Et facies eius splendebat  ut sol in uirtute sua. Splendorem eius mani estam dicit in carne presentiam, qua loquebatur hominibus facie ad faciem . Solis autem comparatio propter significationem congruam adhibetur: propter ortum et occasum et rursus ortum, quod natus sit et passus et resurrexit. Sed et similitudinem glorie solis, futuram sue Ecclesie Dominus repromittit dicens: Tunc iusti fulgebunt sicut sol in regno Patris mei . Cuius comparatione capitis Christi claritas magis est intelligenda sublimior, quippe cum iustorum ipse sit claritudo, quam ideo post resurrectionem suis discipulis abscondit, ne eum nec agnoscere nec sufferre quiuissent. Hec autem non cecitas debet uel agnosci uel dici, sed quedam inuisibilitas, que in Greco aptius uocitatur.  Per hanc neque Eliseum exercitus  neque ostium populus seuiens agnoscebat, cum cetera preter ipsa uiderent. Huius denique clarificationis speciem in monte sufferre non ualuerunt. Et cum uidissem eum, cecidi ad pedes eius tanquam mortuus. Ioannes, qui ista uidit, totius Ecclesie figuram portat. Sed et singuli quoque apostoli uel prophete, qui dicunt: Mortui enim estis, et uita uestra abscondita est cum Christo in Deo. Ecclesia ergo tanquam mortua mundo ante Dominum Christum. Et posuit super me dexteram suam. Utique propter sacerdotium, quo Ecclesie propositos nouimus ordinari, siue quia omnis unius corpus est sacerdotis, dicens: Noli timere, Ioannes Ego sum primus  et nouissimus. Primus, quia omnia per ipsum facta sunt ; nouissimus, quia in ipso instaurantur omnia, et uiuus quia fui mortuus, et ecce sum uiuens in secula seculorum. Omnis summa et spes consolationis ostenditur, cum dicitur ei qui mortuus iacet, Noli timere, sicut in Euangelio, Gaudete, inquit , quia uici seculum. Ego sum uiuus qui fui mortuus. Caput enim corporis similem spem resurrectionis ueraciter pollicetur, cuius precessio spes est certamen bonorum. Et habeo claues mortis et inferorum, id est diaboli et totius corporis eius, ipsum mortis nomine signans. Inferorum autem, in quibus regnat. Qui omnes diuini iudicii non effugiunt potestatem tanquam clauem. Et ad Ecclesiam: In me habes, inquit, quas a me acceptas iure possides  claues mortis. Tu qui es uelut mortuus, quia licet adhuc peregrinetur Ecclesia, corpus quidem mortuum est propter peccatum, spiritus uero uiuit propter iustificationem . Accepit tamen ut in Deo suo soluendi et ligandi habeat facultatem; siue cum probabili dispensat cuncta iudicio, siue cum in accipientibus nullo fides incredulitatis impeditur obstaculo. Cui, inquit , dimiseritis peccata, dimittentur ei; quibus retinueritis, retenta erunt. Scribe ergo que uidisti, et que sunt, et que oportet fieri post hec: sacramentum septem stellarum quas uidisti in dextra mea, et septem candelabrorum aureorum. Septem stelle angeli sunt septem Ecclesiarum. Sed et candelabra septem Ecclesia sunt. Stellas dixit angelos esse Ecclesiarum et candelabra Ecclesias:  que diligenter consideranda sunt. Si enim una est Ecclesia septiformis, sicut describitur , Una est columba mea, una est perfecta mea, Angeli quoque non erunt septem. Nam si septem sunt, iste sole quas specialiter nominauit, angelos habent, cetere uero non habent. Nec putandum est quod hoc loco angeli singulis deputentur hominibus, quod incongrue ab aliquibus estimatur: sed potius angeli Ecclesiarum hic intelligendi sunt rectores populi, qui singulis Ecclesiis presidentes, uerbum uite cunctis annuntiant. Nam et angeli nomen nuntius interpretatum dicitur.



CAP. II.

Et angelo Ecclesie Ephesi scribe. Datiuo hic casu, [a 1Kb] angelo posuit, non genitiuo. Ac si diceret: Scribe angelo huic Ecclesie, ut non tam angelum  et Ecclesiam separatim uideatur dixisse, quam quis angelus exponere uoluisset, unam uidelicet faciens angeli Ecclesieque personam. Quamuis enim sacramenti dispensatione preponatur, compaginis tamen unitate connectitur. Nam hanc regulam a principio seruans non septem angelis, sed septem Ecclesiis scripsisset: Ioannes, inquiens, septem Ecclesiis que sunt in Asia, et Dominus quem uidit, Scribe, inquit, in libro que uidisti, et mitte septem Ecclesiis. Postea tamen angelis iubet scribi, ut ostenderet unum esse. Sed etiam si qua singulis partiliter Ecclesiis predicat, uniuersam generaliter conuenire  docetur Ecclesiam. Neque enim dicit, Quid spiritus dicat Ecclesie, sed Ecclesiis. Angelum ergo Ecclesiam significans, duas in eo partes ostendit, dum et laudat et increpat. In consequentibus autem manifestatur non eamdem increpare quam laudat, sicut Dominus in Euangelio  omne prepositorum corpus, unum seruum dixit beatum et nequam, quem ueniens Dominus ipse diuidet, et non tantum seruum, sed partem, inquit, eius cum hypocritis ponet. Incipiens ergo bella intestina, et septiformis Ecclesie diuersa opera in presentibus futura monstrare, non dixit: Scribe que sunt; sed, Que fieri oportet, predicans usque in finem seculi malos cum bonis in Ecclesia commisceri: que sine dubio amplectenda pro bonis, non  tamen est deserenda pro malis. Angelo Ecclesie Ephesi scribe: Hec dicit qui tenet septem stellas in dextera sua. Idem, qui uos in manu habet, suaque potestate regit et continet, Qui ambulat in medio septem candelabrorum aureorum. Id est in medio uestri. Scio opera tua et laborem et tolerantiam, et quia ferre non potes malos, et tentasti eos qui se dicunt apostolos esse, et non sunt, et inuenisti eos mendaces, et habuisti patientiam, et tolerasti propter nomen meum, nec defecisti. Tentasti, inquit, eos. Non tentantur, nisi quod intus sunt. Qui enim foris sunt, sine ullo tentamento foris esse manifesti sunt, nec eos tentari opus est: intus foris ne sint, qui non solum ex fructibus, sed etiam ex habitatione loci tanquam schismatici dignoscuntur. Non est autem  laudis quod eum dixit malos ferre non posse, sed indicium infirmitatis, in eo uero laus, quod dixit: Non potes, et sustinuisti propter nomen meum infirmitatem, quippe a longanimitate discernens, non istam dicit humano defectu succumbere, sed illa que per se non poterat, pro Dei nomine subnixa patientie robore sustinere. Ad hoc etiam malos dicitur ferre non posse, ut cognitos non imitaretur; ad hoc autem tolerasse, ne deserens ipse ab unitatis uinculo reddatur alienus. Ille enim reprobus iudicatur, qui propter apertos malos etiam latentes deserit bonos. Partem porro angeli inuehitur, dicens: Sed habeo aduersus te, quoniam caritatem tuam primam reliquisti. Absit ut eum increpet quem ante laudabat, sed predictam retinens regulam, mixtos  optimis pessimos peregrinantem habere docet Ecclesiam. Alius ergo qui dilectionem deserit inchoatam; alius qui propter nomen Dei circa malos quoque dicitur seruare patientiam: uni denique dicitur, patientiam habes, et non defecisti alteri. Memento unde cecideris, et age penitentiam, et fac priora opera. Sin autem, ueniam tibi cito, et mouebo candelabrum tuum de loco suo, nisi penitentiam egeris. Eius hic candelabrum mouere dicit, quem ad penitentiam gerendam inuitat. Quod est angelus, hoc candelabrum cuius partem dicit non auferre, sed de loco mouere, significans eum qui licet de Ecclesia non  precidatur, donec uentilabro ultimi iudicii separetur, propriam tamen salutem et omne candelabri lumen amisit: et si carismatibus honoratus uideatur, sibi tamen mortuus esse cognoscitur. Nam quod in illo uiuit alienum est. Parti rursus bene dicit, Sed hoc habes bonum quoniam odisti facta Nicolaitarum, sicut et ego odi. Id est, idololatriam et fornicationem, sicut consequenter ostendit. Omnes proinde Ecclesias docens, dicit: Qui habet aures, audiat quid Spiritus dicat Ecclesiis. Qui uincet, dabo ei edere de ligno uite, id est de fructu crucis, quod est, inquit, in paradiso Dei mei. Paradisus etiam Ecclesia intelligi potest, omnia enim in figura facta sunt, et Adam umbra futuri, Apostolo docente , precessit. Lignum uero uite, sapientia Dei Dominus  iehsu Christus, qui in cruce pependit, qui et in Ecclesia et in spirituali paradiso uitale alimentum celestisque panis prebet fidelibus sacramentum, de quo legimus : Sapientia uita est amplectentibus eam. Et angelo Ecclesie Smyrne scribe: Hec dicit primus et nouissimus, qui fuerat mortuus et uiuit: Scio tribulationes tuas et paupertatem, sed diues es. Omni Ecclesie dicit, que spiritu pauper est et omnia possidet, unde Apostolus : Tanquam nichil habentes et omnia possidentes. Et blasphemaris ab his qui se dicunt Iudeos esse, et non sunt, sed sunt synagoga Satane. Hic quoque ostenditur non speciali tantum Ecclesie loqui, quia non Smyrne tantum fuerunt aut sunt Iudei blasphemantes. Potest autem gemino modo Iudeorum hic nomen  intelligi, siue aperti foras Iudei, siue intus positi, id est falsi Christiani, Iudeorum enim religiosum est nomen, inde Apostolus : Qui in abscondito, inquit, Iudeus et circumcisio, cordis in spiritu, non littera, Itemque : Nos enim sumus circumcisio, qui spiritu Deo seruimus, non in carne fiduciam habentes: nec ipsos autem non oportet deserere, cum dicantur etiam synagoga Satane, cum nouerimus  Dominum tolerando usque in finem Iudam, exemplum nobis patientie prebuisse. Nihil eorum timeas que passurus es. Utique omnem Ecclesiam premonet ut a toto corpore diaboli nullatenus metuat. Ecce missurus est diabolus quosdam ex uobis in carcerem, ut tentemini, et tribulationem habeatis dierum decem. Uniuersali  Ecclesie hec dicta conueniunt, aduersus quam diabolus inextricabiles inimicitias semper exercet. Et propterea in decem diebus, presentis uite significatur excursus, propter Decalogum, in quo breuiter legis summa consistit: hic enim sunt necessaria diuina precepta, ubi opus est continentia. Hinc diuina : Consenti aduersario tuo, id est, legi, cum es cum illo in uia huius seculi, uidelicet tempus omne significans, quando contra uarias cupiditatum illecebras, lege instruente confligitur, ut per Dei gratiam subactis carnalibus quinque sensibus qui propter sensum geminum duplicati decem faciunt, uictoria capiatur. Esto fidelis usque ad mortem, et dabo tibi coronam uite. Qui perseuerat usque  in finem, hic saluus erit . Qui habet aures, audiat quid Spiritus dicat Ecclesiis: Qui uicerit non ledetur a morte secunda. Interdicte arboris  esus, hanc posteris procurauit. Christus autem ex lateris sui sacrario, aqua et sanguine profluente, crucis irrigans lignum, inde fecit salutis primitias germinare unde originale malum nouerat surrexisse, dicens: Gaudete, quia uici seculum. Quocirca si quis uincit, in ipso uincere poterit. Et angelo Ecclesie Pergami scribe: Hec dicit qui habet rompheam ex utraque parte acutam. De gladio bis acuto satis dictum sit. Scio ubi habitas, ubi thronus Satane est. Omni Ecclesie dicit, quia ubique ille tentator est, cui dicitur: Illa tuum obseruabit caput, et tu insidiaberis calcaneo eius . Mundus  enim in maligno positus est. Thronus Satane homines sunt, quos nequiter possidet. Reuertitur ad speciem, quia licet istis septem locis tota septiformis figuretur Ecclesia, gesta sunt tamen in his specialiter que laudat aut increpat. Et tenes nomen meum, et non denegasti fidem meam. In diebus illis Antiphas testis meus et fidelis, qui occisus est apud uos. Apud multos etiam Christus occiditur, siue qui eum resurrexisse non credunt, siue quia apud se uitiis damnabilibus negant, ubi Satanas inhabitat. Sed habeo pauca aduersus te dicere. Utique aduersus alia membra culpanda, non ea quibus dicit: Et non abnegasti fidem meam. Habes ibi tenentes doctrinam Balaam , qui docebat Balac mittere scandalum sub oculis filiorum Isrel, edere de sacrificiis  et fornicari. Hec duo sunt principalia, quibus fruendis hypocrite militant, edere et fornicari, sicut Dominus dicit: Intus autem pleni estis rapina et incontinentia et omni iniquitate . Idololatria fornicatio est spiritalis. Perdidisti, inquit , omnes qui fornicantur abs te. Similiter habes et tu tenentes doctrinam Nicolaitarum: similiter age penitentiam. Sin autem, ueniam tibi cito et pugnabo tecum in romphea oris mei. Id est gladio oris, intelligi debet Ecclesie, secundum precedentem intelligentie formam. Romphea autem utrius que testamenti precepta sunt, quibus contemptores diuinitus expugnantur. Quicunque enim in lege peccauerunt, per legem iudicabantur . Qui habet aures, audiat quid Spiritus dicat Ecclesiis: Qui  uincet, dabo ei de manna illo absconso, id est de pane inuisibili, qui de celo descendit, qui ideo factus est homo, ut panem angelorum manducaret homo . In cuius figura illud in eremo manna precessit, quod quia manducauerunt, ideo mortui a Domino perhibentur, quia increduli permanentes. De hoc abscondito et spiritali singulariter manna, quod immortalitatem fidelibus pollicetur, non manducauerunt, cum dicit : Nisi manducaueritis carnem Filii hominis et biberitis eius sanguinem, non habebitis uitam eternam in uobis. Nam qui etiam illo tunc cibo potuerunt spiritaliter pasci, eadem meruerunt immortalitate potiri, ut Moyses et ceteri. Eumdem enim cibum spiritalem, docente Apostolo  , manducauerunt, quia non eis obfuit manna uisibile spiritaliter utentibus cibo corporeo. Sicut nec hominibus presentis temporis proderit spiritalis corporis dominici manna, si illud indigne suscipiant, quia iudicium sibi manducant et bibunt. Et dabo ei calculum candidum, id est adoptionem in Filium Dei . Nam calculus gemma pretiosa est, que ad morem illius margarite quam negotiator inueniens, uenditis omnibus, comparauit, intelligenda proponitur . Alia denique translatio margarita posuit. Et super calculum nomen nouum, quod os Domini nominauit. Aliter super baptismum atque martyrium, quod nemo, inquit, nouit nisi qui accepit. Hypocrite enim, licet habere superficiem eatenus uideantur, ipsius tamen  uirtutem intelligentie , nequeunt penetrare. Habentes, inquit, formam pietatis, uirtutem autem eius abnegantes. Hinc idem Ioannes : Qui dicit quoniam cognouit eum, et mandata eius non seruat, mendax est, et in ipso ueritas non est. Et angelo Ecclesie qui est Thyatire scribe: Hec dicit Dei Filius, qui habet oculos ut flamma ignis, et pedes eius similes aurichalco, Scio opera tua, et caritatem, et fidem, et ministerium, et patientiam, et nouissima opera tua plura quam priora. Hic plenius declaratur, in uno Ecclesie corpore et bonorum partem laude mulceri, et malorum increpationibus exprobrari. Ubi opera simul caritatem, fidem, ministerium et patientiam, et laudando approbat, et augmento insuper nouissima dicit amplificata prioribus. Sed  habeo aduersus te multa, quod sinis uxorem tuam Iezabel  que se dicit prophetam, et sinis eam docere et seducere seruos meos, fornicari et manducare de sacrificiis. Angelus, id est Ecclesia, nomen est generale; sed dictorum qualitas monstrat, cui sermo conueniat: que pars, que species, quod officium angelo conueniat, et quemadmodum a parte unius corporis, a parte uel a figura ad proprietatem transeat, et a proprietate ad figuram redeat. Facta sunt ista, et specialiter fuisse coniicitur mulier in supradicta Ecclesia, ex cuius forma speciali ad generalem totius orbis Iezabel sermo nunc figurate transfertur. Angelus itaque id est Ecclesia, quoniam adhuc ex bonis constat et reprobis, bipartito hic modo cognoscitur: uerum quia et prepositos  habet et populos, idcirco in angelo predicatorum significatur officium, quomodo si cum hominem referimus aliquid operis peregrinasse [F. peregisse], nostri relatu sermonis singulorum monstratur qualitas denuntiata membrorum, ut si uerbi gratia uidisse aut uerba eum fecisse dicamus, illud ad oculos, hoc ad linguam sine dubio redigamus, quod huic angeli probatur conuenire persone, siquidem angelus nuntius esse cognoscitur, cui ut pote speculatori, et uidere conuenit corrigenda, et nuntiare seruanda, sic per cetera opera nominata membrorum significantur officia. Cum ergo opera nunc laudat maiora prioribus, omnium generaliter personam inducit, et quia inter positos quosque sunt etiam negligentes, propterea  subinfert quod Iezabel fornicari permittat et a sanctorum specie, quibus potestas diuinitus sinendi uel cohibendi tribuitur, ad totam propterea transit Ecclesiam, ideo prepositum constituens reum, non quod ipse fecerit, sed quod fieri permiserit, et permittendo transgressionibus particeps fiat, propterea sequitur dicens: Dedi ei tempus ut penitentiam ageret, et penitere noluit a fornicatione sua. Non dixit, dedi uobis aut tibi, aut nunquid qui fornicarie consentit, fornicarius ipse non erit? Sed quia ab specie transit ad genus, idcirco ab hoc crimine sic sanctos demonstrat alienos, ut per malorum exprobrationem, membrorum semper uelit manere sollicitus, licet quid eorum agat dextra, nesciente sinistra, quod facile cognoscimus, si a pastoribus greges, et inferiora ab  eminentioribus membra spiritaliter discernamus, uel suis singula temporibus coaptemus. Fornicatio autem Iezabelis generalis, et corporale et spiritale adulterium presignauit, quando sub Christi nomine fornicationem et idololatriam dicebat. Perdidisti enim, inquit, omnes qui fornicantur abs te. Ecce mitto illam in lectum, et eos qui cum ea mechati sunt, in maximam tribulationem, nisi penitentiam egerint ab operibus suis. Lectus hic datur intelligi securitas delinquentium, quam sibi per impuritatem criminum sepe flagitiosi promittunt, cum peccantes experti non fuerint presentis ire uindictam, ex penitentia eatenus negligunt, donec eis repentinus superueniat interitus, sicut dolor parturientis, et non effugient. A Deo autem in hoc securitatis neglectum  dari dicitur, cum latenti quidem, non tamen iniusto iudicio deseruntur. De hac securitate alibi legimus : Auersio paruulorum interficiet eos, et prosperitas stultorum perdet illos. Alia translatio luctum pro lecto posuit, quo eternam miseriam designauit, nisi penitentiam egerint ab operibus suis. Et filios eius interficiam in mortem. Filios hic potestatem et opera mulieris figurari cognoscimus, mortem autem non momentaneam corporis, sed anime minatur eternam. Memoratis excessibus, nec penitentia ulla correctis, non temporalem disciplinam, sed eternam penam deberi apostolica sepe testatur auctoritas. Neque enim de illorum numero sunt de quibus dicitur: Flagellat omnem filium quem recipit , sed de illis quibus  dicitur: Isrel, iam non irascar tibi: et, Zelus meus recessit a te . Non quod propitiationem fuerant consecuti, sed quia indigni iudicabuntur temporaliter flagellari. Et scient omnes Ecclesie quia ego sum scrutator renis et cordis . Nunquid priusquam prodat adulteros et occidat, nesciunt Ecclesie Deum scrutatorem esse renum et cordis? aut quomodo potest Ecclesie dici, quia scitura sum et non initio fidei sue Deum occultorum scierit cognitorem. Non ergo experientia rerum, sed certa fide tenendum est non perspicua, sed occulta idololatria, sed adulteros morte punire. Hos enim eterna dicit damnatione plectendos. Et dabo unicuique uestrum secundum opera uestra. Non  iam totum pro parte increpat, sed totum pro toto, cum singulis propria pollicetur. Unusquisque enim, ait Apostolus , onus suum portabit. Et conuersus ad partem bonam eiusdem angeli dicit: uobis autem dico reliqui qui estis Thyatire. Quotquot non habent doctrinam hanc, qui non scierunt altitudinem Satane, quemadmodum dicunt. Non cognouistis, pro eo ponitur, ac si diciret, nullo consensu probastis. Nam et Dominus illos se nescire forte testatur, quos in suam non recepit disciplinam. Sequitur: Non mittam super uos aliud pondus, sed quod habetis, tenete usque dum uenio. Hoc est, legis pondera uobis non ponam, de quibus Apostolus dicit : State, et nolite iterum iugo seruitutis contineri. Ideo tenete leuem sarcinam uel leue iugum Christi , quod per spiritum adoptionis efficitur leue, sub quo nos perseuerare uolens, dicit: Sed quod habetis tenete usque dum ueniam. Et qui uicerit, et custodierit usque in finem opera mea, dabo ei potestatem super gentes, et reget eas in uirga ferrea, sicut uas figuli confringentur, sicut et ego accepi a Patre meo. In Christo habet Ecclesia hanc potestatem tanquam corpus in capite. Si que enim digne corpori eius adheserit, ueraciter habere dicitur quod filius hereditario iure possedit, in quo  nobis Deus omnia donauit. uirga ferrea inflexibilis omnino iustitia regit mites, destruit contumaces, et dabo ei stellam matutinam. Stellam matutinam, et Christum intelligi, et resurrectionem primam conuenit accipi, quia et ille apparens errorum tenebras repulit, et  resurrectione properante, mundane noctis tenebre fugabuntur. Hec enim stella sicut noctis finem, sic diei prebere uidetur initium.



CAP. III.

Angelo Ecclesie qui est Sardis, scribe: Hec dicit qui habet septem spiritus Dei et septem stellas: Scio opera tua, quia nomen habes quoniam uiuis, et mortuus es. Esto uigilans et stabilis, et confirma reliqua que moritura erant. Non enim inuenio opera tua repleta coram Deo meo. Memento quemadmodum acceperis, et audita custodi, et age penitentiam. Nomen  habes quia uiuis, et mortuus es. Non dicatur nisi qui mortale crimen admiserit. Non dicit: Confirma que moritura erant, nisi ei qui uiua adhuc aliqua habens in officio suo, in morte peccati non permanere permittitur. Non enim confirmari potest  qui officium doctoris amiserit. Non inuenio opera tua repleta coram Deo meo. Non enim satis est arborem uiuere et uirere, fructus tamen debitos non habere. Commendat etiam penitentiam precedentium delictorum. Si autem non egeris penitentiam, ueniam et suscitabo aduentum meum ad te, quasi fur ueniam, et non scies qua hora ueniam ad te. Ipsam enim ad uocem si fueris negligens, hora preueniet improuisa uocationis. Sequitur: uerum habes pauca nomina in Sardis, qui non inquinauerunt uestem suam et mecum ambulauerunt in albis, quoniam digni sunt. Magna laus paucorum inter malos inquinatos iugi uirtutum nitore immaculatis uestibus permanere, ad quorum habitum Deus prouocat dicens: Qui uicerit,  sic uestietur, albam uestem. Sciebant utique pauci sancti esse in medio sui inquinatorum multitudinem; ipsi tamen immaculati permanentes, ingemiscebant iuxta Ezechiel , et merebant ab iniquitate que fiebat in medio eorum. Et non delebo nomen eius de libro uite, et confitebor nomen eius coram Patre meo et coram angelis eius. Sicut in Euangelio : Confitebor, inquit, et ego eum coram Patre meo qui est in celis. Et , Gaudete quod nomina uestra scripta sunt in celis. Angelo Ecclesie qui est Philadelphie, scribe: Hec dicit sanctus et uerus, qui habet clauem Dauid, id est, regiam potestatem. Clauem porro Dauid dicit, siue quia de eius stirpe natus est Christus, siue quia ipse Dauid multa de Christo prefatus est. Cuius dispensatione tanquam claue, legis  et prophetarum et psalmorum arcana patuerunt, ipso teste, cum dicit : Necesse est impleri omnia que scripta sunt in lege Moysi et prophetis et psalmis de me. Qui aperit, et nemo claudit, et qui claudit quod nemo aperit. Legis diuine secreta solius Christi potestate panduntur fidelibus, clauduntur incredulis; illo autem soluente nullus claudit, quo ligante nullus absoluit. Ecce dedi in conspectu tuo apertum ostium, quod nemo claudere potest, quoniam pusillas habes uires. Ostium quod Christus aperit, tunc reserari Ecclesie cepit, quando suis discipulis sensum aperuit ut intelligerent Scripturas . Hoc nullius unquam ui precluditur, quod illis predicantibus per totum mundum iam panditur. Unde Apostolus : Ostium nobis, inquit, magnum  apertum est in Domino, et aduersarii multi. Quod autem dicit, Pusillas habes uires, et seruasti uerbum meum, et non negasti nomen meum, causam ostendit, quod propterea hec dona promeretur Ecclesia, quia non suis uiribus fidit, seque confitens paruas uires habere, non in se, sed in Domino redempta gloriatur. Ecce dabo de synagoga Satane ex his qui se Iudeos dicunt esse, nec sunt, sed mentiuntur. Ecce facturus sum illos uenire ante pedes tuos adorare, et scies quia dilexi te, quoniam seruasti uerbum tolerantie mee. Hoc nouum Ecclesie tantum Philadelphie tunc promisit, reliquum enim tempus et precipue illud circa finem mundi prenuntiat, quando Iudei in Christum credentes, eius Ecclesie subiungantur, que ueraciter dicit : Mihi  alienigene subditi sunt. Nam et de Iudeis Apostolus dicit , quia cecitas ex parte Isrel contigit, donec plenitudo gentium subintroiret, et sic omnis Isrel saluus fieret. Et scies quia dilexi te, cum tibi uidelicet Iudeos, qui de nobilitate quondam generis extollebantur, humiles in fide subdidero, et tu cognosces et ipsi qualem tibi dilectionem exhibeam. Multi enim ex Iudeis ad Ecclesiam ueniunt, dicentes, sicut scriptum est: Iacta me in unam partem sacerdotii tui manducare panem. Quoniam seruasti uerbum tolerantie mee, et ego te tuebor ab hora tentationis, que uentura est uniuerso orbi terrarum tentare eos qui inhabitant terram. Licet intestino exteriorique conflictu indesinenter exerceatur  Ecclesia, et siue partialiter singuli, siue generaliter hic impugnentur uariis tentationibus, etiam tempus Antichristi significatur uenturi, a quo omnem Ecclesiam que constat in suis, liberaturum se Christus Dominus pollicetur, ut tentatio ruine, deceptio cognoscatur. uenio cito, tene quod habes, ne quis alius accipiat coronam tuam. Hic electorum numerum quos secundum propositum uocatos apostolos memorat, stupenda prorsus consideratione cognoscimus. Quos presciuit et predestinauit conformes fieri imaginis Filii eius, ostendens huic numero nec addi quemquam posse, nec minui, cum sic istum propriam coronam dicit amittere, ut alius eam percepturus accedat. Unde intelligitur nec alium posse succedere, si quod ille tenuit, perseueranti fide custodiat. Sic etiam Iudeorum  elatio est frustrata, qui de stirpe Abrahe gloriabantur. Potens enim est Deus, inquit , de lapidibus istis suscitare filios Abrahe, ut certa promissio maneret ex munere, et gloriatio carnalis uacuaretur in genere. Qui uicerit, faciam eum columnam in templo Dei mei. Columna in fabricis et munimini congruit et decori; sic et mundi uictores in Ecclesia eminent munere dignitatis, portant officio caritatis. Et foras, inquit, non exiet amplius. Exierat iunior filius , id est gentium populus, sed illius uituli saginati morte, id est Christi cruore reconciliatus atque redemptus, foras ultra non exit, quippe quem introduxit rex in cubiculum suum , et quantiscunque aut schismatum aut persecutionum arietibus quatiatur, non mouetur.  Firmum enim fundamentum Dei stat, habens signaculum hoc : Nouit Dominus qui sunt eius. Sic et hic et scribam super illum nomen Dei mei, quod uidelicet filii Dei per adoptionem dicimur , et nomen ciuitatis Dei mei noue Ierusalem, que descendit de celo a Deo meo et nomen meum nouum. Titulus nominis eminentiam, dignitatis et pacis insinuat uisionem. Ierusalem enim interpretatur  uisio pacis. Noue autem, propter nouitatem uite in qua iubemur incedere. Hoc autem Christi nomen, quod est super omne nomen , non ex tempore Filio Dei successit ut idem nouum dici putetur, cum in eadem claritate Patri semper manserit ceternus, de qua ad eum dicit : Quam habui apud te priusquam mundus  esset. Sed nouum, pro humanitate, in qua et mori uoluit et mortuus resurrexit; hinc per prophetam : Noua, inquit, facio omnia que nunc orientur; et Apostolus : uetera transierunt, ecce facta sunt omnia noua. Hinc etiam meruimus Christiano censeri uocabulo. Angelo Ecclesie Laodicee scribe: Hec dicit quia est Amen testis fidelis et uerus. Quod hic, est et Amen ponitur, animaduertendum existimo. Amen quippe interpretatum, dicitur uerum siue fideliter. Unde hoc loco ad illam diuinitatis essentiam procul dubio redigendum est de qua loquens Moysi Deus, dicit : Sic dices filiis Isrel: Qui est, misit me ad uos. Ipse enim uere est, qui semper idem est. uerum quia in  unius Christi persona suscepta quoque humanitas fuerat predicanda, consequenter dicit : Qui est initium creature Dei. Initium quippe creature Dei, Christum Dominum propter incarnationis mysterium conuenienter decet intelligi, ex cuius persona scriptum legimus : Dominus creauit me initium uiarum suarum; et Apostolus : Habentes fiduciam in introitu sanctorum, in sanguine Christi, qui initiauit nobis uiam nouam et uiuentem per uelamen, id est carnem suam, et sacerdotem magnum, etc. Ipse enim est uia, qui patria; ipse fidei auctor, qui etiam consummator; ipse et , ipse initium quem nemo precedit, ipse finis cui nullus in regno succedit. Scio opera tua, quia, neque frigidus es, neque feruens; utinam frigidus esses aut feruens!  sed quia tepidus es, incipiam te ex ore meo uomere. Potest hic quorumdam nobilium seculi persona cognosci, quos ideo nec calidos dicit esse, nec frigidos, sed potius tepidos: quia cum talis copia diuitiarum multa circumfluat, operibus tamen pietatis inueniuntur steriles, nec ad opera bona ullo miserationum accenduntur intuitu. Ideo et pauperes tanquam frigidi esse negantur et feruidi, qui et diuitiis non abundant, quibus tepidi utendo torpescunt, et eas indigentibus non communicando, iuste bonorum operum notantur carere feruore. Sed etiam illorum hic potest significare personam, apud quos intra cubiculum Scripture tractantur, foris autem utrum fideles sint ignorantur, et fiducialiter ac tute presumentes, inueniuntur operibus uacui. Ideo neque frigidos,  neque feruentes illos esse dicit, id est neque incredulos, neque fideles. Et quia huiusmodi tepiditate utrique sui nauseam faciunt: uomam, inquit, te de ore meo; sed quia tempus est penitentie, non sibi blandiantur falso nomine diuitum ac potentum, quorum egestas cecitasque increpatur et nuditas, sed audiant consulentem sibi, uerasque diuitias, uidelicet scientiam, pollicentem. Utrisque enim conuenit, ut ne ab imis uisceribus euomantur. Nunc sibi aurum emant de quo dicit : Accipite sapientiam sicut aurum, et scientiam sicut argentum Kelimet [Kemite]. Si quid de Scripturarum diuinarum fontibus tanquam sapientie lumine radianti haurire potuerint, opere ipso perficiant, siue illi de largitate substantie, uisceribus pietatis ignitis, siue isti de  scientie litteratura spiritaliter informati. Scriptum est enim : Redemptio anime uiri diuitie sue. De illis uero : Ab infantia tua sacras litteras nosti, que te possunt instruere ad salutem que est in Christo Iesu. Bene autem aurum conflatum dixit, propter pressuram persecutionis, quam si eos contigerit pro Christo subire, optent deuote suscipere. Tales enim de magno tepiditatis excidio utili compunctione conuersi, non solum sibi, sed et aliis esse potuerint fructuosi, ipsique sint aurum tribulationis igne purgatum pariter et decoctum. Ut sis, inquit, diues et ueste alba uestiaris, et non appareat in te feditas nuditatis tue, et collyrio unge oculos tuos ut uideas: iustitie operibus destitutos  tanquam nudos notat, quos etiam arguit cecitatis. Ille autem uestimentis albis induitur qui baptismate Christi uestitur, et ea fide pollet que per dilectionem operatur . Quicunque enim in Christo baptizati estis, Christum induistis ; cum autem collyrio oculos dicit ungendos, inclinandum cor ad diuina testimonia monet . Preceptum enim Domini lucidum, illuminans oculos . Ego quos amo, redarguo, et castigo. Flagellat enim omnem filium quem recipit . Crede ergo et age penitentiam. Ostendit esse Laodicee qui fuissent laudabiliter imitandi, uel alii corrigendi. Ecce ego sto ante ostium et pulso, si forte quis audierit uocem meam, et aperuerit mihi ianuam. Ostium utique cordis ad recipiendum Christum per fidem et  obsequium preceptorum. Sequitur: Introibo ad eum, et cenabo cum eo, et ille mecum in throno meo: hinc et Dominus : Si quis, inquit, diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus. uincenti dabo sedere mecum in throno meo, sicut et ego uici, et sedeo cum Patre meo in throno eius. Consessorem participem potestatis dicit atque iudicii, de qua Ioannes : Dedit eis potestatem filios Dei fieri, his qui credunt in nomine eius: qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt. Et : Sedebitis mecum in duodecim thronis, iudicantes duodecim tribus Isrel. Qui habet aures, audiat quid Spiritus dicat Ecclesiis. Aures hic cordis ad mandatorum obedientiam intelligi conuenit. Ostendit  autem quod illa que singulatim denominans admonebat Ecclesiam, nunc generaliter Ecclesiis allegat predicanda, descriptisque Ecclesie operibus, que esset et qualis futura predici oporteret, recapitulata Christi natiuitate, eadem aliter dicturus.



CAP. Iu.

Postea, inquit, uidi. Post ipsam utique uisionem se alteram memorat uidisse. Non gestorum est diuersum tempus, sed uisionum; ac si quis unam rem diuersis modis enarret, enarrationes habebunt diuersum tempus, non illud quod uno tempore gestum est; sic totum tempus Ecclesie diuersis figuris repetit enarrandum. Ecce, inquit, ostium apertum in celo. Ostium apertum, Christum dicit natum et passum ac suscitatum, qui est ianua, ipso dicente: Ego sum ostium. Celum Ecclesiam dicit, eo quod sit  habitaculum Dei, ubi celestia geruntur. Hoc est quod sicut in celo uoluntatem Dei, ita fieri postulamus in terra . Aliquando autem celum et terram et Ecclesiam dicit , propter terram que et celum consistit, siue cum infideles rectis fidelium predicationibus acquiruntur, siue cum caro spiritui subditur, siue cum terrena celestibus reconciliata iunguntur. Ecce uox illa prima quam audiui ut tuba loquentem mecum: Ascende huc, inquit, et ostendam tibi que fieri post hec oportet. uox predicatio; ideo dicitur : Quasi tuba exalta uocem tuam. Ascensus est, quando cum despectu mundi uenire ad Ecclesiam quisque uel compellitur, uel  meretur. A conualle autem plorationis ascenditur ad huius apicem dignitatis; hinc legimus : uenite, ascendamus in montem Domini et ad domum Dei Iacob, et docebit nos uias suas. Sed etiam fideles ad celum inuitantur ascendere, quando non que super terram, sed celestia appetere iubentur et sapere. Nam et quando rudis quisque in Ecclesia Christum passum, resurrexisse et ascendisse docetur ad Patrem, et super his quisque spiritaliter eruditus et doctor, eumdem secundum formam Dei contemplatur, in parte iusti ascendere dicitur, credita mysteriorum secreta uisurus. Hinc Dominus : Noli me tangere, nondum enim ascendi ad Patrem meum, tactum, uolens credulitatem intelligi. Statim fui in spiritu, et ecce uidi thronum positum in celo,  et super thronum sedentem. Et is qui sedebat, similis uisui erat iaspidis, etc. Iste comparationes Ecclesie conueniunt, quam  Dominus indutus est iaspidis colorem, aquam sardinis, ignem significare puto, quibus duobus iudicium nouimus celebrari: primo per diluuium, in seculi autem fine per ignem. Et arcus, inquit, erat in circuitu throni, similis uisui smaragdino. Arcus, quoniam post diluuium securitatis precessit indicio, nunc Ecclesie ad propitiandum Deum conuenienter aptatur. Nam cum nubes imbrifere splendore solis fuerint radiate, arcus speciem reddunt, ad cuius comparationem cum sanctourm anime sole iustitie, quod est Christus, fuerint illustrate, eorum intercessu Diuinitas propitiari dignatur. Et in circuitu throni, sedilia uiginti quatuor, in quibus  seniores sedentes erant uiginti quatuor, circumamicti ueste alba, et super capita eorum corone auree. Seniores totam Ecclesiam dicit, sicut per Isaiam : Regnauit Dominus in Sion et in Ierusalem, et in conspectu seniorum eius clarificabitur. uiginti quatuor autem prepositos complexus est simul et populos, tanquam duodecim tribus Isrel duplicans, propter geminum Testamentum, quia et in ueteri et in Nouo eadem formatur Ecclesia, id est, quoniam Ecclesiam in duodecim ostendit apostolis, omne scilicet corpus prepositorum, sicut et inuenimus in descriptione ciuitatis de celo descendentis Ierusalem . Isti uiginti quatuor throni, excepta officiorum distributione, duodecim sunt, quia et prepositi ex duodecim tribubus promouentur. Sed duodecim  throni, excepto mystico numero, unus est thronus, id est Ecclesia. Solus enim Dominus Christus ad iudicandum sessurus est; sedebit autem in sede, id est Ecclesia, iudicans duodecim tribus: sed in Christo, in quo ipsa est tota, sedubunt et iudicabunt membra, sed in unum et per unum caput. Aliter possunt uiginti quatuor seniores in illis intelligi, qui perfectionem, que senario numero commendatur, clara Euangelii predicatione consummant; nam quater seni, uiginti quatuor faciunt. Et ex illorum throno exeunt coruscationes et uoces et tonitrua. Tonitruis et uocibus, predicatio ueritatis; coruscationibus miraculorum figurantur insignia, sicut in Euangelio : Illi autem, inquit, profecti predicauerunt ubique, Domino cooperante et sermonem confirmante, sequentibus signis. Itemque : uox tonitrui tui in rota; apparuerunt fulgura tua orbi terre. His enim tanquam nubibus preceptis tonantibus miraculisque fulgentibus mundus tremefactus formidauit et credidit. Et septem phiale ignis ardentes erant in conspectu throni. Ille septem phiale sunt septem Spiritus Dei. Si se ipse non exponeret, in his septem ardentibus phialis Spiritum sanctum nos intelligere conueniret, siue quod ignearum forma linguarum apostolis infusus est, siue propter eius memorabilem septenariam operationem: quanto magis nunc, quando ipse subiunxit: Qui sunt, inquiens, septem spiritus Dei! Ubi autem conuenientius Spiritus sanctus  diceretur adesse, quam in baptismatis tempore, quando unumquemque fidelium eum credimus rite percipere, quod nunc aquarum uidetur mentio facta signare? Hoc enim sequitur, dicens: Et in conspectu throni mare uitreum, simile crystallo. In mari uitreo intelligitur baptismum, ubi corde creditur ad iustitiam, ore autem confessio fit ad salutem ; propter fidem quippe refertur ad uitrum; non enim aliud in uitro uidetur exterius, quam quod gestat interius. Nec inaniter in conspectu throni hoc baptisma esse commendat, nisi quia possunt hoc heretici quoque foras habere uel dare. Sic ergo dicit : In conspectu throni, sicut Moysi dictum legimus: Est locus penes me. uel ipse in Deuteronomio premonet, dicens : In loco quem elegerit  Dominus Deus tuus, ut habitet nomen eius ibi, quibus omnibus singularem Ecclesie declaratam nouimus unitatem, ubi baptisma Trinitatis haberi poterit ad salutem, quod foris generatus habet ad perniciem: non quia malum est quod datur, sed quia male utitur cui datur, sicut buccella manu Domini Iude porrecta . Quod autem alia editio ante solium transtulit mare uitreum esse, in solio potest sedes futuri iudicii presignari salubriter. Itaque uidimus ante iudicii tempus salutaris baptismi concedi remedium, ut non reos et nudos, sed iustificatos atque munitos futurum possit inuenire iudicium. Quis enim saluaretur, si mundum Deus, baptismo necdum concesso, uellet preuenire iudicio? Crystallo aqua munda et stabilis credulitas figuratur, que non circumferatur  omni uento doctrine , quippe in Christo habens fundamenta subnexa, qui fundauit terram super aquas . Medio autem throno et in circuitu throni quatuor animalia plena oculis ante et retro. Quatuor animalia sunt euangeliste quatuor, quibus propter congruentiam narrationis in singulis eminentem, specialis uidetur coaptari proprietas, sicut quidam uoluerunt: Mattheo hominis, Marco leonis, Luce uituli, aquile Ioanni. Cum autem omnium unum sit Euangelium, ideo quatuor principaliter demonstrantur, propter quatuor paradisi flumina, quibus orbis irrigari traditur uniuersus, sicut horum predicatione instruendus totus creditur mundus. Siquidem Ecclesia sepe paradisius accipi solet. Oculos  sane ante se et retro ob hoc animalia dicuntur habere, siue quod luminibus scientie plena, siue quod perfecte Noui et ueteris Testamenti uniuersa contineant sacramenta. Fides enim que gemino Testamento profertur, omni temporum completur uisu. Cum ergo quid ante in ueteri tantum Testamento congruebat, quid Nouo succedente claruerit reuelatum, quidue his docentibus sperandum fore cognoscitur, istis omnifarie quodammodo animalia probantur fulgure, luminibus. Preterito namque tempori tanquam anteriora promissa dispensatio Christi Domini deputatur, que sicut predicta a prophetis legitur, peracta etiam perdocetur; presenti, credulitatis augmenta et Ecclesiarum conueniunt incrementa; futuro, bonorum malorumque diremptio, quia iustos in uitam,  impios in penam futuros credimus deputandos . His quoque utriusque concordiam Testamenti nouimus presignari, cum posteriora prioribus, id est noua ueteribus, iisdem probantur oculis, que pariter refulgere et inter se plena fidei ueritate concinere, cum, uerbi gratia, in ueteri Testamento agno occiso, quinquaginta diebus exactis, datur lex ad timorem, scripta digito Dei in lapideis tabulis . Nunc quando pascha nostrum immolatus est Christus , id est iuxta Ioannem , Agnus Dei qui tollit peccata mundi, peractis quinquaginta diebus, Spiritum sanctum discipulis mittit de celo promissum , quem in sacris sepe paginis digito Dei legimus nuncupatum , per quem uetusta lapidei cordis remota  duritia , caritas datur, qua timor foris protinus pellitur , ut lex que ante infirmis difficilis fuerat, impleretur. Charitas enim Dei diffusa est in cordibus nostris per Spiritum sanctum, qui datus est nobis , quo operante, Deus gratis colitur, non iam timore pene, sed dilectione iustitie. Nam et ipsum caput nostrum, cum et passum resurrexisse, et nunc ad Patris dexteram sedere, et uenturum iudicem solemniter predicamus, his tanquam luminibus quatuor animalium irradiatur Ecclesia. Qui euangelistis predicantibus, cognoscit hec omnia, intentum etiam docet monetque lectorem, quod et in medio throno animalia memoret, et in circuitu throni eadem quatuor animalia; ac si diceret: In medio Ecclesie Euangelium, et per circuitum  orbis fructificantem Ecclesiam, id est, Euangelium, quia etsi numerus predicatorum augetur, unius tamen Euangelii ueritas, nullius unquam nouitatis diuersitate mutatur. Idem quippe crescendo perseuerat in orbe, quod intemeratum manet in origine, hoc est in medio throno, et in circuitu throni. Item cum superius dixerit uidisse se super thronum sedentem, et in circuitu throni sedilia uiginti quatuor, in quibus seniores erant sedentes uiginti quatuor, circumamicti ueste alba, subsequenter in medio, inquit, throno et in circuitu throni quatuor animalia. Cum enim nos uelit aliud sedentem, aliud seniores, aliud quatuor animalia uocabulorum diuersitate cognoscere, unius tamen throni nomine, uno cuncta uidetur loco miscere,  ubi intelligitur, quod Euangelia in senioribus, et seniores in Euangeliis, neque enim possunt ab alterutro separari; sic enim potuerunt esse animalia in circuitu sedis, ubi seniores esse iam dixerat, in medio quoque throno, in Christi uidelicet corpore, quod est Ecclesia: ubi nec seniores sine Euangelio, nec Euangelium absque senioribus esse sanus permittit. Animal primum simile leoni. Licet superius multorum Patrum expositionem de animalibus maluerim prelocare, ordinem tamen hic relationi intendens, quod primum animal simile dicit esse leoni, Mattheo magis uultum assero conuenire leonis, qui et Euangelium in Iudea primus scripsit, et in Christo regie dignitatis et prosapiam narrat, et gloriam insignanter predicat. Hunc denique ordinem beatus etiam Augustinus  suadet ad sequendum, Mattheo leonis, Marco hominis personam assignans, qui proprie humana uidetur in Christo gesta narrasse. Tertium uituli, que Luce congruit propter uituli saginati hostiam singularem. Porro autem Ioanni rectius aquile significatio deputatur, qui uerbi Dei celsitudinem et perspicaciter uidere, et ueraciter meruit predicare. Quocirca hinc Ecclesia regie maiestatis fortitudine fungitur et decore, quia uicit leo de tribu Iuda. Catulus enim leonis Iuda , ex cuius tribu reges populo preesse solebant. Et secundum animal simile uitulo. Huius Ecclesie uirtus in uitulo etiam, prima scilicet uictima illa ratione signatur, qua adhuc quisque fidelium uincit, quando pro Christo mactatur. Exhibete, inquit, corpora uestra hostiam uiuam, sanctam, Deo  placentem, rationabile obsequium uestrum , ut quod caput pro corpore, corpus mereatur implere pro capite. Propterea et a Zacaria orsus est sacerdote . Tertium animal habens faciem quasi humanam. Illam hic humilitatem Ecclesie commendari puto, qua cum spiritum adoptionis filiorum Dei perceperit , habeatque hunc thesaurum in uasis fictilibus , libenter tamen humilis gloriari maluit in infirmitatibus suis , quam extolli uirtutibus acquisitis, pic sequens magistri uestigia, qui factus obediens usque ad mortem , dicebat: Discite a me quia mitis sum et humilis corde . Quartum animal simile aquile uolanti. Ecclesia spiritualibus membris celestia meditantibus uolare describitur, que nullo  uisu terrene cupiditatis illecta, duorum Testamentorum gubernaculis regitur sublimius prouehenda. Nam istis similitudinibus uultuum, Christi quoque persona conuenienter aptatur, homini uidelicet, quem non imaginarie, sed proprie ueraciterque suscepit. Tribus uero residuis, quas figurali comparationis gratia gessit, ipse enim leo de tribu Iuda, uictor mortis illate, quia leo fortissimus bestiarum ad nullius pauebit occursum. uitulus, qui pro mundi salute mactatus, insigniore uictima commendatur. Aquila, quod et desursum ima mortalitatis nostre petierit, atque isthinc rursus ad sedem celestem ascenderit. Et quatuor animalia habebant singula alas senas per circuitum. Et in animalibus ostendit uiginti  quatuor seniores, nam sene ale quatuor animalibus uiginti quatuor ale sunt, etenim per circuitum throni uidit animalia, ubi se dixerat seniores uidisse. Quomodo autem animal cum sex alis potest simile esse aquile, que habet duas alas, nisi quatuor animalia unum sunt? que habent uiginti quatuor alas, in quibus intelligimus uiginti quatuor seniores, qui sunt Ecclesia, quam similauit aquile, que sunt due ale, id est duo Testamenta, quibus subuecta, sursum attollitur, ne implicita terrenis affectionibus, detardetur: aliter senas alas propter senarii numeri perfectionem positum arbitror, quia in sexta etate, id est, adueniente plenitudine temporum, hec Apostolus peracta commemorat . In nouissimo enim animali conclusit omnia, quatuor enim sunt,  sicut et euangeliste. Unumquodque animal et suam et trium possidet formam, sicut per Ezechielem he sedes et eadem animalia describuntur. Unumquodque quatuor formas dixit habuisse, et illas formas quas hic in Apocalypsi leonis, uituli, hominis, aquile, has quatuor unumquodque animal habebat, ut si qui unum horum uidisset, quatuor uidisset. Unde intelligitur singula in solidum esse, et rotas eiusdem throni ita describit, ut una rota quatuor partes mundi respiceret, quod est et ueluti rota, et eiusdem facture omnes quatuor, ut id est, et una quod quatuor, ne esset locus ubi non thronus perfectus esset, nec ab aliqua parte mundi conuersus secederet, inde per circuitum uniuersum uidelicet orbem possessura terrarum. Erant plena oculis ante se et retro. uel,  sicut alia translatio dicit, intus et foris. Intus, eo quod dignum sit Euangelii lumen occultum. Si enim opertum est, inquit, Euangelium nostrum, in his qui pereunt est obuelatum . Aliter, ante et retro, quod ubicunque fructificans dilatetur Ecclesia, in lumine uultus Dei ambulat, et reuelata facie gloriam Dei speculatur. Aliter, ante et retro alas senas, que uiginti quatuor subsumantur, ueteris Testamenti libros insinuat, quos eiusdem numeri canonica auctoritate suscipimus, tanquam uiginti quatuor seniores tribunalia presidentes . Ideo autem est Noui Testamenti predicatio fructuosa, quia testimoniis ueteris fulta firmatur. Hoc tenet Ecclesia ante et retro, id est, et tunc sub lege, et nunc sub gratia. Que non habebant requiem, nocte ac die  dicentes: Sanctus, Sanctus, Sanctus, Dominus Deus omnipotens, qui fuit, et est, et uenturus est . Cum Ecclesia circumquaque diffusa in singulis membris, professionibusque diuersis, urbibus, regionibus, prouinciis, linguis et gentibus uariis, indesinenter Deum ore et opere in aduersis et prosperis laudat, die ac nocte Dominum laudare non cessat, manente intellectualis creature perpetua in celestibus laude, super Ierusalem, ad cuius se instar informari peregrina letatur Ecclesia. Et cum dederant illa animalia claritatem et honorem et gratiam sedenti in throno, uiuenti in secula seculorum, statim cadebant in faciem uiginti quatuor seniores in conspectu throni, et adorabant uiuentem in secula seculorum, mittentes coronas  suas ante thronum. Secundum premissam intelligentie formam, ex diuersis membris uniuersa edificari uidetur Ecclesia; nam quando animalibus personantibus laudem, id est, euangelistis predicantibus Christi dispensationem, que in trium temporum summa consistit, uiginti quatuor seniores, id est omnes Ecclesie, que in prepositis constant et populis, statim cadens [cadentes] in faciem, adorant uiuentem in secula seculorum. Huic denique sensui Paulus apostolus protestatur et dicit : Si conueniat uniuersa Ecclesia in unum, et omnes prophetent, intret autem quis infidelis uel idiota, conuincitur ab omnibus, diiudicatur ab omnibus, occulta quoque cordis eius manifesta fiunt: et tunc cadens in faciem, adorabit Deum, pronuntians quod uere Deus in uobis est. Mittentes coronas suas ante thronum,  Deo uidelicet assignantes quidquid uirtutis, quidquid habeant dignitatis. Illi enim quidquid boni conquiritur, iure tribuetur, a quo ille qui uicerit,  adiuuatur. Cuius in Euangelio actionis figura precessit, quando precedens populus Dominum sternebant uestimenta sua in uia, accipientesque ramos palmarum, procedebant obuiam ei et dicebant: Benedictus qui uenit in nomine Domini, Rex Isrel . uictoria coronarum palmarum signo aptius comparatur. Dicentes: Dignus es, Domine Deus noster, accipere claritatem et honorem et potestatem, quoniam tu creasti omnia, et ex tua potestate hec sunt constituta. uel, sicut alia editione translatum inuenimus, quia tu creasti omnia, et propter uoluntatem tuam erant, et creata sunt. Erant scilicet et in arte, priusquam formarentur in opere. Creata sunt autem, ut in suis quoque naturis secundum prescriptos in Dei sapientia terminos etiam uisibiliter exstitissent. Que autem  sequuntur, alterius libri tractanda sumantur exordio.



LIBER SECUNDUS.



CAPITULA LIBRI SECUNDI.


    I. Libri signati signis septem dignitas, acceptio patefacti memoratur et uisio.
    II. Primo signo, equi albi narratur inspectio.
    III. Secundo equus rufus, et niger tertio memoratur.
    Iu. Equum quarto signo pallentem.
    u. Quinto signo sub altare Dei animas occisorum.
    uI. Terremotus, solis obscuritas in sanguine lumine  conuerso [a 1Kb] , stellasque casuras.
    uII. Quatuor angeli tenere quatuor terre angulos perhibentur.
    uIII. Numerus signatorum de singulis tribubus memorantur.
    IX. uentura ex gentibus predicatur innumerabilis multitudo.
    X. Agnus qui in medio throni est, reget eos.


 Legem Dei posse tribus modis intelligi etiam multipliciter, recta duntaxat expositione cognosci, eiusdem testimoniis perdocetur; sicut enim in Salomone legimus : Scribe ea tibi tripliciter; ita in libro Iob  scriptum meminimus: Atque utinam Deus loqueretur tecum, et ostenderet tibi secreta sapientie, et quod multiplex esset lex eius! uerum quia uno spiritu probata sibi aduersari nullatenus possunt, probabili ratione utrumque constare facile demonstratur. Hoc tantum est principali sollicitudine conseruandum, ut sacris uoluminibus exponendis illos sensus adhibere curemus, qui nec ab ipsorum locorum ueritate resiliant: quin potius auctoris animum intentione sobria penetrantes, salubriter proferant, et qui fidei regulis coaptati, consona  semper ueritati respondeant. Neque enim et illud sibi contrarium uideri putandum est, quod cum Spiritus Dei legaliter insinuetur  unicus uel simplex, mox perhibetur etiam multimodus uel multiplex, sicut se translationum diuersitas habet. Simplex utique singulari proprietate nature, multiplex distributionibus gratie; uel tum tribus modis legatur peccatorum remissio celebrari, baptismate, penitudine atque martyrio, iuxta psalmum, quod  canimus : Beati quorum remisse sunt iniquitates, et quorum tecta sunt peccata; beatus uir cui non imputauit Dominus peccatum, ut baptismo remitti, penitentia tegi, martyrio non imputari credantur. Alii tamen Patres septem modis dixerunt relaxari, addentes eleemosynas debite remissionis acquisitioni, proximi ab errore cohibiti, et abundantiam caritatis, per quam cooperiri abundantiam legimus peccatorum . Possunt autem intra illos tres modos isti quoque comprehensi manere, qui latius clareant expediti. Quorsum ista premiserim, sequentis mox lectionis docebit excursus; exponendis namque locis arduis properantes nolumus aut temeritatis progressu notari, aut paterne traditionis obliuiosi ab aliquo iudicari.




CAP. u.


Et uidi librum in dextera Dei sedentis super thronum, scriptum intus et foris, signatum signis septem. In dextra, in Christo dicit, ipse est enim brachium Dei, ipse dextera Patris; siue in summa beatitudine. Librum scriptum intus et foris, utrumque Testamentum. A foris, uetus quod uidebatur; ab intus, Nouum quod intra uetus latebat. Hinc Apostolus Hebreos alloquitur, dicens : Non enim accessistis ad tractabilem ignem et turbinem et caliginem,  et procellam, et tube sonum, et uocem uerborum: quam qui audierunt, excusauerunt se, ne eis fieret uerbum; non enim portabant quod dicebatur, etc. Nunc autem spiritalibus spiritalia comparantes, non contemplamur que uidentur, sed que non uidentur: que enim uidentur, temporalia sunt; que autem non uidentur, eterna. Propterea autem unus liber dicitur, quia nec Nouum sine uetere, nec uetus sine Nouo. Nam uetus nuntius est et uelamen Noui, et Nouum adimpletio et reuelatio ueteris; quia et uetus quamuis a foris esset, non totum apparebat, non totum latebat. uel, ut clarius exprimatur, omnis dispensatio Saluatoris, libri hic nomine frequentatur, que in utroque Testamento uel promissa legitur, uel peracta. Signatum signis septem, multifaria  mysteriorum latitantium plenitudine tectum, inde et a monte umbroso et condenso. Et licet septenarius numerus uniuersitatem sollicite complectatur, arbitror tamen septem modos tanquam septem signa in Scripturis diuinis exercitiis palam debere queri, et pro se necessario reperiri non tantum proloquiorum, quos etiam mundani auctores in suis dictionibus regulariter Deo reuelante animaduertere potuerunt, sed etiam intelligentie salutaris, qui soli specialiter Christo reserande dicuntur mansisse repositi. Quandiu enim aquam in illis sex hydriis tanquam sex etatibus idem Dominus conuertisset in uinum, id est, uetus Testamentum intelligendum spiritaliter perdoceret, nec ebriare feruore spiritus lex quemquam poterat. Et illa signa clausa hactenus  permanebant: quocirca sacris diligenter paginis perscrutatis, septem primum modis locutionis uidemus facile comprehendi, id est indicatiuum, pronuntiatiuum, imperatiuum, optatiuum, coniunctiuum, infinitiuum et impersonalem, ut, uerbi gratia, indicatiuum sit in eo quod legimus : Indicabo tibi, homo, quid sit bonum, et quid Dominus querat a te, utique diligere iudicium et facere misericordiam, et sollicitum ambulare cum Deo tuo. Et, Ego Dominus Deus tuus docens te utilia, gubernans te in uia qua ambulas . Itemque cum queritur: Quis est iste uenit de Edon, tinctis uestibus de Bosra ? indicando respondetur: Ego qui loquor iustitiam, et propugnator sum ad saluandum . Pronuntiatiuus, Audi me, Iacob,  et Isrel, quem ego uoco, ego primus et ego nouissimus, et absque me non est Deus . Itemque: Quare dicis, Iacob, et loqueris, Isrel: Abscondita uia mea a Domino, et a Deo meo iudicium meum transiit? Nunquid nescis aut non audisti: Deus sempiternus Dominus, qui creauit terminos terre, non deficiet neque laborabit, nec est inuestigatio sapientie eius, qui dat lasso uirtutem . uel, Ecce dies uenient, dicit Dominus, et consummabo super domum Isrel et super domum Iuda Testamentum Nouum . Imperatiuus, Non accipies nomen Domini Dei tui in uanum; et, Non habebis deos alienos preter me , uel his similia. Et, Clama, ne cesses, quasi tuba exalta uocem  . Optatiuus, Utinam attendisses mandata mea, et facta fuisset sicut lumen pax tua, et iustitia tua sicut gurgites maris ; et, Utinam dirigantur uie mee ad custodiendas iustificationes tuas ; et: Quis dabit mihi pennas sicut columbe, et uolabo et requiescam ? Coniunctiuus, Si audieritis uocem meam, et custodieritis pactum meum, eritis mihi in peculium de cunctis populis; mea est enim omnis terra, et uos eritis mihi regnum sacerdotale et gens sancta . Alibi quoque: Habitabo in illis et inambulabo, et ero illorum Deus, et ipsi erunt mihi populus . uel, Si stetissent in substantia mea, utique auertissem eos a pessimis cogitationibus suis . Infinitiuus porro modus, qui et in ordine sextus  est: Scire et intelligere Dominum, et facere iudicium et iustitiam in medio terre . Itemque, Continere a malo, intelligentia . Impersonalis, Quis adiuuit spiritum Domini? cum quo iniit consilium, et instruxit eum, et docuit eum semitam iustitie, et uiam prudentie ostendit illi ? uel in hoc quod est scriptum: Quis est in uobis qui audiat hoc, attendat et auscultet futura ? Et, Quis est homo qui timet Dominum, legem statuit ei in uia quam elegit ? uel, Intelligere legem, sensus est optimi; et, Quis loquitur potentias Domini ? et cetera his similia, que singulis poterunt modis congruenter copiosius applicari. Hec, inquam, uerbis facile reperimus; hoc autem nunc iustus ordo deposcit, ut in ipsis  proprie rebus tanquam septem signis regulares intelligentie formas congruis testimoniis coaptemus, uel ipsa potius testimonia eisdem regulis seruire probabiliter doceamus. Premissos enim locutionis modos, etsi congruum utcunque uidetur, ad illud tamen quod querimus, exiguum iudicatur. Ideo namque librum signatum signis septem dicit, quia secretus altius [alius] modus, qui ibidem ante latuisse, ipsius autem Christi dispensatione asserit patuisse, admonet indicandus. Inquirentibus itaque nobis Scripturam primus historie actionis textus occurrit, secundus allegorie gestus; tertius, utriusque modus agnoscitur; quartus de incommutabili diuine Trinitatis essentia, quando proprie, quando tropice sacris insinuetur oraculis; quintus parabolarum, quia tam  relatu quam actu conficitur, ut quando aliud dicitur, et scripto aliud inuenitur, ad pastum spiritalis intelligentie animus erigatur; sextus de gemino Saluatoris aduentu, uel ad eos pertinentia , ne aut primus pro secundo, aut secundus intelligatur pro primo, ubi grandi intentione regula discretionis est adhibenda. Hinc enim et Iudeorum mentes adueniente Domino caligabant, et nunc usque eadem ignorantie cecitate laborant, intantum ut nonnunquam de ipsis quoque peccatis hominum et transgressionibus aliquorum prophetia pretendatur operum futurorum, aut secreta spiritalium sensuum. Ille porro modus, id est, septimus, quo sic diuinis preceptis instruimur, ut certa uite agende forma, aliis uero uite significande  figura regulariter innotescat, sollicita intentione tractandus est, in his et quid foris scriptum, et quid intus sit discrete cognoscitur. Sed iam exemplis prefatos modos nos conuenit docere. Historicus idem qui primus est, indicat nobis unum Deum esse hoc modo: Audi, Isrel, Dominus Deus tuus Deus unus est , et quod ab ipso facta sint omnia, uel his similia. Secundus allegorie, ut est illud, quod Abraham seruum suum tanquam nouo et insolito obtinet iuramento, dicens: Mitte manum tuam subter femur meum, et iura mihi per Dominum Deum celi . Quod ideo figuratum agnoscitur, quod non usu omnium generaliter frequentatur, nisi Abraham et Iacob propheticis specialiter patriarchis, de quorum femore Christus speraretur  corporaliter nasciturus. Nam quod ex omnibus fidelibus Isrel puella regi Dauid queritur, et inuenitur tam feruens, ut algentis membra senis congruo fouens calore mulceret , tam casta, ut calefactum ad libidinem non prouocaret; uel quod populus in eremo ignitis serpentibus flagellatus, enei conspectione serpentis a serpentium morsu liberauit ; typice mutauit Dauid uultum suum coram Abimelech, et dimisit eum et abiit; cum in libro Regum  coram Achis rege Dauid uultum suum mutasse legatur, quando tympanizans ad ostia ciuitatis, propriumque corpus suis manibus portans, et saliuam super barbam suam decurrere faciens, uel cetera more insanientis exercens, typum dominice passionis expressit. Cum ergo mutatur  nomine pro Achis Abimelech, legentem admonuit ex ipsis interpretationum nominibus, latens altius penetrare mysterium. Abimelech enim interpretatum, dicitur patris mei regnum. Tunc ergo Dei Filius iehsu Christus coram regno Patris sui, id est coram Iudeis, uultum suum commutauit, quando in forma serui humilis ueniens, factusque obediens usque ad mortem crucis , quod proprie in tympano figuratur, Iudeorum incredulitate despecta gentibus uoluit Euangelium predicare, ex quibus sibi Ecclesiam conquisiuit. Hoc enim est: Dimisit eum et abiit, quod aperte Paulus apostolus dicit : uobis quidem missum est uerbum hoc, sed quoniam repulistis illud, et indignos uos iudicastis eterne uite, ecce conuertimur ad gentes; uel illud  in parabola uinee : Malos male perdet, et uineam suam locabit aliis agricolis. Ex hac pene regula, illius quoque locutionis specimen puto descendere, quo legimus: Montes exsultauerunt uelut arietes, et colles uelut agni ouium ; et, Flumina plaudent manibus ; itemque, Ambulauerunt ligna ungere super regem . His autem modis non quod actum contigit intimatur, cum utique deneget impossibilitas eis naturalis, sed aliquid per congruam significationem translate describitur. His quoque modis parabolas rerum a parabolis puto discerni uerborum. Sextus sane modus, quo utique Christi dignoscitur aduentus, id est, que ad primum, que localiter referenda sint ad secundum, aliud est cernere, id est, primus sibi humiliationis  uindicat loca, sicuti est quod Moyses dicit : Prophetam uobis suscitabit Deus ex fratribus uestris; sicut me illum audietis; itemque, Posthec in terris uisus es, et cum hominibus conuersatus es . Et iterum, Non est species ei neque decor, et uidimus eum, et non erat ei aspectus, despectum et nouissimum uirorum, uirum dolorum . Et post paululum, Languores nostros ipse tulit , etc. Et iterum, Sicut agnus ad occisionem ducetur, et sicut ouis coram tondente sine uoce, sic non aperuit os suum . De secundo autem aduentu legimus: Deus manifestus ueniet, Deus noster, et non silebit . Et, Aspicient ad te quem confixerunt . Malachias quoque dicit: Accedam ad uos in iudicio, et ero testis  uelox super maleficos et adulteros et periuros, et qui calumniantur mercedem mercenarii , etc. Quod autem diximus de peccatis quorumdam hominum, aliquid sepe figurare propheticum, ibi maxime intus et foris indicia uidentur emicare signorum. Publicum namque peccatum Dauid  de uxore Urie Hethei patebat, sed de ipsius opere malo prophetia nobis boni aliquid figurauit. Bethsabee quippe interpretatur puteus satietatis, siue puteus septimus, quo proprie significatur Ecclesia. Quam Christus separato ab ea, occisoque diabolo, cuius non legitimo consortio tenebatur, sibi ex gentibus sociauit. De hac etiam in Cantico canticorum legimus : Puteus aque uiue; cui numero iste coniungitur, propter septenariam operationem  Spiritus sancti. Nam et in nomine Urie Hethei, euidenter ostenditur diaboli significari persona. Urias namque, quod interpretatum dicitur, Lux mea Dei; Hetheus autem, abscissus, siue quia in ueritate non stetit, sed a luce sua superna, quam de Deo habebat, superbie merito abscissus est; siue cadendo ueris uiribus perditis, transfigurat se uelut angelum lucis , audens adhuc dicere: Lux mea Dei est. Super tecta itaque domus delauantem se mulierem Dauid rex manu fortis, petulanti oculo uidit, concupiuit et abstulit . Christus sane Rex regum, Ecclesiam lauacro atque in uerbo mundatam, terrena calcantem, celestibus inhiantem predestinans uidit, prouidus uocatam dilexit sponsus, ut iustificatam sibi coniungeret legitimus coniugio spiritali  maritus, sicut etiam Moyses  in persona Christi de aqua susceptus, Aegyptium insidiantem Hebreo, id est diabolum Isrelitis infensum, calcis ictu prosternens, sub arena texit occisum. Omnes enim, dicit Apostolus , qui baptizati estis, Christum induistus. In quo faciemus uirtutem, ut confidenter dicamus: In Idumeam extendam calceamentum meum, mihi alienigene subditi sunt . Qui conterens Satanam sub pedibus nostris, eius morticinam in eis tantum latere permittit, quos stabiles non esse cognoscens, mobilitate arene ueraciter comparauit. Hoc etiam in Thamar nuru Iude , aliisque compluribus nouimus fuisse peractum, ut illis culpa cadentibus a Deo, qui nouit bene uti etiam malis nostris, aliud de  illis mysterio gereretur. Omnia enim illius temporis in eodem populo gesta prophetiam esse futurorum docet Apostolus dicens : Omnia enim hec in figura contingebant illis. Et licet illi aut purgatorias pro commisso penas luerent, aut ueniam penitentie remediis impetrarent, nobis tamen diuina clementia dispensationis Christi preparauit effectum. Foris ergo peccata parebant, intus autem mysteria latitabant. Que ideo de nuru Iude malui preterire, ne hoc opus multo ampliore longius sermone distendam. De unius denique facto, id est Loth uxorisque eius , quid B. Augustinus contra Faustum Manicheum perorans dixerit, pro generali similium intellectu locorum, huic operi conserendum putaui. Dicit enim: Sicut autem aliud genus hominum in  eius uxore figuratum est, eorum scilicet qui per gratiam Dei uocati, retro respiciunt, non sicut Paulus, qui ea que retro sunt obliuiscitur, et in ea que ante sunt extenditur . Unde et ipse Dominus: Nemo, inquit, imponens manum super aratrum, et respiciens retro, aptus est regno celorum . Nec illud exemplum tacuit, quo nos tanquam sale condiret, ut non fatui negligeremus, sed prudentes caueremus hoc malum . Unde et illa ut hoc admoneret, in statuam salis conuersa est . Sic etiam in ipso Loth, quando cum illo filie concubuerunt, non illud quod cum a Sodomis liberatus est, sed aliud aliquid figuratum est; nam tunc ille ipse Loth future legis uidetur gestasse personam: quam quidam ex illa procreati et sub lege positi male  intelligendo, quodammodo inebriante aqua non legitime utendo, infidelitatis opera pariunt: bona est enim lex, ait Apostolus , si quis ea legitime utatur. Nec ideo tamen hoc factum uel ipsius Loth, uel eius filiarum iustificamus, quia significauit aliud quod futuram quorumdam peruersitatem pronuntiaret: aliud enim ille, ut hoc facerent, intenderunt; aliud Deus, qui hoc fieri permisit, ut etiam inde aliquid demonstraret, manente recto iudicio super peccata hominum tunc presentium, et uigilante prouidentia sua pro significatione futurorum. Proinde aliud factum, cum in sancta Scriptura narratur, prophetia est: cum uero in illorum uita qui hoc commiserunt, consideratur, flagitium est. Et hec quidem S. Augustinus sic intelligenda premisit, ut de nuru Iude  uel similibus hoc doceat sentiendum. Septimus proinde modus, qui geminam preceptorum retinet qualitatem, ille est uite agende, ut, exempli gratia: Diliges proximum tuum tanquam teipsum ; qui enim diligit proximum, legem adimpleuit, sicut Apostolus plenius disputat ; et uita figurande circumcisionis et sabbati, uel carnalium uictimarum. Qui modus cum secundo similis esse uideatur; illa tamen ratione discernitur, quod hic ad mores tantum, ille etiam redigendus sit ad fidem. Propterea et Iacobus apostolus inuicem utrumque discernit, dicens : Fides, si opera non habeat, mortua est in semetipsa; nam circumcisione carnalium detruncatio uitiorum, sabbato autem illa  requies intelligitur animarum, de qua dicitur : uacate et uidete quoniam ego sum Dominus; uictimis autem, ut exhibeamus corpora nostra hostiam uiuam, sanctam, Deo placentem . Aliaque ea que fuerunt in ueteri Testamento precepta, uite actibus adimplenda, alia uite significationibus adumbrata. Illis implendis suam Christus gratiam porrigi, istis remouendis se pronuntiatum suo tempore uoluit presentari. Lex enim per Moysen data est , tanquam exterior in parte foris, id est, Non concupisces , uel potius illud: Post concupiscentias tuas non eas . Gratia autem et ueritas per Iesum Christum facta est , tanquam in parte intus occulta, adueniente plenitudine temporum reuelata. In his namque que  pro dilectione Dei et proximi apertius iubebantur, licet patens inde mutabilis precepti forma permanserit, gratia tamen populus infirmus egebat, qui gemens sub legis pondere laborabat, in illis uero figuratis pecorum uictimis offerendis, Agnus ille uenturus exspectabatur, cui reposita fuisse ueraciter prenuntiabantur, ut ipso ueniente in quo sunt omnes thesauri sapientie et scientie absconditi , uite agende precepta data gratia complerentur, figure autem tanquam umbre , manifestata ueritate, protinus fugarentur. Aliud quippe fuit in ueteri Testamento, quod sic occidente littera iubebatur, ut uiuificante Spiritu, posset implere, sicuti est: Post concupiscentias tuas non eas . Unde Paulus dicit : Lex enim iram operatur.  Ubi autem non est lex, nec preuaricatio. Quod licet foris sine tegmine audienti clareret, implere tamen suis uiribus humana infirmitas non ualebat. Aliud quod intus mystico uelamine tectum, aduentum Domini flagitabat, cui exemplar et umbre deseruiunt . In illo enim nobis uite celestis forma consistit, ex cuius fide iustus uiuit . Illis apertis lex conuincebat reos , prodebat infirmos, ut saluatio quereretur. Istis uero significantibus, tanquam in interiora uelaminis Christum parturiebant fore uenturum, quo ueniente, remota celebratio destitit figurarum, que umbra fuerat futurorum. Nec est ulterius querenda, ex quo ipsius uiui corporis ueritas claruit manifesta . Finis enim legis Christus ad iustitiam omni credenti  . Ad hoc pertinere puto illorum bipartitam preceptorum distributionem, de quibus tractans Apostolus dicit, enumeransque sane dicit : Bona est lex, si quis ea legitime utatur. Dixerat enim : Finis precepti est caritas de corde puro, et conscientia bona, et fide non ficta. Quo dicto legem fidei euidenter insinuans, legem quoque factorum mox secutus expressit, dicens: Iustis lex non est posita, sed iniustis, impiis et peccatoribus, et cetera aduersaria doctrine. Unde queri potest, cum lex iusto non ponitur, quomodo ea legitime iustus uti dicatur, quia nos terrere non indiget pena penantium preceptorum, qui per gratiam libere iam fruimur perfectione uirtutum. Iam quippe ei fides impetrauit,  quod ne suis quisquam uiribus assignaret, Apostolus dicit : Omnes enim peccauerunt, et egent gloria Dei. Ostenditur quippe in nobis primum uoluntas firma per legem, sed uoluntatem gratia sanauit, et legem uoluntas impleuit. Ideo timere nolentibus impiis lex imponitur, ut eis impune peccare non liceat. Ideo autem iustis non imponitur, eo quod sancti Spiritus caritate precepta, eos ultra peccare non liceat. Utuntur autem lege iusti ad alios uel erudiendos monitis preceptorum, uel informandos imitabilium forma uirtutum. Sic Apostolus utrumque discernit, cum dicit : uos enim accepistis spiritum adoptionis filiorum, in quo clamamus, Abba Pater. Hoc orante Apostoli consilio delectati, etiam dicit, ea postponentes, potiora dileximus.  Unde idem : De uirginibus, inquit, preceptum Domini non habeo, consilium autem do, exhortatione id agens, non precepto compellens monentis Domini magisterium sequens, quo dixit : Qui potest capere, capiat. Unde quia nunc operarius est, tractare suscepti operis non sinit intentio. Hanc interim speciem intra hunc modum tanquam genere suo concludi, nos dixisse sufficiat, scriptum intus et foris. Iure porro queritur de istis septem, quos premisimus modis, qui debeant intus, qui forinsecus reputari. Est autem primus historicus foris. Secundus allegoricus, totus intus. Tertius utriusque geminam in se retinet formam, ut et presentis tunc temporis congruum suppleret officium, et aliquid figurate gereret futurorum. Quartus de  Deo, apud quem non est commutatio, nec [momenti] uicissitudinis obumbratio, fide atque pietate. Uterque sensus intus debet accipi, nam intellectu non potest comprehendi. Pax enim Dei, ait Apostolus , superat omnem sensum, quia et eius essentia nostre capacitatis metas excedit, et eius clementiam, qua de se tropice multa narrauit, nullus competenter attingit. Quintus sane, ubi aliud quam legitur inuenitur, uel in parabolis sepe diffusus, ita est abstrusa quadam ambiguitate suspectus, ut intus sit modis omnibus reputandus. Sextus de gemino Christi aduentu certis claret testimoniis, foris in promptu positus, certis intus latet occultis, ut apertis dubitationem auferat, abdita fidelis exerceat, fastidiaque detergat. Septimus in preceptis uite agende, sicut  iam premisimus foris apparet, in preceptis autem uite figurande intus latet. Hinc Danieli quoque dictum legimus : Claude sermones et signa librum usque ad tempus statutum. Pertransibunt plurimi, et multiplex erit scientia: Signatum signis septem. Septem quoque hominis interioris etates, quibus per gratiam Dei Spiritu mentis salubriter innouamur, patres nostri animaduertere. De his in libro de uera Religione beatus Augustinus sic dicit: Prima est in uberibus utilis historie, qua nutrit exemplis, secundum Iacob obliuiscentem humana, et ad diuina tendentem, in qua non auctoritatis humane continetur fine, sed ad summam et incommutabilem legem passibus rationis innititur. Tertiam iam fidentiorem  et carnalem appetitum rationis robore maritantem, gaudentemque intrinsecus in quadam dulcedine coniugali, cum anima menti copulatur et uelamento pudoris obnubilatur, ut iam recte uiuere non cogatur: si omnes concedant, peccare non libeat. Quartam iam id ipso multo firmius ordinatiusque facientem et emicantem in uirum perfectum, atque aptam et idoneam omnibus et persecutionibus et mundi tempestatibus ac fluctibus sustinendis atque frangendis. Quintam pacatam atque omni ex parte tranquillam uiuentem, et abundantiam incommutabilis regni summe et ineffabilis sapientie. Sextam omni modo mutationis in eternam uitam, et usque ad totam obliuionem uite temporalis transeunte perfectam formam, que facta est ad imaginem et similitudinem  Dei. Septima enim quies eterna et nullis etatibus distinguenda beatitudo perpetua. Ut enim finis ueteris hominis mors est, sic finis noui hominis uita eterna. Ille namque homo peccati est, iste iustitie. Hos septem quinetiam gradus, quibus profectus, preliare perhibemur, idem doctor amplissimus Augustinus multis memorat, ad Maximum denique scribens, dicit: Sic preceptis Dei, quod ut bene agamus, accepimus, uitam tuam moresque confirmas, a religioso timore incipiens. Initium enim sapientie timor Domini , ubi frangitur et debilitatur humana superbia, deinde ut pietate mansuetus et mitis, etiam que nondum intelligis, et que imperitis uidentur absurda, sibique contraria , in Scripturis sanctis non oblucteris animo ac contentione,  nec superimponas sensum tuum sensibus diuinorum librorum, sed cedas potius atque intellectum mitis deferas, quam secretum immitis accuses. Tertius, cum tibi ad cognitionem tui aperire se ceperit infirmitas humana, et scis ubi iaceas, quam penalia uincula mortalitatis de Adam propagatus tecum trahas, et quam longe peregrineris a Domino, atque peruideris aliam legem in membris tuis repugnantem legi mentis tue, et captiuum te ducentem in lege peccati, quod est in membris tuis exclamas : Miser ego homo, quis me liberabit de corpore mortis huius? ut te lugentem consoletur, liberationem ipsam pollicens gratia Dei per Iesum Christum Dominum nostrum. Quarto iam desiderare implere iustitiam multo uehementius atque feruentius,  quam a nequissimis hominibus uoluptates carnis desiderari solent, nisi quod in spe adiutorii diuini est. In isto appetitu tranquillus ardor et flamma securior. In isto autem quarto uite gradu orationibus instanter incumbitur, ut esurientibus et sitientibus saturitas iustitie concedatur, ut non solum onerosum non sit, uerum etiam delectet abstinere a uoluptate omnis corruptionis, siue sue, siue alterius, uel obluctando, quod ut facile diuinitus tribuatur, quinto adiungitur consilium exhibende misericordie, ut in eo quod potes adiuues inopem, quia in eo quod nondum potest, ab Omnipotente adiuuari cupit. Munus autem misericordie geminum est, cum uindicta donatur, et cum humanitas exhibetur. Que duo breuiter  Dominus ita complexus est : Dimittite, et dimittetur uobis; date, et dabitur uobis; hoc autem opus etiam ad mundationem cordis ualet, ut quantum in hac uita licet, incommutabilem Dei substantiam pura intelligentia cernere ualeamus. Tenetur enim aliquid aduersus nos, quod relaxandum est, ut acies nostra erumpat in lucem, unde ipse Dominus: uerum date, inquit , eleemosynam, et ecce omnia munda sunt uobis. Quapropter sexta consequitur cordis ipsa mundatio. Ut autem in lucem ueram rectus et purus dirigatur aspectus, neque illa que bene atque laudabiliter facimus, neque illa que caute sagaciterque despicimus, ad finem placendi hominibus uel subueniendi necessitatibus corporis referenda sunt. Gratis enim se uult Deus coli, quia nec quidquam  est, preter quod ipse appetendus sit, cum ad istam intelligentie puritatem bone uite gradibus uenerimus, siue tardius, siue celerius, tunc dicere audeamus, ualere nos aliquantum mente contingere summe atque ineffabilis Trinitatis unitatem, ubi summa pax erit, qui ultra quod exspectetur, non est, cum reformati ad sui generis imaginem filii Dei ex hominibus facti paterna incommutabilitate perfruuntur. Primo enim, Beati pauperes spiritu , ubi timor Dei est; deinde, Beati mites, ubi pietas docilis; tertio, Beati lugentes, ubi scientia proprie infirmitatis; quarto, Beati qui esuriunt et sitiunt iustitiam, ubi fortitudo conandi domitas habere libidines; quinto, Beati misericordes, quoniam ipsorum miserebitur Deus, ubi consilium est adiuuandi, ut adiuuari  merearis; tunc ad sextum peruenitur gradum, in quo dicitur: Beati mundo corde, quoniam ipsi Deum uidebunt, ubi purus intellectus et habilis ad intelligendum. Quantulacunque ex parte Trinitatem seruare non possumus, nisi et laudem humanam non appetamus, quamuis laudanda faciamus . Proinde septimo gradu peruenimus ad pacis illius tranquillitatem quam dare non potest mundus, nam etiam illis uirtutibus quatuor, quas memoraui pridem, industria philosophi quoque iudicare potuerunt, id est prudentie, fortitudini, temperantie atque iustitie. Si ad perfectum religionis cultum tria hec iungentes addamus, id est fidem, spem et caritatem, septenarium profecto numerum inuenimus. Recte enim hec tria non omittuntur, sine quibus nec Deum  colere, nec ei quemquam nouimus posse placere. Que cum ita sint, siue scientie salutares, arcanaque uoluminibus sacris indita, in illis septem modis tanquam septem signis latentia, umbrosius opacantur, siue omnis summa perfectioque uirtutum, quibus homo interioribus proficit incrementis, non indiscrete confusis, sed gradatim specialiter ordinatis, siue promissum salutis eterne subsidium, Christo Domino misericorditer patiente, ueraciter resurgente, mirabiliter ascendente, et semper in singulis operante, et reuelare, et cognosci, et acquiri, et perfici potuisse uel posse cognoscitur. Illa signa in ipso et per ipsum reuelata atque perfecta ueraciter predicantur. Quod testimoniis estimo perdocendum, inter  alia enim sic dicit Apostolus : Mysterium quod absconditum est a seculis et generationibus, nunc autem manifestatum est sanctis eius, in quibus uoluit Deus notas facere diuitias glorie sacramenti huius, in gentibus, quod est Christus in uobis spes caritatis, quem nos annuntiamus, corripientes omnem hominem et docentes in omni sapientia, ut exhibeamus omnem hominem perfectum in Christo, quod et laboro, contendens secundum operationem eius, quam operatur in me in uirtute. In ueteri autem dicit: Dominus creauit me initium uiarum suarum . Cum itaque ipse sit principaliter uia in qua nobis est salubriter ambulandum, ab ipso nichilominus uie, id est profectum gradus et instituta uiuendi et legalium mysteriorum arcana aperiri nouimus  atque conferri. Et uidi angelum fortem, predicantem uoce magna: Quis est dignus aperire librum, et soluere septem signacula eius? Angelum fortem, legis preconium dicit, siquidem eamdem legem in dictis angelorum datam, S. Stephano tractante, meminimus et acceptam, nec tamen ab omni populo custoditam. Cuius nunc preco flagitans iure custodiam, nullum eius apertione dignum se inuenisse testatur. Cum autem primo signa soluantur, deinde liber aperiatur, certa ratione preposterauit usitatum ordinem, quia tunc Christus aperuit librum, cum opus uoluntarie passionis impleuit, soluens inimicitias in carne sua, legem mandatorum in decretis euacuans , utriusque Testamenti preconia in seipso perfici comprobauit, templique uelum sua  passione recessit, tanquam si remoto legalium figurarum uelamento, signa septem, id est omnia diuine legis profunda mysteria reuelasse affectu patitur actuque probatur. Nullus proinde dignus dicitur fuisse repertus, neque in celo, hoc est angelicam scilicet significans excedere facultatem, non quod futurum dominice incarnationis et dispensationis mysterium angeli ignorarent, sed quod per angelicam creaturam implendum non esset. Homines enim redempturus Filius Dei, uera humanitate suscepta, cuncta per se uoluit adimpleri. Hinc Isaias dicit : Non angelus, inquit, non legatus, sed ipse Dominus saluos fecit eos, neque super terram, nullus utique etiam perfecte iustorum in hac uita morantium. Reficiendus enim homo, solius creatoris  egebat auxilio, neque sub terra. Nullus sanctorum etiam defunctorum librum aperire dignus inuentus est, sed neque perspicere illum. Perspicere dicit comprehendere. Unde Paulus incomprehensibiles dicit  diuitias Christi se gentibus predicare, de quibus Dominus dicit, id est caritatem Noui Testamenti, quia in lege latebat, et quam sue Christus presentie reseruauerit, nullus sic idoneo potuit uisu conspicere, ut ualeret actu quoque peragere, eo quod eam sua Christus dispensatione potuit adimplere; ab illis enim preuideri tantum potuit, non etiam perfici. Et ego flebam multum, quod nemo dignus inuentus esset, qui aperiret librum aut solueret signacula eius. Ecclesia in Ioanne  flebat, grauata operibus peccatorum, implorans sui redemptionem quam [Redemptoris auxilium, quod], in illius apertione libri consistere demonstrauit. Et unus ex senioribus dixit mihi: Ne fleueris; ecce uicit leo de tribu Iuda, radix Dauid, aperire librum et soluere septem signacula eius. Unus ex senioribus, totum corpus prophetarum agnoscimus, quorum certis Ecclesia consolabatur oraculis, Christum de tribu Iuda, mundum suo sanguine redempturum. De quo predictum legimus : Catulus leonis Iuda, ad predam, fili mi, ascendisti; requiescens accubuisti ut leo et quasi leena, quis suscitabit eum? Idem quippe agnus dicitur et leo, qui innocens mortem deuotam suscepit, et potentiam susceptam occidit, cui iustas pridem minas ueraciter intentauit, dicens  per Oseam : Ero mors tua, o mors, ero morsus tuus, inferne. Et Isaias : Ecce radix Iesse ascendet in salutem populorum; ipsum gentes deprecabuntur, et erit sepulcrum eius gloriosum. Nam et particulariter quisque fidelium, cum sua studet flere peccata, et promisse redemptionis meminit per consolationem Scripturarum, eterne salutis [Supp. spem] habere cognoscitur, ab uno seniorum simili, ut ita dicam, responso firmatur. Propterea autem pretecum et futura promiserit, quia subtiliter Spiritus in rita refert, preteritis futura demonstrat . Et uidi, et ecce in medio throni et quatuor animalium et in medio seniorum, Quod est thronus, hoc animalia, hoc et seniores, id est, Ecclesia. In medio enim Ecclesia est, quod sequitur et describit, dicens: Agnum stantem  quasi occisum. Quoties enim occisus Christus in medio Ecclesie predicatur, toties idem Agnus pro mundi crimine quasi immolari uidetur. Que rudibus ignota panduntur, et Filium [F. fidelium] memoria deuoto cultore sculpetur; nam etiam quando Ecclesia, quam Christus induit, seipsam mortificat mundo, ut uiuat Deo, Agnus dicitur immolari tanquam pro corpore caput. Denique sequitur, Habentem cornua septem et oculos septem, qui sunt septem spiritus Dei missi per orbem terrarum. Diuersitas uocabulorum unum proferri docuit intellectum, cornibus significans excellentissima sancti Spiritus munera, quibus per orbem in sua Christus regnat Ecclesia. Sequitur, Qui sunt septem spiritus Dei. Non est enim que per omnem terram iuste eminens principetur, queque Spiritus sancti  munere dilatata specialiter glorietur, nisi Ecclesia Christi. Septem sane pro uniuerso poni, dictum meminimus. uerum quia cornua super caput sunt, recte exaltatio singularis Ecclesie super Christum collocatur. Propter quod, Super hanc, inquit, petram edificabo Ecclesiam meam , ac si diceret, Super me edificabo te . Spiritus autem Domini repleuit orbem terrarum . Quod ut fieret, confractis cornibus peccatorum, exaltari dicuntur cornua iusti. De quo Isaias predixerat : Ex finibus terre laudes audiuimus annuntiantes gloriam iusti. Septem ergo cornua habere tanquam omnem mundum intelligitur possidere, in quo septiformis gratie Spiritus principatur, propter memorabilem  eius operationem septenariam, quam hic propter illuminationem oculorum memorat, de quibus Zacariam dixisse puto : Septem isti oculi Domini, qui discurrunt in uniuersam terram. Sed et ipsius excellentie dignitatem non incongrue cornibus uidetur exprimere. Cornua enim naturalia locorum iura tanquam rumpendo nascuntur, nec carnis equalitate contenta residunt, sed crescendo altiora magis ac magis petunt. Spiritualis enim omnia iudicat, ipse autem a nemine iudicatur . Nec iudicare quemquam posset, nisi non iam carnalis in corpore, quadam prestantiore specula sublimatus, ceteris presideret. Hinc et Apostolus : uos, inquit, in carne non estis, sed in spiritu. Et uenit, et accepit librum de dextra Dei sedentis in throno. Librum de dextra  Dei, ipsam dispensationem a Patre et a seipso dispositam accepisse Filius hominis dicitur, quia uterque cum spiritu suo in throno habitat. Dexteram hic etiam pro felicitate uictorie debemus accipere, nec carnaliter intelligi debet, tanquam de alia Patris dextera librum dicatur accipere, cum idem Filius Patris, idemque ipse sit dextera. Sed cum semper uincit in suis, qui dicit : Gaudete, quia ego uici seculum, suamque Ecclesiam uictricem fecit existere, de ipsa declaratur librum accipere. Et cum accepisset librum, quatuor animalia et uiginti quatuor seniores prostrauerunt se ante Agnum, habentes singuli aureas citharas et phialas aureas plenas odoramentis supplicationum, que sunt orationes sanctorum. Animalia et seniores, id est omnis Ecclesia  cadit ante Agnum, non sine peractarum narratione uirtutum. Ideo habentes singuli aureas citharas et phialas aureas citharis, in quibus ligno imminentes chorde tenduntur, Christi passio figuratur, quam pro Christo Ecclesia iugiter imitatur, ut iuxta Apostolum adimpleat ea que desunt passionum Christi in carne sua . Phialis, accepta Deo pia confessio, ubi non duplici quoquam corde clauditur, sed effectu patulo reseratur. Hec sunt etiam uasa aurea in domo magna , boni odoris Christi suauitate fragrantia. Orationes porro sanctorum gratiarum actiones sunt congratulantium pro mundi salute, et intercessiones pro paruulorum stabilitate. Christus, inquit, pro nobis passus est, relinquens nobis exemplum ut sequamur uestigia eius . Quando igitur qui sunt Christi, carnem suam crucifigunt cum uitiis et concupiscentiis , tanquam citharis concinunt Christo, ut quod ipse pro eis, illi pro ipso aspicientes in auctorem fidei et consummatorem Iesum : qui cum se illis septem insignibus titulis reuelare uoluit agnoscendum, secreta probatur septem peregisse signorum, cum se ceternum Patri Deum docuit, qui natus de uirgine hominem gessit, passus etiam resurrexit, in celum ascendit, Spiritu sancto misso, Ecclesiam etiam ex gentibus acquisiuit, seque futurum iudicem nuntiauit. Quid denique Iudeis Isaias dicat, audiamus : Erunt uobis uerba omnia hec tanquam uerba libri signati. Ubi litterarum peritum pariter et  ignarum, scientie dicit fructu fraudari, cum et ille signis prohibetur interiora penetrare secreta, et ille prepeditur ignorantia. Hanc scientie clauem principes Iudeorum Dominus increpat abstulisse, dicens : ue uobis, legis doctores, qui abstulistis clauem scientie, ipsi non introistis, et intreuntes non sinitis intrare. Negantes enim Christum, cuius aduentus opus est prophetarum, clauem scientie auferebant. Cognitionem quippe legis, que Christum continet, fides negata precludit. Et cantantes nouum canticum. Consona utriusque Testamenti ueritate nouum Christus canticum reddit, quando idem in principio permanens uerbum, nouo ortu per uirginem genitus, nouo more indutus hominem Deus, potestate propria occidentibus traditus, a morte mirabiliter  suscitatus, super celos quando uoluit eleuatus, misso desuper Spiritu sancto gentes acquirens, nouum omnibus Ecclesie conquisite canticum dereliquit iugiter decantandum, quo secura posset iudicem sperare uenturum, ut in nouitate uite ambulemus , dicens: Si quis uult meus esse discipulus, abneget semetipsum, et tollat crucem suam, et sequatur me . Dicentes: Dignus es, Domine accipere librum et aperire signacula eius, quoniam occisus es, et redemisti nos Deo in sanguine tuo, ex omni tribu et lingua, et populo et natione, et fecisti nos regnum Deo nostro et sacerdotes, et regnauimus super terram. Illam ipsam Christi dispensationem laudibus prosequuntur, libri nomine designatam, quam soli fatentur Christo competere. Hic amplius declarantur animalia  et seniores Ecclesia esse, cum dicunt: Redemisti nos sanguine tuo. Neque enim hoc nisi Ecclesie conuenit dicere. Ostendit etiam in quo celo sint animalia et seniores, cum dicunt: nos Deo nostro regnum et sacerdotes, et regnauimus super terram, et iam si superiorum partium intelligentia permanente, aliquas in celo quoque huiusmodi credantur congratulari uirtutes, ostendit etiam Ecclesiam in Christo librum accipere, cum redempti ex omni populo, et tribu, et gente, et lingua, se potestatem accepisse fatentur et regnum. Qui enim adheret Deo unus spiritus est. Erunt, inquit, duo in carne una . Ego autem dico in Christo et in Ecclesia . Ipse ergo in ea accepit quod dedit, ipse coronatur quam coronat. Propterea Isaias ait: Quasi sponsum decorauit  me corona, et quasi sponsam ornatam monilibus suis. Et uidi et audiui uocem multorum angelorum in circuitu throni et in circuitu animalium et seniorum. Qui sit thronus, animalia, seniores, in quorum medio uocem audiuit, ostendit. Si enim filii Dei dicti sunt iusti, cur non angeli nuncupantur? utrumque autem gratia, non natura, licet celestis quoque militia angelorum proprie possit unito laudis preconio cum animalibus et senioribus, de tanto redemptionis nostre munere congratulando ista concinere. Et erat numerus eorum millia millium, utique innumerabilium, dicentium uoce magna: Dignus est Agnus qui occisus est, accipere potestatem et diuitias, et sapientiam, et fortitudinem, et honorem, et claritatem, et benedictionem, et omnem  creaturam que est in celis, et in terra, et subtus terram, et in mari, et quecunque sunt in eis. Licet ista iure capiti nostro competant Christo, potest tamen et de eius Ecclesia non inconuenienter intelligi, ita duntaxat, ut que soli competant capiti, quedam etiam corpori . Dignus est Agnus qui occisus est accipere potestatem et diuitias, etc. Ipse est enim thesaurus bonorum omnium et sapientia Dei. Ipsum namque cunctis facit gentibus dominari, dicens : Mihi alienigene subditi sunt; et, Omnia subiecisti sub pedibus eius ; et, Tibi dabo claues regni celorum . Et deinde transit ad caput, dicens: Et omnem creaturam que est in celis et in terra et subtus terram, et in mari, et quecunque sunt in eis. Nec hoc durum sit, accepisse  Ecclesiam cum illo, cum quo resurrexit, si durum non est, habere membrum quod habet caput. Nec illud iniustum potest uideri, quod dicit Ecclesiam dignam esse omni creatura, quia etsi unumquodque membrum religiosa humilitate hac se indignum iudicat, totum tamen corpus particeps esse dicimus capitis sui de quo legimus: Omnia cum illo nobis donauit. Itemque, Et sedere nos fecit in celestibus. Aliter, creaturam homines significare frequenter nouimus, sicut Apostolus: Nam et ipsa, inquit, creatura liberabitur a seruitute corruptionis in libertatem glorie filiorum Dei . Et Dominus : Predicate Euangelium omni creature. Omnia enim que uniuersis competunt creaturis, inueniuntur in homine: esse, uiuere, moueri, sentire,  intelligere. Ergo et hic omnem creaturam dicit omne humanum genus, id est totius orbis. Hinc et ipse dicit : Data est mihi omnis potestas in celo et in terra. Nec suam ex tempore accepisse potestatem, sed in hominibus Ecclesie significare uoluit dignitatem. Ille utique, qui se per omnia Patri docet equalem, ut et quod dicit, qui est in celo, ipsa humana in Christo natura angelis prelata, dominetur in celo: predicata hominibus, regnans dominetur in terra: que solutis gemitibus inferorum preualens, dominata docetur et sub terra. Omnes audiui dicentes: Sedenti in throno et Agno, id est, Patri et Filio, benedictio et honor et dignitas et potestas in secula seculorum. Et quatuor animalia dicebant: Amen. Ecclesia utique dicit: Amen, id est, uerum, fideliter.  Et uiginti quatuor seniores ceciderunt in facies suas, et adorauerunt uiuentem in secula seculorum. Eadem animalia sunt seniores, qui perhibuerunt testimonium, dicentes: Amen. Descripta Ecclesia cum officiis debiteque laudis operibus, fuerat properandum, quo singulorum apertione signorum insinuata clarerent. Nihil quippe his septem signis deesse potuit, ut in eorum arcano et affectu et intellectu et actu omnis doceretur inesse perfectio. Describit denique, et aliquando ab initio finem assumens, et tam de Christi triumpho quam et de impugnationibus futuris Ecclesie, signorum continentias singulorum suo more percurrit, ut et consolationem daret de prosperitate  uictorie, et sollicitudinem de futuro certamine et de stupendo indixisset examine.



CAP. uI.

Et cum aperuisset Agnus unum ex septem signis. Apertio signi, reuelatio est sacramenti. uerum quia non unum, sed multa sunt sacramenta; nec unius modi, sed, sicut apostolus Paulus dicit : Multifarie multisque modis olim Deus locutus est patribus in prophetis, postremo in his diebus locutus est nobis in Filio suo, etc.; et longum est de sacramentorum diuersitate tractare, quibus futura Christi dispensatio, et Ecclesie preparabatur uentura saluatio, in his certe tribus, quos premisimus modis, sermonis, intelligentie, actionis, possunt breuiter uniuersa restringi, ut locutio omnia in se precepta totius celestis concludat oraculi. Ideo, Multifarie,  inquit, multisque modis locutus est, ut cognitio regulariter adhibende intelligentie formas insinuet. Unde in Euangelio Dominus dicitur  post resurrectionem discipulorum sensus aperuisse, ut intelligerent Scripturas; et corda salubriter accendisse, ut predicarent ceteris reuelatas, adimplentes nichilominus  ea que desunt passionum Christi in carne sua , ueraciterque dicentes: Facti sumus forma omnibus credentibus . Itemque, Ut nosmetipsos formam daremus uobis ad imitandum nos . Qui si non fecissent, frustra Scripturas retentas memoria canerent, quas penetrare intelligentia, actuque perficere nequissent. Et quoniam latentes pridem modos affaminis et intelligentie salutaris superiore disputatione peregimus,  nunc que in actu latebant singulorum apertione signorum, intentius audiamus. Nam si apertio signi, reuelatio creditur sacramenti, eiusque mysterium in sermone dicimus, intellectu actuque consistere, uideamus quomodo hec simul tria certis etiam possint locis dicta, intellecta atque peracta probabiliter inueniri, ut eadem dicta intellectu sobrio capiantur, et intellecta opere comprobentur. uerbi gratia, Ecce uenio , in capite libri scriptum est de me; dicendo: uenio, se adhuc quidem prenuntiat esse uenturum. Cum autem quis iste sit queritur, desideratus cunctis gentibus intelligitur, Christus, presertim quia et in capite libri Psalterii, et in capite libri Geneseos ipse scriptus legitur: In principio fecit Deus celum et terram. Omnia enim, inquit  , in sapientia fecisti, qui requirentibus quisnam esset, principium se esse respondit . uerum cum queritur propter quid uenerit, sequitur: Ut faciam uoluntatem tuam, Deus meus, uolui . De qua in Euangelio idem dicit : Meus cibus est ut faciam uoluntatem eius qui me misit. De qua ab eo intelligimus circa horam passionis expressum : Ut sciat mundus quoniam uoluntatem Patris mei facio, surgite, eamus hinc. Quocirca huius facta libri signati tunc reuelasse cognoscitur, quando se unum cum Patre docuit manere principium: atque ex uirgine natus, gessit hominem uerum: indebitam quoque pro mundi salute suscipiens passionem, triumphali morte resurgens  aperuit tumulum, postquam confregit infernum; et quando uelut repetens celum, promissum discipulis misit Spiritum sanctum, quo replente orbem terrarum, gentium multitudinem acquisiuit, seque sperandum iudicem futurum edocuit. Et cum aperuisset unum ex septem signis, audiui unum ex quatuor animalibus, dicens tanquam uocem tonitrui: ueni et uide. Et ecce equus albus, et qui sedebat super eum, tenebat sagittam, et data est ei corona, et exiit ut uinceret, et uictor exiit. Primum, sicut premisimus, in affamine diuersatur, cui intelligentia sociata, penetralia ipsius mox supplet actionis, et quod in actu procedit, uerbo concordat, intelligentieque relatu, quod in ceteris signis animaduertere intentum uolo lectorem. Dixit enim: Audiui unum ex quatuor animalibus, dicens: ueni et uide.  Quod est unum animal, hoc omnis Ecclesia, que uoce magna predicationis intonat, succedentem inuitans ad fidem Ecclesiam: ueni et uide : Si quis sitit, ueniat et bibat : Accedite ad eum et illuminamini : Surge qui dormis, et exsurge a mortuis, et illuminabit te Christus . Et ecce equus albus, et qui sedebat super eum, tenebat sagittam, et data est ei corona, et exiit ut uinceret, et uictor exiit. Iste equus potest in apostolis et predicatoribus ueritatis Ecclesie intelligi, super niuem gratia dealbate , cuius sessor est Christus. Ideo ei per prophetam dicitur : Quoniam ascendisti super equos tuos, et equitatus tuus sanitas. Propter quod et sagittam tenere dicitur, que predicatione uerbi Dei aptius comparatur, qua hominum  interiora transfixa possint fidei fructum afferre. Hinc legimus : Sagitte tue acute, Potentissime populi sub te cadent. Coronam sane predicatoribus deberi significat. Et cum aperuisset signum secundum, audiui secundum animal dicens: ueni et uide. Quod eadem exhortationis uerba ueniendi et uidendi in causa dissimili repetuntur, cum equus albus in bono, roseus autem ponatur in malo, illud esse puto quod sicut de bono letitiam pro Ecclesie uictoria pollicetur, sic de malo cautelam denuntiet ex prescientia futurorum. Sequitur enim, Exiuit alius equus rufus, et sedenti super eum datum est, ut tolleret pacem de terra, et ut inuicem se occiderent, et datus est ei gladius magnus. Iste equus rufus uelut cruentus sanguine alieno, non suo, contrarius uictrici  Ecclesie predicatur repugnare, quando pacem, que precellit omnem scientiam, de terra insinuatur auferre, quod et actu docetur et gladio. Et cum aperuisset signum tertium, audiui tertium animal, dicens: ueni et uide. Et uidi equum nigrum, et qui sedebat super eum, habebat stateram in manu sua. In qua mensura simulati significantur examinis, per quam singulorum merita perpendunt. Quidquid enim iusto congruit iudici, et transgressores usurpant. Inde est illud: Ponam thronum meum ad aquilonem . Et quia Deo sinente potuerunt temporaliter preualere, hoc modo docet: uinum et oleum ne leseris. Et audiui uocem in medio quatuor animalium, dicentem: Bilibris tritici denario uno, et tres bilibres  hordei denario uno, et uinum et oleum ne leseris. In tritico et hordeo Ecclesia dixit, siue in magnis et minimis, siue in prepositis et populis. Non est autem minus una bilibris a tribus. Eadem quippe et in singularitate et in Trinitate perfectio. Sic Dominus  in farine mensuris tribus fermentum dicit absconditum, ostendens sapientie et doctrine ex modico omnem populum mystico indiuidue Trinitatis numero consecrari. Sed et pretium docet unum esse tritici atque hordei, etsi merito alter alterum precellit, uno tamen utrique redempti sunt pretio. Aliter propter diuersitatem professionum, positum puto disparem numerum unius et trium. In denario uero uitam eternam significari, que inter mansiones multas communis est omnibus,  ut etsi per differentiam meritorum ibi alius alio possit esse sublimior premio potiore ditatus, nullus tamen sit in alterius comparatione longeuus; ubi erit una immortalitas singulis, communis eternitas permanet uniuersis. In uino itaque et oleo uim sacramentorum prohibet uiolari, ut pote unctionem pretiosumque cruorem. Hinc legimus , Quid bonum eius, et quid pulchrum eius, nisi frumentum electorum, et uinum germinans uirgines? Et in psalmo: uinum letifilicat cor hominis, et exhilaratur facies in oleo . Et cum aperuisset signum quartum, audiui quartum animal, dicens: ueni et uide. Et uidi equum pallidum, et qui sedebat super eum, nomen ei erat Mors, et infernus sequebatur eum, et data est ei potestas super quartam partem  terre, ut interficeret gladio, fame et morte et bestiis eos qui sunt in terra. Due partes sunt in mundo, una Dei et altera diaboli. Sed diaboli in tres subdiuiditur partes, intus ac foris, id est, gentilitas, falsi fratres, et aperto errore uel schismate separati. Tres sunt itaque partes, que contra unam militant. In qua nunc quartam dari predixit potestatem. Hanc dicit Ecclesiam, qua ex parte consistit uariis malorum gladiis exercendam. Quod etiam in numero cognoscendum est angelorum, ut contra unum eumdemque bonum tres ex aduerso malos opponeret. Cum gladio rufum, secundum cum statera nigrum, tertium uero mortis signo pallentem, gladio bellum, nigro famem, pallente denuntians mortem. Et cum singulis plagas deputaret, insuper et ipso tertio, uel  per ipsum omnia numerando predicit futura plagarum, adiecto nomine bestiarum. Et quia etiam sic latere possit, utrum simplex sit an figurata locutio, eo quod gladius et corpori uisibilis et anime soleat spiritalis inferri; sic etiam de fame, utrum uerbi Domini an corporis memoretur, sed etiam de morte, utrum animabus eterna, an corporum momentanea hic minetur, claret tamen illam quartam bonam, cui tres econtrario malos opponit, his omnibus uisibilibus temporaliter persecutionibus exerceri. Nam si qui secundum propositum uoluntatis Dei uocati sunt , in electorum plenitudine permanebunt, presertim circa quos illesa seruari uoluit uini et olei sacramenta, dicendo: uinum et oleum ne  leseris: in uino pretium redemptionis, oleo significans chrisma baptismatis. Hordei quinetiam et tritici facta mentione, demonstrat Ecclesiam usque ad finem seculi nulla posse malorum persecutione perire, in eo quod easdem species non ignobiliter, sed cum sacrato numero et pretii numerat quantitate. Quod denique illi ad suam maleuole penam exercent, Deus summe bonus ad suorum redigens utilitatem, opportunitatem nobis prebet spiritualium triumphorum. Sequitur denique, Et cum aperuisset quintum signum, uidi sub ara Dei animas occisorum propter uerbum Dei et martyrium suum; et clamauerunt uoce magna, dicentes: Quousque, Domine, sanctus et uerus, non iudicas et non uindicas sanguinem nostrum de his qui in terris habitant? Et date  sunt eis singulis stole albe. De illis utique reliquis, quos etiam inter aduersaria Deus secreto operationis sue reddit consilio tutiores, martyrum se dicit reliquias [reliquas]  perspexisse, non uili loco, nec qualicunque, sed sub ara Dei, id est, siue in Ecclesie unitate perseuerantes, siue sub testificatione nominis Christi tanquam sub ara Dei usque ad mortem uiriliter dimicantes, sicut de Machabeis dictum est, sub testamento Dei: Beati autem mortui qui in Domino mortui sunt. Multo itaque amplius, qui et in Domino scientes se habere domum non manufactam, eternam in celis, habitationem suam que de celo est, superindui cupientes , propterea interpellare dicuntur. Sic autem ista coniicimus, ut per Domini passionem inferni  gemitibus iam solutis, sanctorum animas uenire ultra ad inferos non putemus. Quod hic aptius significari puto, ut ad similitudinem ueteris Testamenti, ubi interius ara aurea fuisse describitur, hic per memorabilis are uocabulum cognoscatur intellectuale secretum, uelut interiora Sancta sanctorum, in qua hic pignore salutis accepto, peregrini suspirant, habentes spem sicut anchoram anime tutam ac firmam, et incedentem usque ad interiora uelaminis, ubi pro nobis precursor introiuit iehsu, iuxta Apostoli dictum , qui sic intentione Christi insinuabat presentia, ut exponeret figurata. Usquequo, Domine sanctus et uerus, non iudicas et non uindicas sanguinem nostrum de his qui in terris habitant? Quod non carnali sensu credendum est, animositate eos  ultionis accendi, cum ab eis hic positis, per affluentiam caritatis inimicos quoque diligi nouerimus , sed eos manifestum est contra peccati regnum orasse, et talia illius regni desiderio postulasse, de quo dicimus: Adueniat regnum tuum . Et hoc eis diuine sapientie presentia intelligimus reuelatum, quod et impii eterna sint ineuitabiliter pena plectendi, et usque in finem seculi fonte celestis gratie profluente, multi sunt adhuc sanctorum martyrum consortio sociandi. Quo isti accepto responso, inenarrabili letitia cumulantur, quam stolis albis recte credimus figuratam. Acceperunt ergo singuli stolas albas, id est, ut per caritatis perfectionem, que per Spiritum sanctum  infunditur in corda credentium, hac consolatione contenti ipsi mallent pro ceterorum numero fratrum supplendo differri. Quod enim per beneuolentiam uotis gerunt diuinitus inspirati, interpellantes dicuntur responso protinus informari, nec fas est eos credere contra Dei nutum quidquam cupere, cum eorum desideria ex eius pendeant uoluntate. Et uidi, et cum aperuisset sextum signum, et terremotus magnus factus est, et ecce sol factus est niger ut saccus cilicinus. Sexto signo sexta etas cognoscitur mundi, circa cuius finem nouissima persecutio nuntiatur, cuius uehementi impetu tanquam terremotu orbem dicit uniuersum concuti. Sol et luna, Christus et Ecclesia, quam quia nouissima persecutione territi multi negabunt, ideo sol dicitur obscurari. Si enim  obscuratum est, inquit , Euangelium nostrum, in his qui pereunt est obuelatum, in quibus Deus seculi huius excecauit mentes infidelium, ut non fulgeat illuminatio Euangelii glorie Christi, qui est imago Dei. Hinc dicitur : Ita ut in errorem inducantur, si fieri potest, etiam electi. Hoc modo sol niger dicitur factus, tanquam Christi uel opera potentia, uel doctrina temporaliter obscurata, uel defensione dilata, cum impii in sanctos grassari sinuntur. Hinc propheta : Dissimulabis in hoc, ut deglutiat impius iustum? De ipso denique Christo legimus : Ecce positus est hic in ruinam et in resurrectionem multorum, et in signum cui contradicetur. In ipso certi capientes profectum, a quo alii auersi, incurrunt defectum. Luna in sanguinem,  Ecclesiam solito amplius pro Christo sanguinem fundere predicatur, magno persecutionum incumbente fragore. Sanguine itaque suo, non sanguine alieno, sicut ille rufus equus, alieno rufus describitur sanguine. Stelle ceciderunt in terram eo modo quo ficus uento magno agitata, amittit acerbos fructus suos. Illi significantur in stellis, qui in Ecclesia, cum de electorum numero ab omnibus estimati, uidentur temporaliter eminere, rabie tamen persecutionis acrius incumbente, de culmine status sui tanquam de celo cadere perhibentur, quod Dominus in Euangelio prenuntiat, dicens : Erit autem tribulatio qualis nunquam fuit neque erit. Et nisi breuiati fuissent dies illi, non fieret salua omnis caro, sed propter electos abbreuiabuntur dies illi.  Arborem Ecclesiam ponit; fructus acerbos, quos alia translatio grossos dicit, homines; uenti exagitationem, persecutionis commotionem, per quam homines concussi, ab Ecclesia diuelluntur. Proprie autem acerbis fieri fructibus comparantur, siue pro infidelitate, quam conuersi in arcum prauum , relicta malunt fide repetere; siue propter immaturitatem temporis, per quam contigit ut cum felicem eorum Ecclesia concipiendo quesierit ortum, infelici tamen euentu flebilem de eis patiatur abortum. Et celum recessit ut liber cum euoluitur. Recte celum  ut euolutum et non inuolutum librum insinuat recessisse. Quidquid enim fuerit inuolutum agnosci a quoquam nullatenus potest.  Nam quod euoluitur, detectum protinus declaratur. Ita et hec cum manifesta fuerit persecutione discreta, euitans recedit, ut ab extraneis abdita non uideatur, sibi tantum  per unitatem spiritus cognita, incognitos et alienigenas precauit, seque per discretionis spiritum, ne intellecta prodeatur, occultat. Hinc Ioannes: Nolite omni spiritui credere, sed probate spiritus si a Deo sint . Et omnis mons et insule de locis suis mote sunt, et reges terre, et magistratus, et tribuni, et diuites, et fortes, et omnis seruus et liber. Etiam Ecclesia per montes et insulas figuratur. Ipsa est enim ciuitas super montem posita . Propter quod legimus : Montes in circuitu eius; et , In insulis maris  nomen Domini Dei Isrel. Quam persecutionis impulsu moueri loco prenuntiat. In utraque autem parte accipi potest, in bonis scilicet precauens fugiendo mouetur, in malis uero, perfida uoluntate in deterius mota conuertitur, sicut dicit : Mouebo candelabrum tuum de loco suo. Reges terre, potentes accipimus, idoneos scilicet iudicio sue discretionis certo subsistere. Magistratus, tribuni et diuites et fortes, hos omnes pro diuersitate officiorum et qualitate uirium uult intelligi, nullumque ab illius persecutionis molestia predicit alienum, quamuis electorum numerum nullus dubitet liberandum. Et omnis seruus et liber. Liber a uinculo coniugali, seruus autem coniugio copulatus agnoscitur. Absconderunt se in speluncis et in petris montium, dicentes  montibus et petris: Cadite super nos , et abscondite nos a facie sedentis super thronum, et ab ira Agni, quoniam uenit dies magnus ire eius. Et quis poterit stare ante illum? Speluncas petrasque montium conuenienter intelligimus fidei Christiane refugia. Scriptum est enim : Lepusculus plebs inualida collocat in petra cubile sibi: cui sensui psalmus concinit, dicens : Montes altissimi ceruis, petra refugium erinaceis et leporibus. Ubi etiam precelsos in Ecclesia cognoscimus montium uocabulo designari, propter eminentem scientie caritatem Christi . Hos ergo nunc fragore persecutionis urgente consulunt paruuli, muniminis remedia perquirentes, firme petre receptacula dicuntur appetere; ad quemcunque enim  talium refugiant montium, ad petram in eis habitantem fugere dicuntur. Petra autem, inquit , erat Christus. Cum ergo illorum montium consiliis muniuntur, salutaribus tegendi monitis et obumbrandi consiliis, quasi ipsos super se montes per affectum compassionis cadere deprecantur. Illius enim quisque sub umbraculo tegitur, cuius remedio exhortationis premunitur. Hinc Isaias : Et tunc [tu], inquit, ingredere in petra, abscondere fossa humo a facie timoris Dei et a facie furoris eius, cum surrexerit percutere terram. Quod hic illos dicit graui persecutione compulsos petere, hoc propheta uidetur hortari, ut in ipsa quoque persecutione, que similem non habet, Christi queramus  Ecclesieque refugium, capitis inuicti et corporis gloriosi. Quod autem dicit, a facie Agni sedentis super thronum, ut eos scilicet, non reprobos, sed in fide stabiles uenturus inueniat. Aduertendum preterea locutionis genus, quod huic libro Spiritus sanctus inuoluit. Usque ad sextum enim signum ordinem custodiuit; et pretermisso paulisper septimo, eadem recapitulat; et duas narrationes intexens, quasi ordinem secutus, septimo concludit. Sed ipsa recapitulatio pro locis intelligenda est. Aliquando enim ab origine dispensationis Christi, aliquando passionis, aliquando medio tempore, aliquando de sola ipsa persecutione, aut non multo ante dicturus recapitulat. Nunc ergo descripto sexto, ad originem redit, eamdem breuiter aliterque dicturus.



CAP. uII.


Post hec uidi, inquit, quatuor angelos stantes super quatuor angulos terre, tenentes quatuor uentos terre, in terris ne flarent, neque in mari, neque in ulla arbore. In quatuor angulis istis, regna quatuor designari Ecclesia in Ioanne cognoscit, Assyriorum, et Medorum, et Persarum, et Romanorum: que suo quodammodo potentatu omnia prefocantia, nullum pro libitu sui iuris sinerent respirare. Ideo: Ne in terris, inquit, flarent, id est habitantes terram, neque in mari, neque in ulla arbore. Ideo autem quatuor, propter totidem mundi notissimas partes, qui sunt quatuor anguli, id est quatuor intelligendi sunt uenti, iuxta Danielis prophetiam  dicentis: Ecce quatuor uenti celi pugnabant in mari magno, et quatuor bestie ascendebant  de mari diuerse inter se. Et quoniam Ecclesia per omnes quatuor mundi cardines partem suam regnis adhuc mundi uidetur habere permixtam, et apud alienigenas suos, et intra se cognoscitur habere alienos: in terris, diuersitas prouinciarum; in mari, insularum; in arboribus, quia genus est silue, pro diuersitate diuersa etiam officia atque hominum presignare uoluit qualitates. Et uidi angelum ascendentem ab oriente sole, habentem signum Dei uiui. Hic Domini nostri Iesu Christi primus declaratur aduentus, qui alibi magni consilii Angelus appellatur . Ideo ab oriente sole secundum quod de illo in Zacaria legimus : Ecce uir Oriens nomen eius. Et exclamauit uoce magna ad quatuor angelos, eo quod datum esset illis ledere  terram et mare, dicens eis: Non leseritis terram, neque mare, neque ullam arborem, donec signemus seruos Dei nostri in frontibus eorum. Exclamare dicitur, eo quod potestate saluberrime predicationis aduersarias cohibuerit potestates, ne solito mundum indebite dominationis crudelitate comprimerent. In his autem regnis, in quibus feruens idololatria principabatur, etiam noxiorum quatuor angelorum fortitudo frustratur, tanquam in ministris auctores, illa scilicet uoce: Agite penitentiam, appropinquauit enim regnum celorum . Quod et de ipso numero demonum aliqui confitentur, dicentium Domino : uenisti huc ante tempus torquere nos? De hoc aduentu Daniel dicit : Lapidem  abscisum de monte sine manibus, qui percussit statuam sibi oramate reuelatam, cuius caput aureum, pectus et brachia de argento, uenter et femora ex ere, tibie autem ferree. In hac autem statua memorata regna quatuor designantur: in auro, Assyriorum; in argento, Medorum; in ere, Persarum; in ferro, cognoscitur Romanorum, sicut Daniel angelo exponente narrauit  subsequens: In diebus autem regnorum illorum suscitabit Deus celi regnum, quod in eternum non dissipabitur, et regnum eius populo alteri non tradetur; comminuet autem et consumet uniuersa regna hec, et ipsum stabit in eternum. Lapis porro ille, percussis quatuor regnis, tanquam destructo supercilio indebite tyrannidis, creuit; et factus est mons magnus, et impleuit omnem  terram. Istos ergo quatuor angelos hac nunc dicit potestate frenari, ne solitis ausibus memorata regna ledere sinerentur, donec cognitus Deo numerus electorum signo inuiolabili censeretur; de quibus Apostolus dicit : Qui elegit nos ante mundi constitutionem, ut essemus sancti et immaculati in conspectu eius, predestinans nos in adoptionem filiorum per Iesum Christum in ipsum. Hanc porro multitudinem sacramenti numero opportune nunc insinuans, sequitur: Et audiui numerum signatorum, centum quadraginta quatuor millia signati, ex omni tribu filiorum Isrel. Hoc autem numero omnis significatur Ecclesia, nam et trinitas quaternate ratio est, ut ter quaterni, decus dipondius et duodecies decus dipondius centum quadraginta quatuor facit.  Nam et ipsa ciuitas duodecim stadia quaquauersum habere describitur; et ambitus ciuitatis in solidum centum quadraginta quatuor cubitos, unde euidenter agnoscitur, hoc mystici numeri indicio innumerabilem electorum multitudinem presignari, tanquam numerum finitum pro infinito significatiue commendari. Sequitur denique designans numerum signatorum, mentionem faciens tribuum singularum. Ex tribu, inquit, Iuda, duodecim millia signati. Sic per ceteros excurrit, quorum stirpe Isrelitice plebis prosapies traditur descendisse. Ex tribu Iuda, duodecim millia signati. Ex tribu Ruben, duodecim millia. Ex tribu Gad, duodecim millia. Ex tribu Aser, duodecim millia. Ex tribu Nephtali, duodecim millia. Ex tribu Manasse, duodecim millia. Ex tribu Simeon,  duodecim millia. Ex tribu Leui, duodecim millia. Ex tribu Isachar, duodecim millia. Ex tribu Zabulon, duodecim millia. Ex tribu Ioseph, duodecim millia. Ex tribu Beniamin duodecim millia. Omnium tribuum nomina decursurus, mirum non est quod a Iuda orsus, eadem nomina [eas nominatim] reuoluerit; de tribu enim Iuda nasci uoluit Dominus iehsu Christus: neque enim de terrenis generationibus hic ordo contexitur, ut maiores natu ex more proferens, ad Iudam, qui quartus est, perueniret; sed decreto numero redemptorum, quo plenitudinem significare uoluit electorum, ad quam uolens intentionem nostram necessaria consideratione dirigere, in ceteris quoque fratribus nominandis non natiuitatis ordinem  reseruauit [custodiuit], ita ut et post Ruben maioribus natu inferiores preponeret, quod ex collatione librorum Geneseos  et Exodi  doceri potest. Unde si plenius loqui uelimus, hoc opus amplius oneramus. Iudas sane interpretatum, dicitur laudatio siue confessio, sicut et in paterna benedictione docetur: Iuda, te laudabunt fratres tui. Ruben, uidens filium, uel uidentes filium. Simeon, audiuit tristitiam, uel nomen habitaculi. Leui, additus. Isachar, est merces. Zabulon, habitaculum fortitudinis. Beniamin, filius dextere. Dan, iudicium siue iudicans Hebreorum transeuntium. Nephtali, latitudo. Gad, tentatio siue accinctus aut latrunculus. Aser, beatus. Ioseph, augmentum. Manasses, oblitus uel necessitas. Cum uarias nouerimus  fidelibus singulis inesse uirtutes, ut uerbi gratia, in alio plenitudo scientie salutaris emineat, in alio autem sola mansuetudo precellat, hic tamen necessario pro donorum ordine et gradibus proficientium animarum, ipsa duodecim nomina disponi uidemus, non sicut geniti, nec sicut intrantes Aegyptum fuerant nominati: quia illic terrene generationis origo, et in Exodo Aegyptie regionis cohabitatio memoratur. Unde curaui, premissa eorum serie, que in hoc libro conscribitur, etiam natiuitatis eorum ordinem adhibere, cum interpretationibus singulorum, si quomodo ualeam demonstrare, non hoc inaniter fuisse mutatum. Prenoscendum sane paruulos etiam commonemus, ne istum numerum ad infantium mortes, quos Herodes occidit , estiment redigendum,  sicut quosdam sumus ignaros experti. Ut enim cetera sileam, de una tantum tribu Iuda Herodes infantes necasse cognoscitur, ubi pro quantitate iuris sui, quod tetrarches sinebatur habere dominium, prout libuit, insanus exarsit, hic autem omnes memorat tribus, quorum consequentias nominum suis tribubus subiungentes, ac numero coaptantes, premissam in electorum plenitudine significationem dilucidare amplius poterimus, si huius loci secreta rimemur. In Iuda enim et confessio peccatorum, et laus claret, predicanda uirtutum, que de eadem tribu nascenti numero conuenit signatorum. Nam et confessio in sacris paginis non tantum ad peccata redigi, sed et pro laude sepius solet intelligi. Hinc psalmus dedicationis domus Dauid, id est uicesimus nonus:  Cantet tibi gloria mea, et non compungar; Domine Deus meus, in eternum confitebor tibi, et Dominus nullum habens omnino peccatum. Confiteor tibi, Pater, Domine celi et terre. Ruben, uidens filium, uel uidentes filium. In filiis opera sepius significari cognoscimus. Filiis autem lucis in lumine ambulantibus dicitur: uideas filios filiorum tuorum, pax super Isrel , cuius nunc filii in disputatione spiritaliter assumuntur. Hoc autem et Apostolus dicit : Pax super Isrel Dei. Recte itaque ex nomine ipsius tribus, signatorum numerus adhibetur, quibus et congruit, uidentes filium. Talibus namque Dominus dicit : Ut uideant uestra bona opera, et glorificent Patrem uestrum qui  est in celis. Simeon, audiuit tristitiam, uel nomen habitacula. Eos hic arbitror designari, de quibus Dominus: Beati, inquit, qui lugent, quoniam ipsi consolabuntur . Sic enim audiunt tristiam, ut obedientes hic habere malint deuote susceptam, seminantes in lacrymis, que in gaudio metant : non hic intentionem habitationis sue locantes, sed sursum cor habentes, ubi Christus est in dextera Dei sedens , habitationem nostram que de celo est, superindui cupientes, sicut Abel, qui exspectabat manentem in celis ciuitatem, cuius artifex et conditor Deus. Ideo et nomen habitaculi Simeon interpretatum dicitur, ut scilicet audiat, et quid hic habendum, et quid sit a fidelibus exspectandum; quia nunc tempus tristandi, et ad  aliud melius habitaculum suspirandi. Hinc Dominus discipulis dicebat: uos plorabitis et flebitis, mundus autem gaudebit. uos contristabimini, sed tristitia uestra uertetur in gaudium . Leui, additus. His conuenit quod et in Salomone legimus : Numerus dierum eius duplex, qui sic bonis uite presentis utuntur, ut temporalibus potius eterna mercentur, ne terrenis impediti, celestibus defraudentur. Quibus Iob nouimus laudabilem formam prebuisse , qui sic temporalia recte dudum possessa contempsit, ut annorum numerus et substantie modus ei duplaretur additus, maneret adiectus. Hinc Isaias : In terra, inquit, sua duplicia possidebunt, et perpetua felicitas erit eis. Isachar, est merces; hinc Ieremias: Quiescat,  inquit , uox tua a ploratu, et oculi tui a lacrymis, quia merces operibus tuis. Et audientes Apostolum tanquam athletam spiritualem, non in incerto pugnantem dicere : Fratres, non deficiamus, tempore enim suo metemus; ipsumque Dominum dicentem : Thesaurizate uobis thesauros in celo, ubi neque erugo, neque tinea exterminat, nouimus utique quod est fidelibus merces, quorum pro hac quoque tribu numerus claret, et profecto electorum iudicio et uocabuli sacramento, quibus maxime dicitur: Gaudete et exsultate, quoniam merces uestra copiosa est in celis . Zabulon habitaculum fortitudinis. Illorum hic puto significari militiam, qui spiritaliter in martyrio dimicantes, corpore quoque suo tanquam habitaculo  fortitudinis inimici rabiem uincunt; et diuinitus iuti, de infirmitate secundum Apostolum  conualescentes, in prelio fortes existunt. Ideo titulo nominis et effectu gloriose uirtutis celebres, gloriarum titulos uictores acquirunt. Beniamin , filius dextere. Laboris non est, illos agnoscere filios dextere, quos agnorum nomine ueritas in Euangelio figurauit, dicens : Agnos ad dexteram, ut cuius in seculo dextera confortantur, eius in futuro felicitate fruantur. Dan, iudicium siue iudicans Hebreorum transeuntium. Iudicium illorum hic estimo poni, qui sic inter Noui et ueteris Testamenti tempora moderamine spiritali discernunt, ut nec gentes iudaizare existiment debere,  nec in condemnationem ueteris Testamenti putent aliquid mutilandum. De hac denique questione non inter solos tantum apostolos, sicut beatus Paulus ad Galatas  memorat, sed etiam inter spiritales postmodum uiros talis fuerat questio nata, que, sicut hoc interposito dignoscimur [dignoscimus] nomine magno, indigens fuisset iudicio referenda. Quocirca Dan, iudicium siue iudicans Hebreorum transeuntium, subaudimus aut tempus aut typum, id est Iudeorum transeuntium figuratas actiones, uenturo Christo Ecclesieque seruientes; ideo transeuntium, quia non ad se, sed ad aliud sunt potius referende. Omnia enim hec, ait Apostolus , in figura contingebant illis; et , uetera transierunt, ecce facta sunt omnia noua, secundum  eundum quod de eisdem superius ceremoniis memini disputatum, nec toties repetenda sunt omnia, quoties exponendi horum fuerit exorta necessitas. Nephtali, latitudo, sicut in benedictionibus Sem et Iaphet dictum legimus : Dilatet Deus Iaphet, et habitet in tabernaculis Sem, quod interpretatur nominatus. Intelligitur autem Christus, qui sic in omni orbe nominatus excellit, ut in eius nomine omne genu flectatur, celestium, terrestrium et infernorum. Propterea et unguentum effusum eius nomen esse legimus , quod nomen clauso uetuit negari silentio, cum indesinenti predicatione lac iussit flagrare preconio. Ita etiam hic latitudinem fructificantis Ecclesie in filiis adoptionis uidemus ostendi, quos bonis gaudemus operibus dilatari.  Gad, tentatio siue accinctus, aut latrunculus. Quoniam, sicut legimus , hec uita tentatio est, conuenit milites Christi quod ipse precipit adimplere, et contra omnes tentationes accinctos iugiter dimicare; dicit enim : Sint lumbi uestri precincti, et lucerne ardentes, ut scilicet et illicitas concupiscentias reprimendo frenemus, et bonis operibus insistendo luceamus, ut idem dicit: Sic luceat lux uestra coram hominibus . Et quia bonorum operum finem ad Deum dirigere, non ad fauorem laudis humane retorquere debemus, ob hoc etiam latrunculus interpretatum dicitur nomen eius tanquam bona cordis latenter acquirens, Deo offerat approbanda, non humanis obtutibus detegat preferenda, ut, secundum quod ipse  promisit , Pater tuus, qui uidet in occulto, reddat tibi in palam. Ideo latrunculus, eo quod lateat oculos. Aser, beatus. Illiusmodi beatitudinem hic arbitror designari, quam Dominus in Euangelio memorat, dicens : Beati eritis cum uos maledixerint et persequentur uos, et dixerint omne malum aduersus uos, mentientes, propter me, ut is sacratus in electis numerus designetur. Ioseph, augmentum. Tale hic augmentum datur intelligi, quod et prepositis et diuersis debeat in unitate Ecclesie membris aptari, illis uidelicet quos de commisso spiritalis substantie talento dupliciter Dominus dicit  lucrari: istis uero, quando aut uirginitatis propositum, aut professum continentie  perficiunt celibatum, quod utique non uouere, non uocatur in culpam; sed implere susceptum ore proficit ad coronam: quia licita uidentur melioris electione postponere. Unde Apostolus : De uirginibus preceptum, inquit, Domini non habeo, siue cum instar Zachei dicentis : Dimidium bonorum meorum do pauperibus, et si quid aliquem defraudaui, reddo quadruplum. In Ecclesia si quidam emerserint, qui amore uite eterne similiter faciant. augmento utique amplissime deuotionis accensi, recte huius nominis proprietate potuerunt applicari. Siue quia et prepositi solerti industria pecuniam duplicant, quam Dominus nummulariis precepit  dandam, ut ueniens cum usuris exigat prerogatam; siue cum celibes qui  gratia diuina preuenti, incentiua carnis ubertate spiritus uincunt; siue hi qui de suis facultatibus non solas decimas secundum preceptum, sed ampliorem offerunt partem. Augmento enim uirtutis et cumulo deuotionis excitati, non tantum precepto parere, sed etiam potiore Deo cultu uirtutum se commendare festinant, non utique iam ne penam incurrant, sed ut mercedem acquirant. His, inquam, nomen Ioseph, id est augmentum, arbitror conuenire: qui Ioseph inter alienigenas exaltatus felici cognoscitur successu creuisse, et Manasse filium suscepisse, quod interpretatur oblitus uel necessitas, ut pote durissime seruitutis et captiuitatis oblitus. Iam nunc si secundum nominum qualitates singulasque rerum congruentias prefatis nuper uocabulis applicatas, ordinem  natiuitatis eorum uelimus exsequi, premisse expositionis exitum minime reperimus: ut, uerbi gratia, si a primogenito Ruben uelimus inchoare, quod dicitur uidens filium, uel uidentes filium; et quarto sue natiuitatis loco Iudam intexere, sano intellectui omnino repugnat; ante initia enim confessionis culmen bonorum operum nullus apprehendit, quia nisi per confessionem renuntiemus actibus malis, non informamur rectis et placitis. Quocirca ut probemus eorum seriem nominum non inaniter hic fuisse mutatam, sed ut euidenter significatum ualeat agnosci, quanta sit distantia, discernendum inter exortum nature culpabilis et ordines gratie salutaris. Huius nunc libri ordinem exsequentes, eosdem sensus quos interpretationibus nominum digessimus, recapitulantes,  huic ordini quasi quibusdam catenulis breuiter connectamus, hoc modo: Nostre confessioni et diuine laudi operum succedit de more perfectio, tanquam Iude Ruben ut nec penitenda libeat ultra repetere, nec probabilia in quibus Deus laudetur, pigeat adimplere. Propterea huic in ordine Ruben subiungitur, ut et qui operatur, spe gaudeat, et uidentes ad Dei laudem referant operantem. uerum quia adhuc corpus quod corrumpitur aggrauat animam , et ingemiscimus grauati , et quandiu in corpore sumus, peregrinamur a Domino , et per multas tribulationes oportet nos intrare in regnum Dei , sicut scriptum est, succedit Gad, id est tentatio: succedit, inquam, non  natiuitatis ortu, sed militie spiritalis excursu; etiam talibus enim non desunt tentationes uite presentis, quibus exerceantur in agone, et accincti cingulo spiritali, non sinantur desidie torpore marcescere; licet enim et in bono et in malo ponatur sepe tentatio, hic tamen ut ad uirtutem bono usu redigatur, intelligenda proponitur. Propterea ut et accinctus, ut pote spiritualiter prelians, dignoscatur: Precinxisti me, inquit , uirtute ad bellum. Unde legimus : Beatus uir qui suffert tentationem, quoniam cum probatus fuerit, accipiet coronam uite, sicuti et Abraham tentatus emicuit. Nam etsi mala quidem sit tentatio, iure tamen beatos dicimus tentationem uincentes, uel ex tentatione uictores. Ideo post Gad, Aser, id est beatus, ponitur,  iuxta acceptam a Domino regulam ueritatis qui dicit : Beati eritis cum uos oderint homines, et persecuti uos fuerint, et dixerint omne malum aduersum uos, mentientes, propter me. Huius beatitudinis fida promissione securi, non angustiantur, sed cum Apostolo  dicunt: Cor nostrum dilatatum est. Et psalmo concinunt : uiam mandatorum cucurri, cum dilatares cor meum. Propterea Nephtali succedit, quod est latitudo, ut non solum non deficiamus, uerum etiam que retro sunt obliuiscentes, sic in ea que ante sunt  extendamur, ut sola necessitate humane conditionis obstricti, curam carnis non in desideriis faciamus. Conuersatio enim nostra, inquit , in celis est, et quamuis desiderium sit dissolui  et esse cum Christo , adhuc tamen portamus thesaurum istum in uasis fictilibus . Ideo post Nephtali Manasses ponitur, id est oblitus uel necessitas. De hac necessitate dicit Apostolus : Carnis curam ne feceritis in desideriis, cum non concupiscentiis seruiendum, sed necessitatibus premonet consulendum, de quibus propheta meliora suspirans precabatur, dicens : De necessitatibus meis erue me. Huic supponitur Simeon, id est, audiui tristitiam uel nomen habitaculi, ut etiam huius qualitate uocabuli euidentius inculcaret, et quid hic habendum, et quid salubriter exspectandum. Illis enim habitaculi celestis gaudium dabitur, quorum hic animus fructuosa penitentia contristatur, quibus et dicitur: Tristitia uestra uertetur  in gaudium . Proinde Leui subnectitur, id est, additus, in quo intelligimus uel illos qui temporalibus eterna mercantur, sicut Salomon dicit : Redemptio anime uiri, diuitie sue; siue illos qui Domini sequendo consilium , percipiunt in hoc seculo centuplicia, in futuro autem seculo uitam eternam. His et quod scriptum est conuenit, quod qui addit scientiam, addit laborem. Nam et sancto Iob ad hoc tribulationum acerbitas addebatur, ut probato premiorum merces amplior redderetur. Nec immerito Isachar ei ordine recto succedit, quod interpretatum dicitur, est merces, nisi quia, sicut docet Apostolus : Non sunt condigne passiones huius temporis ad futuram  gloriam que reuelabitur in nobis. Fructuosius quippe pugnatur, ubi merces esse predicitur. Hec autem in habitaculo fortitudinis Deus operatur et perficit, quod dicitur Zabulon, quando uirtus in infirmitate perficitur , ut corpus quod ab inimicis putatur infirmum, et per cuius materiam animo quoque inferre nituntur interitum, Deo confortante experiantur inuictum, augmento succedente infelici, id est, Ioseph, quod interpretatur augmentum, atque in hoc contextum ordine augmenta significat gratiarum, siue de talentorum dupla redhibitione usuras, augmentum commodi spiritalis intelligas: siue in his que uotiua fidelium religione Redemptori Deo redduntur, accipias. Atque ut hos omnes, quos et ordo et interpretatio nominum hic significatiue positos, in futuro  iudicio ad dexteram Christi regis eterni futuros intelligas, Beniamin in postremo loco supponitur, id est filius dextere, tanquam ipse sit finis ordinis, que felicitas promittitur perfecte mercedis. Tunc enim nouissima inimica destruetur mors , ut siue unusquisque fidelium filius dextere iure dicatur, siue omnis Ecclesia, de qua canimus: Astitit regina a dextris tuis in uestitu deaurato, circumdata uarietate . Nequaquam sane pretereundum existimo quod hic in Apocalypsi Manasses, qui non filius Iacob, sed nepos erat, licet inter filios adoptatus, sexto loco ponitur: cum Dan, qui utique filius est, et siue in Genesi, siue in Exodo cum ceteris fratribus annumeratus ostenditur, hic omnino pretermittitur, tanquam Ecclesia ex gentibus adoptata, sexta mundi  etate Iudeorum perfidia reprobetur. Nec uacat quod Manasses in Aegypto inter alienigenas natus, merito adoptionis, significationis gratia, sexto interseritur loco, Dan autem nullo, ut uel sic euidentius comprobetur, significationis merito hic omnia geri, non transitorio relatu componi, ut proprie in Dan iudicans Hebreorum transeuntium tempus manifestius demonstretur, quo lex ceremoniarum in circumcisione carnalibus uictimis ceterisque talibus gerebatur transisse, tanquam non necessarium cognoscatur, docente Apostolo , cum dicit: uetera transierunt, ecce facta sunt omnia noua; itemque : Reprobatio quidem fit precedentis mandati, propter infirmitatem eius et inutilitatem. Que cum ita se habeant, cognoscendum allego non me dictis Domini  aliquatenus aduersari, quibus tres tantum professionis parabolas insinuatas ostendit, triceno fructu coniuges, sexageno uiduas et continentes, centeno  insinuans uirgines, uel etiam martyres. Nam cum in agro actiuam clericorum militiam, et electorum contemplatiua significaret otia monachorum, uel excursus molendi laicorum , quamuis uaria significatione, eumdem tamen numerum non uidetur excedere, sed in eisdem tribus omnes hos modos inueniri uel intelligi posse, et salutari doctrina, et euidenti experientia comprobatur. Quos enim nescio de numero monachorum et de ordine clericorum, et de agminibus coniugatorum sepe tales existere, qui ad confessionem tanquam in Iuda  laudabiles, et in Ruben operibus clareant efficaces, et in Gad tentationum exercitiis fortes, et in Aser beati, et in Nephtali largis misericordie operibus dilatati, et in Manasse posteriorum obliti, et in Simeon quasi tristes adhuc in conualle plorationis, semper autem gaudentes, nomen habitaculi in Ierusalem celestem suspirantes; et in Leui qui promissione uite presentis et future congaudeant, additis bonis temporalibus eterno bono fundati; et in Isachar, future mercedis contemplatione firmati; et in Zabulon, qui pro Christo dimicantes, suas animas ponant; et in Ioseph, qui et in augmento spiritalis substantie studeant, et super Dei precepta aliquid amplius uel in uirginitate, uel ex facultatum suarum offerant quantitate; et in Beniamin felicitatis eterne dexteram  sortiantur, ut nouissima inimica morte destructa , sit Deus omnia in omnibus, intantum ut nec ipse Dominus suis dictis aduersari putetur in eo quod alibi, octo beatitudines memorans, admirabili prorsus dispositione describit. Quas utique ab illis tribus professionibus non separauit, sed in ipsis inueniri, et ex ipsarum membris refulgere perdocuit: in quibus et horum patriarcharum et intelligentiam ex nominibus tractam, animaduertere poterimus, et ipsa nomina iisdem congruenter gradibus coaptare, non parilitate muneri, cum isti octo, illi uero duodecim constent, sed intelligentie qualitate relata, sibique altrinsecus e regione disposita. Nam primam beatitudinem pauperes spiritu nominauit, id est humiles, qui timore Dei prediti, infirmitatum suarum  confessione saluantur, quibus dicitur: Noli altum sapere, sed time . Pauperes ergo spiritu, in Iuda per confessionem laudabilem et ueracem decet intelligi. Unde et Isaias: Super quem, inquit, requiescet spiritus meus, nisi super humilem et quietum et trementem sermones meos? Secunda proinde beatitudo mitibus deputatur. Mites autem sunt qui sacris obedientes eloquiis, et que audiunt, sine repugnantia credunt; et que tradita in Ecclesia uiderint, sine reprehensione sectanda suscipiunt, qui in Ruben non incongrue figurantur, qui est uidens filium, uel uidentes filium. Tertia est, Beati qui lugent, quoniam ipsi consolabuntur . Huic Gad, quod interpretatur tentatio siue accinctus, tertio positus loco, concurrit secundum premissam expositionem.  Quarta, Beati qui esuriunt et sitiunt iustitiam, quo etiam numero positus comparatur Aser, quod est beatus. Nulla quippe melior beatitudo poterit inueniri, quam ut amator iuste ipsius ueritatis satietur auctore, que reficit nec deficit, sufficiens singulis, et integra permanens uniuersis. Quinto loco, Beati misericordes; huic quinto ordine relatus occurrit Nephtali, uere latitudo, que sic opera pietatis exercet, ut angusta cupiditate remota, dapsili semper liberalitate hilariter dilatetur. Sexto loco dicitur: Beati mundo corde, quoniam ipsi Deum uidebunt. Manasses quoque in suo ordine sextus occurrit, id est, oblitus uel necessitas. Manasses ille, qui ex nepote adoptatus in filium, illius quoque Ecclesie hic figuram  gerit, cui dicitur: Audi, filia, et uide, et inclina aurem tuam, et obliuiscere populum tuum et domum patris tui . Talibus quoque conuenit Deum mundo corde uidere, qui posteriorem obliti, et in anteriora extenti , dicunt: Mente seruio legi Dei, carne autem legi peccati . An hoc mihi pertinere uidetur, quod et ille botrus inter duos de terra promissionis allatus , hos duos figurauerit populos, Iudeorum priorem, tanquam post tergum botrum  habentem, gentium uero sequentem, Christum coram oculis semper habentem. Septimo loco dicitur: Beati pacifici, quoniam ipsi filii Dei uocabuntur. Huic Simeon septimus coaptatur, id est, audiuit tristitiam uel nomen habitaculi; tales iam sapientie largitate locupletati, dicunt:  Cum his qui oderant pacem, eram pacificus . Illo enim hic zelo tristantur, quo propheta dicebat: uidi insipientes, et tabescebam ; et Defectio anime tenuit me pro peccatoribus derelinquentibus legem tuam . Octauo loco dicitur: Beati qui persecutionem patiuntur propter iustitiam . Cui beatitudini Leui, qui est in ordine numeri, Zabulon autem puto pro proprietate uocabuli coaptandum, id est habitaculum fortitudinis, quo martyres ueritatis diabolum uincere designantur natura fortiorem, licet nec in Leui sensus abhorreat, si super baptismum honor martyrii additus cognoscatur. uerumtamen ne humanis uiribus horum merita prestitorum quis assignanda putaret, sed illius esse munere probaretur, qui diuidit propria  singulis prout uult . Septenaria quoque operatio Spiritus sancti unicuique beatitudini uel nomini comparata, consono uidetur tramite concordare, ita duntaxat, ut cupientibus nobis ad portum sapientie peruenire, a timore nouerimus inchoandum. Initium enim sapientie timor Domini . Unde enim enumerans propheta incipit, illud perficiendus quisque preueniet. Timor itaque in Iuda, cui pauperes spiritu comparantur; pietas in Ruben, cui mites aptantur; scientia Gad, id est tentatio uel accinctus, cui lugentes tertius ordo connectit. Fortitudini quartus Aser, cui esurientes sitientesque iustitiam congruunt. Consilium deputatum est Nephtali, cui quinta beatitudine misericordes iure conueniunt. Remedio quippe regitur salutari, ut qui uult a superiore  iuuari, inferiores alios, prout poterit, iuuare festinet. Intellectus Manasse coniungitur, obliuiscenti terrena, et puro cordis oculo intuenti diuina, cui sexta beatitudo uidendi Deum relata consentit. Sapientia autem in Leui, cui precipue conuenit portare logium, quod est rationale, quia perfectorum est solidus cibus. Sapientiam enim, inquit, loquimur inter perfectos, que sic in animam hominis diuinorum capax contemplatione perficitur, ut efficax inueniatur, atque ex utraque, composita ueniens, tanquam theo rice actio addita dicat: Siue enim mente excedimus Deo, siue sobrii sumus uobis. Illi autem hoc potissimum congruit, de cuius specialiter tribu sacerdotes iubebantur altari legaliter subrogari, qui sic inherebant  Deo, ut sacrorum quoque officiis consulerent proximo uel potius populo. Nam et Dominus de utraque tribu sacerdotali uel regia,  natus, pacificauit terrena celestibus. Ipse est enim pax nostra , qui se et regem et sacerdotem uerum esse docuit. Hinc Elisabeth cognata Marie in Euangelio perhibetur . uerum quia ex circumcisione et preputio , Ecclesiam sibi Christus Dominus acquisiuit, quando pinguedini olee Isrelitice plebis, gentes tanquam oleastrum inserens applicauit , utriusque populi redemptio euidens monstratur in numeratis nominatim cunctis, principaliter tribus, ut saluationem quoque gentium memoraret, dicens: Post hec uidi turbam multam, quam dinumerare nemo poterat,  ex omni gente et ex omni tribu et populo et lingua. Quos ante singulatim nominauerat, nunc in unitate consociat, stantes ante thronum et in conspectu Agni, et erant amicti stolis albis, et palme fuerunt in manibus eorum, et magno clamore dicebant: Salus Deo nostro sedenti super thronum, et Agno. Stolis baptismum, palmis triumphum crucis insinuat, et quod seculum in Christo uincerent, licet caritatem quoque que per Spiritum sanctum datur , stole significent. Hanc, inquam, multitudinem electorum, quos Deus presciuit et predestinauit conformes fieri imaginis Filii eius, sacrati numeri signo prenuntiat. Et illi enim qui ex gentibus ueniunt, Isrel fiunt, sicut et filii Abrahe iure dicuntur, non carne, sed fide, in illo scilicet semine, quod est Christus lapis  angularis, de quo Apostolus : Ipse est, inquit, pax nostra, faciens utraque unum, et medium parietem macerie soluens, inimicitias in carne sua, legem mandatorum decretis euacuans, ut duos conderet in semetipsum in unum nouum hominem, faciens pacem, ut reconciliet ambos in uno corpore Deo per crucem. Quod autem manibus palmas gestare dicuntur, aut bonorum operum perseuerantiam insinuat manibus: hinc legimus: Confirmauit Dominus brachia eius in opus bonum , et, Manibus meis nocte coram eo, et non sum deceptus; siue illam potestatem significat manibus, quam ut filii Dei per adoptionem fierent, acceperunt, sicut de Ioseph : Et omnia, inquit, dederat Dominus in manu eius, id est in potestate eius. Et magno clamore  dicebant: Salus Deo nostro sedenti super thronum, et Agno. Magna uoce, grandi deuotione et indesinenti laude proficientes, in throno, id est in Ecclesia Patrem Filiumque regnare, Spiritu sancto nichilominus conregnante. Est enim hic talis ordo uerborum: Deo nostro et Agno sedenti super thronum salus, sicut in Euangelio pari locutione legimus : Ut cognoscant te unum et uerum Deum, et quem misisti, Iesum Christum; ac si diceret, Ut te et quem misisti, Iesum Christum, cognoscant unum et uerum Deum. Uno autem throno, unius nature potestas, agni autem nomine, personalis designatur in Patre Filioque proprietas, sicuti et quando solo sancto Spiritu nominato ibi intelligendus est et Pater  et Filius; nam et cum in libro Actuum apostolorum dictum legamus; Attendite omni gregi, in quo uos Spiritus sanctus constituit episcopos, confestim adiecit, regere Ecclesiam Dei, quam acquisiuit sanguine suo. Sanguinem porro pro nobis effudisse, nonnisi Christi nouimus conuenire persone, unde satis elucet, uno etiam nominato, omnem debere intelligi Trinitatem. Et omnes angeli stabant in circuitu throni, et circa seniores et circa quatuor animalia. Quid esset ipsa turba, his exponens nominibus declarauit: uniuersam enim discreuit Ecclesiam. Omnes, inquit, qui in circuitu eius sunt, offerent munera, et mox ceciderunt in facies suas ante conspectum throni, et adorauerunt Deum, dicentes: Amen. Ut ostenderet eamdem turbam innumerabilem, quam uidit stantem in conspectu  throni, tanquam sibi probabiliter cognitam, ipsos esse angelos qui ceciderunt in faciem et adorauerunt, neque ipsam turbam, neque animalia, neque seniores hoc loco memorat adorasse, sed solos angelos. Ipsi enim sunt turba, ipsi seniores et animalia, ipsi prociderunt et adorauerunt Deum, dicentes: Amen. Propterea et scriptum legimus : Letamini, gentes, simul cum plebe eius, et adorent eum omnes angeli Dei. Propterea et benedictio et claritas et sapientia et gratia et honor et potestas et uirtus Deo nostro in secula seculorum. Enumerato septenario uirtutum numero, illa potissimum ratione monemur aliquid querere, quod eas hic nominauerit, quarum suam Deus Ecclesiam uoluit esse participem, ut cum ista Deo in laudibus dantur, ab ipso  se ea percepisse singuli fateantur. Considerandum namque est, non hic nominari illa que soli competunt Deo, sed que etiam fidelibus donare dignatur. Benedictio et claritas et sapientia et gratia et honor et potestas et uirtus, quorum omnium participationem bonorum Christi Ecclesiam habere gaudemus. Non hic omnipotentia, non hic maiestas, non hic sempiternitas sonuit, quam solus Deus semper iure possedit, sed illa septem in quibus etiam uniuerse possunt fidelibus concesse uirtutes intelligi ab illo qui eis potestatem dedit filios Dei fieri, ut si quid bonorum acquirimus, Dei largitate nos habere ueraciter nouerimus. Ex abundanti sane uideo probare de ceteris. Nam et benedictio Ecclesie potissimum conuenit, ut legimus : Super populum tuum  benedictio tua. Eis quippe benedictionem dabit, quibus et legem et claritas, de qua canimus ; Sit splendor Domini Dei nostri super nos, ut reuelata facie gloriam Domini speculantes, in eamdem imaginem transformari in claritate in gloriam , lucis nomine censeamur, et sapientia non illa genita, Deo Patri ceterna, sed in nobis angelisque creata [credita], quam ut lex ab inuicem discreuisset, dicit : Sapientia a Deo est, et cum illo fuit semper, et est ante euum; et subiungit de creata : Prior omnium creata est sapientia, et intellectus prudentie ab euo. Et gratia, de qua dicitur, Gratia salui facti estis per fidem ; et honor, de quo legimus: Gloria autem  et honor et pax omni facienti bonum, et uirtus : de qua Isaias memorat : Qui dat lasso uirtutem, et his qui non sunt fortitudinem et robur multiplicat. Et respondit unus ex senioribus dicens mihi: Hi qui amicti sunt stolis albis, qui sunt et unde uenerunt? Et dixi ei: Tu scis, Domine. Et dixit mihi: Hi sunt qui uenerunt ex tribulatione magna, et lauerunt stolas suas, et candidas eas fecerunt in sanguine Agni. Unum ex senioribus uel prophetarum corpus, uel Ecclesiam ponit, tanquam prepositos inferiora membra dicentes que sit remuneratio future mercedis laborantibus speranda, sicut Apostolus de Euangelio : Iustitia, inquit, Dei in eo reuelatur ex fide in fidem, ex fide scilicet predicantium, in fidem audientium. Cum autem fidelium  numerus ex magna dicitur tribulatione uenisse, quid aliud demonstratur, nisi quod alibi legimus : Oportet nos per multas tribulationes in regnum Dei intrare? Propterea et Apostolus : Fratres, inquit, non deficiamus, tempore enim suo metemus. Sic enim per exercitia pressurarum fidelium numerus eliquatur, sicut pondere prelorum adhibito, oleum diligenti cura conficitur; et per trituram tribule recondendum horreo frumentum tritum colligitur. Quod autem stolas in sanguine Agni lauisse dicuntur, fructus mercedis ostenditur, ut prefati certaminis labor equanimiter toleretur. Bene autem adiecit: Et candidas eas fecerunt in sanguine Agni. Ac si diceret: Stolas quas alii inquinauerunt uel neglectu, uel ignorantia, uel contemptu post gratiam  baptismi, isti candidas fecerunt in sanguine Agni, id est in gratia Christi, aut etiam in susceptione martyrii. Hoc meritum illis in Ecclesia specialiter assignari debet, quos pro Christo contingit sanguinem fundere, et stolam baptismi Agni sanguine cultu meliore reddere clariorem. Quod si ad omnes generaliter fideles hec redigenda est gratia, contuendum ad summam, quia et si quis Domini sui fonte mundatur, carne pascitur Agni, igne spirituali succenditur, sic iuuatur. Sunt enim qui etsi martyrium habere publico non uidentur in actu, coram Deo tamen habere probantur in habitu. Propter hoc sunt in conspectu throni Dei et deseruiunt ei die ac nocte in templo eius, et in conspectu throni Dei Ecclesia est, cui ascensiones in corde disposuit  , in conualle plorationis, in locum quem disposuit, seruiens ei die ac nocte, hoc est, et in prosperis et in aduersis. Ipsa autem intelligitur templum, quia seruire memoratur in templo, sicut et thronum. Sequitur denique: Et is qui sedit in throno, inhabitauit in eis. Anima enim iusti, sedes sapientie.  Sapientia autem Christus, Christus uero Deus. Sequitur: Non esurient, neque sitient unquam, neque sol super eos cadet, nec ullum estum patientur. Non esurient, quia pane uiuo uescuntur. Ego sum, inquit, panis uiuus qui de celo descendi. Neque sitient, quia tam preclaro calice ebriantur, ut eis si quod ueritas dixit : Et qui credit in me, non sitiet unquam; itemque : Qui biberit ex aqua quam ego dedero ei, fiet in fons aque salientis in uitam eternam. Neque sol super eos cadet, nec mortiferis estuum incentiuis uruntur. Simile quiddam per Isaiam sue Deus promittit Ecclesie, dicens : Spes a turbine, umbraculum ab estu, ubi sacramentorum suorum integritatem in suis uigere pronuntiat, nec ulla posse tentationis  adustione uexari. Quoniam Agnus qui in medio throni est, reget eos. Superius Agnum de dextera sedentis in throno librum dixerat accepisse. Nunc autem dicit, quoniam Agnus qui in medio throni est, reget eos, ut doceret unum esse Patri et Filio thronum: quia Pater in Filio, et Filius in Patre, id est in medio Ecclesie, in qua per fidem inhabitat unus tota Trinitas Deus. Et deducet eos ad uite fontem aquarum, et absterget Deus omnem lacrymam ex oculis eorum. Hic fons significatur, de quo legimus : Apud te est fons uite, et in lumine tuo uidebimus lumen, ad quem suos Christus ducit regendo seipsum, uiam prebens, perducendo patriam manifestans, ut impleat quod ante oraculis uite promisit: aquarum enim tanquam preconiorum posuit. Hunc  fontem Salomon designans, dicit : Torrens inundans, fons sapientie. Et absterget Deus omnem lacrymam ab oculis eorum, illis dicentibus: Fuerunt mihi lacryme mee panes die ac nocte . Consolationis tempore dicuntur auferri, quando adepta immortalium plenitudine gaudiorum, omnis meror poterit obliuioni mandari. Quia ecce ego, inquit Isaias , creo Ierusalem exsultationem, et populum eius gaudium, nec erit ibi uox clamoris et uox fletus.



CAP. uIII.

Et cum aperuisset signum septimum, factum est silentium in celo fere semihora. In celo, id est in Ecclesia silentium semihore, initium ostendit quietis eterne et partem silentii uidit, quia eadem adhuc uisurus erat. Quod septimo signo non  quantum futurum sit uidit, ut apertius ei multa ostenderentur. Et interruptum est silentium, quod si esset iuge, hic narrandi finis fuisset. uerum adhuc fuerat iterandum, idcirco series narrationis ordiende conuenienter post silentium pariter meum, sequenti libro resumptum, sortietur exordium.



LIBER TERTIUS.



CAPITULA.


I. Septem angelos cum totidem tubis, et alium super altare Dei cum thuribulo aureo, et primo angelo tuba canente, grando et flamma in sanguine mixta [commixta] iactatur.

 II. Secunao canente angelo, mons igneus in mare missus parsque maris in sanguinem uersa.

III. Canente tertio, stella ardens de celo dicitur cecidisse.

Iu. Angelo tuba canente, tertia pars solis, lune et stellarum dicitur obscurari.

 u. uidi alium angelum ut aquilam uolantem in medio celo, dicentem tertio: ue, ue, ue!

uI. Quinto canente, stella cadit de celo, cui clauis putei abyssi data, unde fumus et locuste prodeunt.

uII. De cruciatu quinque mensium uel sex ut scorpionum.

uIII. Ubi equus paratus ad prelium, locustas similans, heresiarchas significat.

IX. ue unum abiisse, et duo sequi denuntiat.

X. Sexto angelo personante, solutio quatuor angelorum dudum super Euphratem ligatorum, et de numero octogenario uel bis myriadum.

XI. De equilibus loricas igneas, spineas et sulphureas habentibus.

XII. De errore gentilitatis.

XIII. Angelum sedentem, nube amictum, cuius uultus ut sol, et de septem tonitruis.

 XIu. De diebus uocis angeli septimi, et consummatione sacramenti diuini.

Xu. De amaritudine, quam de comesto libro sentire predicitur, et arundinis accepta mensura.

XuI. De duobus martyribus, qui prophetabunt diebus mille ducentis sexaginta [nonaginta].

XuII. ue tertium uenisse dicitur.

XuIII. Septimi angeli tuba uoces a senioribus memorat factas.

XIX. Templum Dei in celo apertum, et arca testamenti uisa.

XX. Rufi draconis parturientisque mulieris.

XXI. Accusatorem fratrum ad terram de celo mitti diabolum.

XXII. Duas alas mulierem accepisse, quibus alenda in eremum fugeret.

 Et uidi septem angelos in conspectu Dei stantes, et date sunt eis septem tube. In septem angelis Ecclesiam repeti iuxta precedentem regulam nouerimus, que propter uniuersitatem septiformi sepenumero commendatur. Hec firmissimam predicationis tubam dicitur accepisse, qua preualescente, seculum omne fidimus credere; legimus enim : Sicut tuba, exalta uocem tuam. Et alius angelus uenit, et stetit super altarium Dei, tenens thuribulum aureum, et data sunt ei supplicamenta multa ut daret orationes sanctorum omnium ad aram Dei auream, que est in conspectu throni. Hoc quoque narrationis genus animaduertendum est; frequenter enim aliquis aliter quam proponit, breuiter enarrat; et finito eo quod ad obscurandum interposuerat, ad propositum redit.  Proposuit enim septem angelos accepisse tubas, et alius angelus uenit, ut putetur post septem hunc uenisse, cum uno tempore id uiderit, et angelo ueniente, illi septem tubas acceperint, id est, Christo Domino ueniente, eius Ecclesia predicandi acceperit potestatem; ipsum enim super altarium intelligimus aduenisse, id est super Ecclesiam, que Ecclesia eiusdem corpus accipitur sacerdotis, ad quam Petrus dicit : Gens sancta, genus electum, regale sacerdotium. Habens thuribulum aureum, id est corpus immaculatum Spiritu sancto superueniente conceptum, quod pro mundo uniuerso redimendo obtulit oblationem et hostiam Deo in odorem suauitatis, et mundauit conscientiam omnium ab operibus mortuis. Accepisse autem de orationibus sanctorum idem  dicitur et obtulisse, quia per ipsum omnium possunt preces ad Deum suauiter peruenire. Hinc Apostolus : Per ipsum, inquit, offerimus hostiam laudis semper Deo, id est fructum labiorum confitentium nomini eius. Ob hoc ipse interpellare dicitur non tantum pro peccatis nostris, sed etiam totius seculi [mundi], sicut etiam beatus Ioannes: Et ipse, exorat, inquit, pro peccatis nostris. Et ascendit, inquit, fumus supplicationum, orationum sanctorum de manu angeli ante conspectus Dei. Et accepit angelus thuribulum; et impleuit illud de igne ire Dei, et misit in terram. Bene thuribulum igne plenum dicit. Non enim ad mensuram, inquit , dat Deus spiritum, quod proprie de Christi humanitate nouimus  adimpletum, in quo innabitat omnis plenitudo diuinitatis corporaliter . Et quoniam eiusdem spiritus participem suam tantum Ecclesiam uoluit, hoc hic specialiter demonstrauit. Hinc et Dominus in Euangelio dicit : Ignem ueni mittere in terram, et quid uolo nisi ut ardeat? Hunc ignem nunc significari puto. Hoc autem igne peccatores tanquam uasa fragilla in fornace fatiscentia nouimus reprobari: quia per unum ignem, non eumdem pars impiorum cum iustis sortitur effectum, sicut nec stipula et aurum, quorum alterum consumi, alterum probari cognoscimus, quemadmodum et sub uno prelo dispar ab amurca oleum obtinere certum est meritum. Hic itaque ignis missus in terram, predicatorum mentes igniuit. Tertiam uero partem terre,  arborum et feni ac uiriditatis incendisse dicitur, ac si diceret: uasorum inutilium partem reprobans perdidit, siue exterius, siue intra Ecclesiam positam. Si quis enim superedificauerit supra fundamentum ligna, fenum, stipulam, igne cuncta depereunt . Aliter: Et accepit angelus thuribulum, et impleuit illud ex igne are Dei, et misit in terram. Et accepit Dominus corpus suum, id est Ecclesiam; et perficiendo Patris uoluntatem, impleuit illam ex igne are, id est ex potestate soluendi atque ligandi, que consistit in sacrificiis et propitiatione Dei. Hinc dicitur etiam : Qui facit angelos suos spiritus, et ministros suos ignem ardentem. In his enim accepit Ecclesia omnem potestatem in celo et in terra, dum Dei sacrificium perfecit, offerente Domino  se principaliter, et exhibentibus sanctis sua corpora hostiam uiuam, sanctam . Et misit eum in terram. Quoniam per Ecclesie predicationem ueniet future indignationis mundo notitia, sicut Zacarias dicit : Ponam tribunos Iuda sicut torrentem ignis, etc. Ad utrumque autem sensum hoc quod sequitur, poterit coaptari, et facta sunt tonitrua et uoces et fulgura et terremotus. Omnia hec spiritalia sunt, Ecclesie sunt, id est uoces increpantium in igne: Genimina uiperarum , etc., uel, Agite penitentiam, appropinquabit enim regnum celorum. Tonitrua, predicationes fidei Christiane; fulgura, uirtutes sanitatum; terremotus, persecutiones, quas et predicauit uenturas, et uariis  patitur temporibus uenientes. Repetit autem que proposuerat, eadem dictare consuetus per partes. Et septem angeli habentes, inquit, septem tubas, preparauerunt se ut tuba canerent. Ecclesia septiformi numero commendata, se ad predicandum fiducialiter preparauit. Et primus angelus tuba cecinit, et facta est grando, et flamma commixta in sanguinem, et in terra iactata est, et tertia pars terre dearsit [uulg. combusta est], et tertia pars arborum dearsit, omne fenum uiride dearsit. Quod est terra, hoc arbores, sed de ipsis tertia pars, de feno autem totum dicit arsisse. Terra enim hic terreni, arboribus autem homines figurantur infidelitate nutantes, tanquam omni uento doctrine commoti , de quibus Iudas apostolus dicit , arbores autumnales, infructuose,  eradicate, bis mortue; fenum autem et uiride, dicit carnem luxibus saginatam; omnis enim caro fenum . Sed licet tres quartas contra unam, que est Ecclesia, anteposuerit, modo tamen contrariam Ecclesie partem ad duas tertias coarctauit, tertiam scilicet bonis intra Ecclesiam mixtam in falsis fratribus, et aliam in errorem gentilitatis et hereseos prauitatem aperto schismate, separatis, ut Ecclesia  contra geminum dimicet malum, tanquam simplicitas duplicitati resistens. Sic rex cum decem millibus contra uiginti millia habentem in Euangelio  pugnaturus dicitur processisse; sic Deus per Zacariam promittit, dicens : Et erunt in omni terra, dicit Dominus, partes due in ea disperdentur et deficient, et tertia  pars relinquetur in ea, et ducam tertiam partem per ignem, et uram eos sicut uritur argentum, et probabo eos sicut probatur aurum; ipse inuocauit nomen meum, et ego exaudiam eum; et dicam, Populus meus es; et ipsi dicent, Dominus Deus meus es. Memoratam malorum partem in duabus tertiis consistentem, propter unius corporis formam tanquam unam personam Scriptura sepius memorat, alias singulariter eam inducens. Et secundus angelus tuba cecinit, et ut mons magnus igne ardens, missus est in mare; et facta est tertia pars maris in sanguine, et mortua est tertia pars piscium, et tertia pars nauium periit. Mons ardens in mari diabolus est, missus in populos; tertia pars maris in sanguinem, sanguinem ponit sapientiam carnis, que inimica est Deo. Propterea  dicitur quia per eam anima humana perimitur. Hinc Apostolus , Sapere, inquit, secundum carnem, mors est, quia caro et sanguis regnum Dei non possidebunt. Maris uero nomine et arborum, nauium et piscium, seculum cum habitantibus suo more complectitur. Denique, cum unam tertiam uersam dixisset in sanguinem, animarum significans morte consumptam, eamdem postmodum in duas diuidit tertias, dicens: Et mortua est tertia pars piscium, et tertia pars nauium periit. In una illa genus mortis ostendit, in istis numerum assignauit. Alia editio, dicendo, habentium animas ostendit  euidenter spirituali eos morte necatos, sicut de uidua Apostolus dicit : Que in deliciis agit uiuens mortua est. Idcirco sicut sonat, tanquam tertia aliam tertiam occiderit, noxia traditione et inutilis imitatione doctrine. Et tertius angelus tuba cecinit, et cecidit de celo stella magna, ardens ut facula, super tertiam partem fluminum, et super fontes aquarum, et nomen stelle dicitur absentius, uel, sicut alibi dicitur, absentium, et facta est tertia pars aquarum sicut absentium, et multi homines mortui sunt ab amaritudine aquarum. De celo tanquam de Ecclesia homines cecidisse designat, tales scilicet quos homines putabant bonis meritis prefulgere. Ideo stelle et facule comparantur, quos Iudas apostolus arguit, dicens  : sidera seductionis. Seducunt enim superficie ipsa nitoris. Hos Dominus  etiam parietibus et sepulcris comparat dealbatis. Et quia ruina maiorum solet uexare complures, ideo super partem fluminum et fontium stellam memorat decidisse, cuius nomen absentium [a 1Kb] , pro grandi amaritudine ponit. Talibus enim cadentibus, plures nouimus infirmari, et pessima doctrine imitatione corrumpi. Hos autem recte absentia comparauit, cuius si amaritudo modica dulci potioni misceatur, omnis in amaritudinem uertitur. Hoc Scriptura alibi quoque significans, talibus dicit : Plantaui te quasi uineam electam, quomodo uersa es in amaritudinem uitis aliene? Hanc autem ponit tertiam partem malorum, cum alii qui cadentium debuerant  experimento reddi cautiores, eorum incurrunt imitatione defectum. Et quartus angelus tuba cecinit, et percussa est tertia pars solis, et tertia pars lune, et tertia pars stellarum, ut minus lucerent, et dies eamdem partem amitteret, et nox similiter. Sol, luna, stelle, Ecclesia ponitur. Aptius sane quarto angelo memorato, horum uoluit facere mentionem, que quarto die in conditione mundi facta narrantur, ut preessent diei et nocti, et diuiderent lucem ac tenebras, ut cum isti mali, quorum unum est corpus exterius apertum intusque latens, ab Ecclesia separatur, minusque lucere suis transgressionibus Ecclesie faciunt dignitatem, quasi tertiam partem solis, et tertiam partem lune, et tertiam partem stellarum suis obscuritatibus adimentes, contra ordinationem  conuincantur facere Creatoris: qui, sicut solem, lunam, stellas loco uel specie ceteris eminere uoluit uisibiliter conditis, ita Ecclesiam suam, quam dignitate et gloria per totum mundum dominari precepit, uelle obscurare notantur: Nomen enim Dei, inquit Apostolus , per uos blasphematur in gentibus. Per quos enim blasphematur bonum nostrum, lumen uidentur obscurare genuinum. uerum ne pro libito hoc fieri posse et sine modo ab hominibus putaretur, mensure quodammodo terminum prefigit, illam ipsam malorum partem diuersa narratione significans. Quam enim in tertio angelo unam memorauerat  tertiam, hic in tripartito modo commemorat, dicens tertiam partem solis, tertiam lune, et tertiam stellarum fuisse diminutas, ut uidelicet in istis luminaribus due partes integre in suo statu permanserint, nec quemquam de electorum numero perditio aut obscuritas illa contigerit. Non enim periit, inquit , nisi filius perditionis. Et , Nouit Dominus qui sunt eius. Aliter: Regni cuiusque perfectio in duodecim unciarum summa consistet; idcirco tertiam solis, tertiam lune, et tertiam stellarum dicit obscuratas, id est, quaternas uncias, ex quibus conficitur corpus omnium malorum, multis se potius  uarie designatum. In bonis autem datur intelligi, octo in singulis uncias remansisse, ter octoni, uiginti quatuor, tanquam perfectionem que  in prepositis constat et populis. Tertia hic nomen partis malorum, id est due partes, una diei, altera noctis, cui Ieremias dicit: Nocti assimilaui matrem uestram. Ad hoc ergo percussa est, ut appareret tertia diei et tertia noctis, que Christi et que diaboli. Non autem dixit, Percussa est et obscurata est tertia eorum, et apparuit tertia diei et noctis, sed obscuraretur et appareret, quia non ut percussa est apparuit, sed ad hoc percussa est, id est, suis uoluptatibus tradita, ut redundantibus peccatis in suo tempore reuelaretur. Potestas in caudis earum erat ledendi homines mensibus quinque. Scriptum meminimus in Isaia : Longeuus et honorabilis, ipse est caput; et propheta docens mendacium, ipse causa est. Et erunt qui beatificant populum meum,  seducentes; et qui beatificantur, precipitati. Unde claret istos ex ea parte dominari uelle, quam omnes sancti ueritatisque doctores studeant magnopere precauere, id est gloriam secularem et noxie predicationis errorem. Ideo in caudis earum, potestas earum quinque mensibus, hanc uitam rursus insinuat, ubi potest ualere mendacium, uel ad capiendum inutiles, uel ad cruciandum temporaliter spiritales; hinc legimus : uidi insipientes, et tabescebam, et tedium detinuit me a peccatoribus. Et habebant super se regem angelum abyssi, cui nomen Hebraice Armageddom, Greca autem lingua Apollyon, et Latina lingua nomen habens, Exterminans. Deus summe bonus, licet occultis, iustis tamen iudiciis, congruum talibus angelum preesse permisit. A quo  enim quis deuictus est, huic et seruus additus est; idcirco apostolus dicit  tradi eos in omni seductione iniquitatis, eo quod caritatem ueritatis non receperunt, ut salui fierent. Et ideo mittit illos Deus in operationem erroris , ut credant mendacio, et iudicentur omnes qui non crediderunt ueritati, sed consentiunt iniquitati. Conuenit autem in eo actionis qualitas et nominis expressa proprietas, id est, exterminans. ue unum abiit, et ecce alia duo ue sequuntur. Et sextus angelus tuba cecinit. Primum ue dicit abiisse, et sexti angeli tubam personasse, hic nouissima predicatio sexte etatis denuntiatur. Et audiui unum ex quatuor cornibus are Dei, are que sub oculis Dei est, dicentem sexto angelo  qui tubam portabat: Solue quatuor angelos qui sunt uincti super flumen illud magnum Euphraten. Hic ostendit eosdem significari uentos, quos angelos; dixerat enim superius uentos teneri ab angelis, nunc angelos dicit ab angelo solui, que est Ecclesia, soluendique et ligandi acceptam retinet potestatem . Ideo habet, inquit, tubam, id est predicandi potentiam. Hinc dicitur: Quasi tuba exalta uocem tuam . Solue quatuor angelos qui sunt uincti super flumen Euphraten, quos dixerat in quatuor angulis terre, ut ostenderet Euphratis nomine mundani regni potentiam et persecutorum multitudinem designari, in quo diaboli noxia uoluntas ideo ligata dicitur, quia non quantum uult nocere permittitur. Euphrates enim fluuius est  Babylonie, quam in diuinis Scripturis in malo poni frequenter scimus. Ieremias quoque dicit : Dies ille Domino Deo nostro dies ultionis, ut ulciscatur inimicos suos, et deuorabit eos gladius, et implebitur sanguine eorum, quoniam sacrificium Domini sabaoth in terra aquilonis, in flamen Euphraten. Sacrificium hic non placationis, sed iugulationis annuntiat: nouissima quippe persecutio ideo ceteris uehementior futura predicitur, quia tunc cum suis ministris soluto diabolo, amplius aut nocere aut exercere permittitur. Sequitur denique: Et soluti sunt quatuor illi angeli, inchoare persecutionem significat, qui erant parati in horam et diem et mensem et annum, ut occiderent tertiam partem hominum. Quatuor hic tempora, quibus persecutio ipsa grassabitur,  congrua sensuum significatione prenuntiat, id est triennium et sex menses. Propterea autem dixit, in horam et diem et mensem et annum, quia et horis gradatim dies, et diebus menses, et mensibus certum est annos impleri. Parati autem ut diceret, proprietatem diaboli et angelorum eius expressit, qui contra Ecclesiam Christi inextricabiles inimicitias gerentes, nocendi habent iugiter uoluntatem, sed diuina potentia, ne quantum uolunt noceant, refrenantur; merito et premisit de locustis, similes esse equis paratis ad bellum. Nam cum dicat angelos solutos, equos se dicit uidisse. Et numerus, inquit militantium equitum illius, octoginta millia, audiui numerum illorum, ut occiderent tertiam partem hominum. Illud corpus omne malorum, multis modis rursus  insinuat. Octoginta porro millia, sicut a senarii numeri perfectione sexagenarius, bonorum nobis specimen prefigurat: unde scriptum legimus , Sexaginta sunt regine; ita octogenarius in malo nonnunquam poni solet. Surgit enim a quaternario propter quatuor notissimas corporis qualitates, frigidam et calidam, humidam et siccam, uel propter quatuor perturbationes, quibus immane sepe uita uexatur, metum, cupiditatem, dolorem et gaudium: que propter sexum geminum duplicata octo faciunt. Hic numerus per denarium similiter surgens, octogenarium conficit, in quo malorum quodam modo partem ostendit militantium equitum contra corpus Christi, quod est Ecclesia; idcirco et illic sequitur:  Et octoginta sunt concubine, tanquam non legitimo sociate coniugio, sed potius fraudulento. Quod omnibus proprie hereticis congruit, quia sic temporaliter fidei sacramenta, Christi nomine palliati, pertractant, ut sicut concubine non semper in domo mansure, sic et isti momentaneum, uel principatum, uel humane laudis plausum de Christi nomine habere desiderent. Nec laboris est inter merita reginarum et concubinarum recta ratione discernere, cum ipsis quoque nominibus reginarum eluceat dignitas, et concubinarum deformitas pateat. Alia porro translatio, quam Tychonius exposuit, habet, Et numerus equestris exercitus bis myriades myriadum. Ubi expositionem preteriens, hoc tantum adiecit, non dixit quot myriadum. uidetur autem nobis etiam in ista translatione  totam perditorum hominum partem non incongrue figurasse. Bis myriades enim uiginti millia faciunt. Hunc autem numerum Dominus in Euangelio ponit de rege habente uiginti millia, tanquam malorum duplicitas Christiane simplicitati resistat. Secundum hanc igitur intelligentie regulam, qua simplici denario uicenarius duplex obiicitur, subiecit dicens, myriadum; et silendo, quantorum, multos supernumerari figurauit, quasi congregati, non tamen fuerint reputati, de quibus propheta : Annuntiaui, inquit, et locutus sum, multiplicati sunt super numerum. Huius multitudinis indiscreta confusio in prima quoque piscatione discipulorum  ante Domini significata est passionem, per quam et nauigia premebantur, et retia excindebantur, ut  proprie hereticis falsisque Christianis, contentionibus [contendentibus] tantum, quia et intestinis contentionibus Ecclesia plerumque grauatur, et hereticorum impugnationibus exercetur, ut retia scissa, schismata cognoscantur fuisse commissa. In hac piscatione numerus similiter siletur, sicut hic bis myriades myriadum. Ac si diceret, uocati quidem, nec tamen inter electorum plenitudinem computandi. Multi enim sunt uocati, inquit, pauci uero electi. In alia denique piscatione  post Domini resurrectionem, et numerus dicitur, et magnitudo piscium predicatur, et illesum rete narratur. Quocirca sicut bis myriades myriadum hereticis falsisque Christianis conuenit applicandum, sic residuis malorum, quos etiam in gentibus esse superior  expositio continet, et subsequenti nunc ordine memoratur, ut ex istis omnibus personis diaboli corpus omne consistat, imo consistere demonstretur, id est Iudeorum et hereticorum, falsorum Christianorum et gentilium. Post paululum denique sequitur, ipsorum insinuans gentilitatis errorem: Et ceteri, inquiens, homines qui his plagis non sunt interempti, neque egerunt penitentiam factorum suorum malorum, ne adorarent demonia et simulacra aurea et argentea, et erea et lapidea et lignea, et cetera quibus ostenditur, in pleno circumscriptum hic insinuare corpus omne malorum. Et uidi equos in uisione, et sedentes super eos habentes loricas igneas et spineas et sulphureas, et erant eis capita ut leonum. Equi, homines  sunt sessores hic in malo, spiritus nequam. Sicut enim in bono legi premisimus, Qui ascendis super equos tuos, id est, predicatores, et equitatus tuus sonitus, ita hic econtrario malis spiritibus equitatus adiunguntur. De capitibus leonum satis superque iam dictum est; uerum quod preteriri non debet, etsi aliqua similitudo locustarum in equis, et equorum non inuenitur in locustis, sicut et in leonibus, utraque tamen per significationem hereticorum congruunt adducta personis. Unam enim rem dissimiliter discreuit diuini eloquii latitudo. In descriptione autem uel qualitatibus loricarum, pene significate sunt impiorum, ut legimus eis qui adorant bestiam promitti: Ignis et sulphur et fumus de tormentis eorum in secula seculorum ascendit. Et quia hec  translatio adiecit spineas, precedens monstrauit meritum tormentorum, spinis significans uitia, cuius intelligentie ordinem et Apostolus exprimit , dicens de simili terra, eo quod spinas et tribulos germinans, maledicta est, cuius consummatio in combustionem. Unde dicitur et in illa originalis pena peccati: Spinas et tribulos germinabit tibi . Et Salomon : Spine, inquit, nascuntur in manibus temulenti. Et de ore eorum exiebat ignis et fumus et sulphur. Bene hic significatur quod procuratur, eo qui procurat. Illi enim inducuntur hec habere et ex ore proferre, quorum noxia predicatione seducti intereunt, cruciandi igne, fumo et sulphure, quod exiebat ex ore eorum. uerbis ergo capitum suorum, id est principum doctrinis, has plagas  incurrere perhibentur. Nam potestas equorum in ore et caudis eorum erat, id est in sermonis officio. Caudas enim predicatores reprobos ponit. Nam caude eorum erant similes serpentibus, habentes capita draconum, de quibus nocebant. Bene hic in similitudinem preuaricationis antique, serpentum meminit, cuius sibilo mulier seducta, audacter inconcessa egit, et iuste perdidit quod accepit, sicut isti capita draconum, id est mundi principes; dracones enim animalia sunt terrena, sepe in aquis habitantia, omnibus pene bestiis grandiora. Principum ergo patrocinio noxia predicantes, amplius nocent quam si solo sermone suaderent. Ideo ait, capita draconum de quibus nocent. Iam nunc de gentibus dicit: Et ceteri homines qui in his plagis non sunt interempti,  neque egerunt penitentiam factorum suorum malorum, ne adorent demonia, et simulacra aurea et argentea et erea et lapidea et lignea, que neque uidere possunt neque audire, neque ambulare, et penitentiam non egerunt ab homicidiis neque a ueneficiis suis. Hec preoccupans ante premisit, ut omnes ad sinistram futuros circumscribendo concluderet. ueneficia hic in malo commemorat, ueneficos enim sepe maleficos appellamus. Narrationis proinde considerandus est textus, descripto enim nouissimo certamine et gentium more, pretermisit septimum angelum, sub quo nouissima persecutio et Domini manifestus speratur aduentus, et presentis temporis Ecclesiam memorat, ut diuersis hoc modis insinuans, cum ea que omiserat  recapitularet, duos fines narrare uideretur. Meminerimus itaque, cum orationem ad finem usque perduxerit, deberi finem ordini conciso subiungi. Preter solitum enim fecit, ambas narrationes non uno fine concludendo. Discreuit enim predicationem future pacis, quam sit fortis, quam terre marique perspicua.




CAP. X.

Et uidi, inquit, angelum alium fortem, descendentem de celo nube amictum, et arcus super caput eius, et uultus eius erat ut sol, et pedes eius ut columne ignis. Dominum Christum descendentem de celo, nube amictum, id est Ecclesia, siue nube carnis indutum, que noua nupta alibi  dicitur de celo descendere. uel sicut Daniel dicit  Filium hominis uenisse in nubibus celi; et arcus  super caput circa bonos propitiationis promissio perseuerans, sed etiam illos significans, quos ante Domini aduentum martyrio contigit decorari, ut Abel et ceteri. Bene autem super caput arcum dicit, quod alia translatio irim posuit , quo Ecclesia circumamicta describitur, tanquam membra sic tempore premissa, ut tamen capiti coherentia demonstrentur. Et uultus eius erat ut sol, manifestato per resurrectionis gloriam Domino Iesu Christo, de quo legimus : In sole posuit tabernaculum suum, ubi scilicet clareret. In uultu enim manifestatio presentie designatur, quam expetens, dicebat : Ostende faciem tuam, et salui erimus. Eius pedes, id est, apostoli eloquiis Dei et Spiritu sancto ad predicandum igniuntur.  Nonne cor nostrum, inquit , ardens erat in uia, dum loqueretur et aperiret nobis Scripturas? Columne autem propter firmitatem dicuntur Ecclesie; de his per prophetam dicitur: Ego confirmaui columnas eius ; et, Quam pulchri super montes pedes annuntiantis et predicantis pacem ! et Apostolus, Qui uidebantur columne esse Ecclesie , inquit. Et habebat in manu sua librum apertum, et posuit pedem suum dextrum super mare, et sinistrum super terram. Si superius in libro signato ueteris Testamenti profunda cognoscuntur latuisse secreta, aptius hic in libro aperto Noui Testamenti reuelata claruisse creditur gratia, ita ut confidenter Apostolus dixerit : Nos autem reuelata facie gloriam Domini speculantes,  in eamdem imaginem transformamur a claritate in claritatem, tanquam a Domini spiritu. Ideo utique et uultus eius ut sol dicitur refulsisse; pedem porro dextrum super mare, fortia queque membra ad sufferendos persecutionis impetus, tanquam marina discrimina prudenter misisse probatur; sinistrum autem super terram, illos qui non sunt periculis maioribus committendi. Non enim patitur nos Deus tentari super id quod possumus, sed faciet cum tentatione etiam prouentum, ut possimus sustinere. Certum tamen quod terra marique eius predicatio propagetur. Et exclamauit uoce magna tanquam leo rugiens, id est, per seruos suos cum fortitudine fiducialiter predicatus obtinuit; inde propheta: Et posuit, inquit, caritatem  firmam fortitudinis sue. Et cum clamasset, locuta sunt septem tonitrua. Propter cognitam septenarii numeri operationem, septem tonitruis significari puto omnifariam predicationis ecclesiastice modificationem. Quam Paulus apostolus seruans, aliis dicebat : Tanquam paruulis in Christo lac uobis potum dedi, non escam. De aliis autem , Perfectorum est solidus cibus; sed et de aliis , Hereticum hominem post primam et secundam admonitionem deuita. Ecclesia igitur solitis recte predicationis officiis dicitur proclamare. Et que locuta sunt septem tonitrua, scripturus eram, et audiui uocem de celo dicentem: Signa que locuta sunt septem tonitrua, ne scripseris ea. Iubetur ne sicut audiuit in aperto describeret, sed discrete signata modificans  temperaret, ne aut omnibus indiscrete paterent, aut facile intellecta fastidium generarent. Propterea ergo dicit: Nota tibi, uel, sicut alia translatio habet; Signa, inquit, tibi, et ne scripseris ea, ut signo allegoriam indicaret, non pastum intelligentie denegaret. Merito et Danieli dicitur : Signa librum, et claude sermonem usque ad tempus statutum; pertransibunt plurimi, et multiplex erit scientia, id est, aut differenda tempore, aut pro capientium distribuenda qualitate. Hinc Dominus : Multa habeo uobis dicere, sed non potestis ea portare modo. Et angelus, inquit, quem uidi stantem super mare et super terram, sustulit manum suam dexteram in celum, et iurauit per uiuentem in secula seculorum, qui celum constituit et que in eo, et terram, et que in ea: quoniam  tempus iam non erit, sed in diebus uocis septimi angeli, cum ceperit tuba canere, finietur sacramentum Dei, quemadmodum euangelizauit per prophetas seruos suos. Septimi angeli tuba, finis est persecutionis et aduentus Domini. Propterea et Apostolus dicit : In nouissima tuba, canet enim, et mortui resurgent incorrupti. Tempus ergo Ecclesie predicit de futuro, cum eam susceperit promissa bonorum eternitas supernorum, ut non iam temporum uarietati subiaceat, sed stabili felicitatis eternitate fruatur. Finitur sacramentum, dixit quod perficiatur promissum, non quod consummatur ablatum. Et audiui uocem de celo iterum loquentem mecum: uade et accipe librum apertum de manu angeli stantis super mare et super terram. uox e celo, imperium est Dei, qui Ecclesie cor inspirat,  et iubet percipere ea que Ecclesia futura pace aperto libro predicauit. uidetur etiam nobis, quia hoc est librum apertum de manu angeli accipere, legis et prophetarum in Christo manifestatam intelligere ueritatem. Ideo non sicut superius signatum, sed apertum dicit librum accipere. Finis enim legis Christus ad iustitiam omni credenti. Qui Christus, id est ueritas, tunc de terra, id est de Maria, nasci uoluit, quando iustitia de celo prospexit . Propterea hic dici puto, uocem audiui de celo loquentem mecum, sicut ipse dicit : Ego sum principium, qui et loquor uobis. Et abii ad angelum, dicens ut daret mihi librum. Ecclesia diuina inspiratione compungitur super hoc mysterio perdoceri.  Et dicit mihi: Sume et comede eum, id est, in secretis reconde uisceribus, et amarum faciet uentrem tuum, sed in ore tuo dulcis erit quasi mel. Id est, cum perceperis, oblectaberis diuini eloquii dulcedine et spe salutis promisse, et diuine suauitate iustitie, sed amaritudinem profecto senties, cum hoc et deuotis et indeuotis ceperis predicare. Audita enim predicatione diuini iudicii, alii certe penitentie amaritudine in melius conuersi mutantur, alii uero offensi insuper indurantur, et odia circa predicatores acriter gerunt. Corripis  sapientem, et amabit te; coarguis insipientem, et adiiciet odire te . Ex utrisque autem predicator amaritudinem sumit, siue compassionis affectu cum penitentibus communicans lacrymas, siue de illorum defectu amaritudinis  capiens cruciatum. Hinc Apostolus dicit : Quia tristitia est mihi magna et continuus dolor cordi meo. Optabam enim ipse ego anathema esse a Christo pro fratribus meis. Hanc nunc amaritudinem memorat. Quod si ex deuotis dulcedo, et ex indeuotis solis amaritudo tribuenda intelligitur, aptius estimo conuenire. Spiritales enim dicere possunt: Quam dulcia faucibus meis eloquia tua! super mel et fauum ori meo . Et cum accepissem, inquit, libellum de manu angeli, et cum comedissem eum, statim repletus est uenter meus; et ait mihi: Oportet te iterum prophetare in populo, et in nationes et linguas et reges multos. Sicut solet Scriptura diuina de genere ad speciem sermonem sepe deflectere, sed etiam consequenter utraque complecti, sic et  nunc ad Ioannem quidem intentio certa dirigitur, quem adhuc oportebat de exsilio liberatum, non tantum hanc reuelationem in notitiam Ecclesie Christi deferre, sed etiam Euangelium in populos, in nationes, in linguas et reges multos altius predicare. uerumtamen omni quoque Ecclesie hanc uocem nullus ambigit conuenire, que nunquam debet a predicatione desistere. Hanc autem euangelizandi fiduciam in arundine accepta ad similitudinem uirge, non sine rationabili significatione monstrauit ab eo quod efficit, id quod efficitur. Euangelium quippe arundinis officio scribitur; uerum ne aliqua inanitas in arundine putaretur, recte uirge similis dicitur, in qua propter naturale robur soliditas designatur, que ad fidei referenda est firmitatem, siue porrecte credulitatis  transgressibilem regulam, in qua et mensura necessario memoratur, propter uariam distributionem gratiarum, quam Apostolus memorat, dicens : Unicuique nostrum data est gratia secundum mensuram donationis Christi. In hac fide nitorem quoque sapientie in auro cognosce cum manifestatione carnis accepta, quam in una Christus persona gestare dignatus est, sicut eam Ioannes et agnoscere meruit, et predicare curauit. Opportune autem hic membris ad mensuram donatio gratiarum dari describitur, ut capiti Christo non ad mensuram data specialiter declaretur, de quo ibidem Ioannes dicit : Non enim ad mensuram dat Deus Spiritum. In quo enim sunt omnes thesauri sapientie  et scientie, et in quo omnis plenitudo diuinitatis inhabitat , nulla eum mensura determinat.



CAP. XI.

Dedit mihi, inquit, arundinem auream similem uirge, dicens: Surge et metire templum Dei, et aram Dei, et adorantes in eo. Surge. Affectus excitationis indicitur Ioannis uel Ecclesie coaptandus, ut impedimentis secularibus enodati, eternorum bonorum simus officiis aptiores. Metire templum, et aram, et adorantes in eo. Ecclesiam iubet, id est templum Dei premissa diuinorum mensura donorum spiritaliter informare, precipue in ara, id est in fide, sine qua impossibile est placere Deo . Adorantes autem in eo expressius inculcauit, quia in spiritu et ueritate student Dominum adorare, ut in ueritate credulitas, et in spiritu uita probabilis clareat.  Nam et Pater, inquit, tales querit qui eum adorent, ueros adoratores. Aliter: In ara sacerdotes, in templo fideles significat. Multi enim superficie tenus adorare uidentur, et in libro non scribentur. Hoc significans sequitur: Aram autem que est a foris templi, ne metiaris. Omnis enim gloria eius filie regis intrinsecus ; quoniam data est gentibus, et ciuitatem sanctam calcabunt mensibus quadraginta duobus. Credulitatis male doctrinam et consuetudinis infauste contagia in hereticis, Iudeis et gentibus foris iubentur expelli, quoniam ad Sancta sanctorum tales indignum est properare. Quid enim mihi, ait Apostolus , de his qui foris sunt iudicare? Omnes enim Iudei, heretici atque gentiles Ecclesiam diuersis modis indesinenter impugnando  quasi conculcant. Numerus autem mensium non nouissimam tantum persecutionem significat, sed etiam Christianitatis tempus omne designat, propter sex mundi etates et septem dies, quibus pretermeantibus et remeantibus, omne tempus euoluitur. Nam sexies septem, quadraginta et duo efficiunt, sed ad utrumque arbitror referendum. Et dabo, inquit, duobus martyribus meis, ut prophetent diebus mille ducentis sexaginta, saccis amicti. Quod dixerat, Oportet te iterum prophetare, hoc est, dabo duobus testibus meis, et prophetabunt. Quod est enim Ioannes, hoc duo testes, id est, Ecclesia duobus Testamentis predicans et prophetans. Aliter: Duo genera esse martyrii ueritas protestatur, unum in habitu, alterum in actu. In habitu, soli Deo cognitum, corde gestatur,  etiamsi aliquando patiendi tempus minime suffragatur. In actu uero etiam publice coram hominibus adimpletur, quando opportunitas persecutionis innascitur. Aliquando enim uidetur martyrium deesse animo, aliquando in aliis animum deesse martyrio. Hinc beatus Cyprianus dicit: Primus est uictorie titulus, gentilium manibus apprehensum, Dominum confiteri: secundus ad gloriam gradus est, cauta secessione subtractum Domino reseruari. Illa publica, hec priuata confessio est. Ille iudicem seculi uincit, hic contentus Deo suo iudice, conscientia pura cordis integritatem conseruat. Quod etiam de duobus filiis Zebedei manifestissime comprobatur, quod Iacobus ab Herode necatus, publica confessione martyrio dedicatur:  frater uero eius Ioannes Euangelista  secreto apud Dominum martyrio coronatur. Claret quippe, Dominum pridem utrisque dixisse: Calicem quidem meum bibetis , unus uidelicet in actu, alter in habitu. Saccis amictos, in exomologesinis humilitas ostenditur. Proinde quod non de futuris, sed de presentibus loquitur, dicens: Hi sunt due oliue, et duo candelabra, consistentia sub conspectu Domini terre. Quod potest de Ecclesia accipi, que duorum Testamentorum lumine radiata formatur. Et de memoratis duobus martyrii generibus, que in diuersis membris diuinitus tribuuntur armatis. Nam et duo candelabra, Ecclesia est, sed pro numero testamentorum dixit duo, uel quod ex circumcisione et preputio conquisita, lapidi coherens angulari  consistat, ita et ex septem candelabris, si unum uel amplius pro locis nominet, tota Ecclesia est. Et si quis eos uellet nocere, ignis exiet de ore eorum, comburens inimicos eorum, et si quis eos uult ledere, sic oportet et illum occidi. Hoc est, si quis Ecclesiam ledere cupit, eiusdem lesionis reciprocante iudicio, igne consumitur condemnatus, hoc recipiens iuste, quod ingerere affectat iniuste. Siue in bono precibus oris Ecclesie igne spiritaliter consumitur in melius commutandus, cum errore pereunte homo saluatur ab errore conuersus. Hi habent potestatem claudere celum, ne imbrem pluat in diebus prophetie ipsorum. Habent, ait, non, habebunt, tanquam modo non habeant. Data quippe omni potestate in celo et in terra Filio hominis , etiam de eius corpore  quod est Ecclesia, intelligi potest, quod celum claudat, quando ab ea in terra sterili benedictio non descendit, sicut Dominus de parte uinee sue dicit : Et nubibus meis mandabo, ne pluant super eam imbrem. Potestatem habent omnium aquarum conuertendi eas in sanguinem, et ferire terram in omni plaga quotiescunque uoluerint. Non solum aquas suspendunt, sed etiam que descenderant, inutiles faciunt, hoc est, uertere aquas in sanguinem, propter eos qui ea que Ecclesia spiritaliter examinanda tradit, carnaliter sapiunt, meritoque ab Ecclesia iusto anathemate percussi, moriuntur: et unde aliis spiritalis uita et profectus accedit, inde ipsi defectum mortis incurrunt; sapere enim, ait Apostolus  secundum carnem, mors est. Bonus ergo odor Christi de Ecclesia  fragrans, aliis odor mortis cedit in mortem, aliis odor uite in uitam . Hinc etiam dicitur terrenos plagis percutere, cum pro diuersitatibus meritorum atque peccantium ligandi ac soluendi potestate percepta, recta singulos sanctione diiudicat. Et cum finierint martyrium suum, bestia que ascendit de abysso, faciet cum eis bellum, et uincet eos et occidet eos. Hic liquido claret, ante nouissimam persecutionem hec fieri, cum dicit, dum finierint martyrium suum, utique illud quod perhibent usque ad reuelationem bestie, que ascensura est ex abysso, id est ex latebris nequitie cordis Iudeorum. De tribu enim Dan Antichristus traditur nasciturus. uincet eos, dixit, in his qui succubuerint. Occidet autem, illos  significans qui pro Christi nomine laudabili patientia fuerint interempti. Et corpora eorum ponet in medio ciuitatis illius magne que uocatur spiritualiter Sodoma et Aegyptus, ubi et Dominus eorum crucifixus est. Alia translatio corpus posuit. Duorum dixit corpus unum, aliquando in subsequentibus corpora, ut et numerum Testamentorum seruaret, duoque martyria, et Ecclesiam unum corpus ostenderet; non solum de occisis, sed et de uiuis dixit. Proiicietur, id est spernetur, sicut proiecisti sermones meos retro . In medio, hoc est in promptu. Illa scilicet Ierusalem, que occidit prophetas, iuxta uerbum Domini increpantis , et ad se missos lapidauit, meritoque reprobari, non instaurari promeruit. Et uidebunt de populis et tribubus, linguis et gentibus, et  corpora eorum non sinent poni in sepulcris. Cum corpora prohibentur locis debitis recolligi, dies memorie ipsorum non sinunt sacra uiuentium celebritate signari. Aliter uota talium exprimuntur, quibus impii Ecclesiam Christi de mundo nituntur auferre, sicut psalmus dicit : Et non sit in memoria nomen amplius, quod licet implere non ualeant, noxiam tamen exerunt uoluntatem. Et inhabitantes, inquit, terram, gaudebunt super eos, et iucundabuntur, et munera inuicem mittent, quoniam hi duo cruciauerunt eos qui inhabitant terram. Mirum non est, si terrena sapientes, iustorum mortibus gaudeant: nam preter plagas quibus propter testamentum Dei humanum genus arguetur, etiam uisus ipse iustorum grauat iniustos, sicut scriptum est : Grauis  est nobis etiam ad uidendum, non solum grauat, sed etiam tabescere facit. Hinc psalmus : Peccator uidebit et irascetur, dentibus suis fremet et tabescet. Et post tres dies et dimidium, spiritus uite a Deo intrauit in illos, et steterunt super pedes suos: et quicunque eos uiderunt, pertimuerunt. Tres dies et dimidium possumus intelligere tres annos et sex menses, quos in ultima hebdomada Danielis quoque prophetia  prenuntiat adfuturos. More Scripture loquentis utentes, quod dictum legimus de quadraginta diebus quibus exploratores terram Chanaan circuierunt , annus pro die reputabitur, ut hic uersa uice dies pro anno positus agnoscatur. Et ne ex incerto nostre expositionis surgat intentio, oportet ipsius loci uerba cum congrua expositione  nos principaliter ponere, si quomodo ualeamus huius loci abdita penetrare; cum enim de septuaginta hebdomadibus loquitur, sic ait : Ut iterum edificetur Ierusalem, usque ad Christum ducem hebdomades sexaginta due erunt, et post hebdomades sexaginta duas occidetur Christus, et iam non erit eius populus qui eum negaturus est, et ciuitatem et sanctuarium dissipabit populus cum duce uenturo . Et post paululum: Confirmabit, inquit, pactum multis hebdomada una, et in dimidio hebdomadis deficiet hostia et sacrificium, et in templo erit abominatio desolationis. Hec cum ad primum Christi referantur aduentum, in quo et peracta sortiuntur effectum, illud tamen quod post diuisionem  hebdomadarum, quam secretiore superne inspirationis typo distribuit, primum memorans septuaginta, postea sexaginta duas, postremo unam, quam et ipsam in duas diuidit partes, non incongrue et ad finem primi aduentus Christi hebdomada ipsa finalis aptatur, quando et secundus inchoatur. Quod ut clarius disseratur, ad utrumque puto cum congrua expositione necessario referendum. Nam quod post septuaginta et sexaginta duas hebdomades Christus ueniens occidatur, seque occidentes reprobans, sicut dictum est, eadem gens non eius, et quod confirmauerit pactum multis hebdomada, cum omnia Testamenti ueteris dicta uel gesta, que Christi aduentui typice seruiebant, ipsius presentie ueritate completa sunt, qui finis est legis , recte quidem accipitur;  precipue tamen etiam ad finalem mundi decursum huius hebdomadis intelligentiam pertinere conuenienter existimo, cum ibidem mox audio: Et in dimidio hebdomadis deficiet hostia et sacrificium. Nam et in subsequentibus dicit , quia in tempus temporum et dimidium temporis. Et cum completa fuerit dispersio manus [Sic. Forte omnis] populi sancti, complebuntur uniuersa hec; et post paululum: Cum ablatum, inquit, fuerit iuge sacrificium, et posita fuerit abominatio in desolatione, dies mille ducenti nonaginta, qui numerus circa trium annorum et sex mensium curricula diuersatur, quando maxime illa duo martyrii genera, que in habitu actuque constare premisimus, sic dimidio hebdomadis predicationis Elie firmantur, ut nullo possint uenture mox persecutionis  impetu deiici, quia sicut tunc acrior persecutio, ita in militibus Christi inuicte certantibus enitebit amplior fortitudo. De ipsis enim et Ioannes dicit: Et dabo duobus martyribus meis, ut prophetent diebus mille ducentis sexaginta, saccis amicti. Licet enim residuis tribus annis et sex mensibus ante Antichristi uiolentiam, aut secessione locorum tanquam mortui cedant, aut congrue latibulis recepti non pareant, eo quod diuinitus moniti delitescant: sic tamen stabiliri, eiusque pugne certamine instaurato reddendi narrantur, ut per spiritum uite super pedes suos stabiles perseuerent, quando nouissima uel predicatione uel persecutione confirmabit pactum multis hebdomada una, sed etiam aliis martyrio consummato peremptis, aliisque fugatis, pro unius compage  corporis ipsi resurgere predicentur, eo quod uno spiritu armati, et una fide fundati, spiritaliter demigrant, quia si quid patitur unum membrum, compatiuntur omnia membra . Propterea et Dominus de Ioanne dicit : In spiritu et uirtute Elie; uel illud , Elias iam uenit, et fecerunt ei quecunque uoluerunt, Ioannem uolens hoc dicto intelligi, de quo nascituro promiserat, quod in spiritu et uirtute Elie fuerat precursurus, ut per eiusdem spiritus gratiam et unius officii formam alteram pro altera cognoscatur aptius insinuare personam, Elie scilicet pro Ioannis, quia sicut ille in primo, ita iste in secundo precedit aduentu. Hic et Dominus, Elias, inquit , ueniet, et ipse restituet  omnia. Quando enim implebit promissa, tunc restituet adumbrata. Tunc etiam confirmabit pactum multis hebdomada una, que omnia in ipsius Elie persona prophetice cognoscuntur quondam fuisse premissa, quando eodem temporis interuallo, id est tribus annis et sex mensibus, ne plueret latuit ; diuinoque nutu iterum pluuias impetraturus, apparuit; et per sacrificium quod oblatum fuerat, auersos Isrelitice plebis animos Deo reconcilians acquisiuit . Nec frustra hic ipsius quoque pluuie factam existimo mentionem, nisi ut de precedentibus exspectemus futuris reddenda sit operibus ueritatem , aliis uidelicet residuis tribus annis et sex mensibus, persecutione Antichristi occiso Elia, grassante, antequam medio hebdomadis  hostiam dicit sacrificiumque deficere, quod in Ecclesia nunc solemniter immolatur, Antichristi scilicet tunc seuitia preualente. Ipso denique predicante, in Christum Iudei sunt credituri, quo increpante, ab idololatria quondam meruere conuerti. Iam nunc queri potest utrum ad tempus trium annorum sexque mensium predicatio Elie, horum resurrectio debeat coaptari, an ad residuos tres annos persecutionis Antichristi, propter quod premisit: Et corpora eorum non sinet poni in sepulcris, et inhabitantes terram gaudebunt super eos, et cetera que aut preoccupata narrantur, cum futura tanquam preterita conscribuntur, aut ideo forsitan ambigue contexuntur, quia et in dimidia hebdomada predicationis, et in dimidia hebdomada persecutionis tales futuri  non deerunt. Et in illa hora factus est magnus terremotus, et decima pars ciuitatis cecidit, et occisa sunt a terremotu numero septem millia hominum. In terremotu persecutionem aut recapitulando significat, aut clarius illis uisis, qui iam mortui putabantur, exaggeratam fuisse denuntiat. Hora enim est omne tempus, et denarius numerus perfectus est, et septenarius. Quod si non esset, a parte totum intelligendum erat. Dicit enim ciuitatem in parte scilicet malorum interisse collapsum, ita ut etiam illi intelligantur, et de quibus legimus : Ex nobis exierunt, sed non fuerunt ex nobis. Nam si fuissent ex nobis, permansissent utique nobiscum. Duo quippe sunt edificia, unum supra petram, alterum super arenam , hoc dicit  cecidisse. Et reliqui in timorem sunt missi, et dederunt claritatem Deo celi et terre. Isti sunt supra petram edificati , qui aliis terremotu, id est persecutione cadentibus de stabilitate sui recta, Deum confessione clarificant. Finita recapitulatione, quam pretermisso septimo angelo ingesserat, repetit ordinem, dicens: ue secundum abiit, et ecce ue tertium ueniet cito. Dixerat enim, confecto prelio locustarum, ue unum abiisse, et altera dicit duo uenire, ne statim tertium describere putaretur, quoniam recapitulandum erat. Nunc finita ipsa recapitulatione, ue inquit, secundum abiit, non recapitulationis, sed equorum: quibus descriptis, ue non reddiderat. ue ergo secundum abiit, equorum est, quod sequitur  tertium ue. Et septimus angelus, in quo finis: hinc uidetur duos fines fecisse, unum recapitulationis, alterum ordinis. Dicit enim finem in resurrectione tertium, et indicit alterum, qui pugne debebatur, dicens: ue secundum abiit, et ecce ue tertium ueniet cito. Et septimus angelus tuba cecinit, et facte sunt in celo uoces magne, dicentes: Factum est regnum Dei nostri et Christi eius, et regnabit in secula seculorum. Et uiginti quatuor seniores qui in conspectu Dei sedent in sedibus suis, ceciderunt in facies suas, et adorauerunt Deum, dicentes: Gratias agimus tibi, Domine Deus omnipotens, qui es, et fuisti, quod potestatem tuam magnam accepisti, et regnasti. Et gentes irate sunt, et aduenit ira tua, et tempus mortuorum iudicare, et reddere mercedem seruis prophetis, et timentibus  nomen tuum, pusillis et magnis, atque exterminandi eos qui terram corruperunt. De senioribus satis fuerit superque premissum, quid intelligi debeat. Initium autem nunc memorauit, et finem dispensationis Christi: nam dicendo, regnasti, et gentes irate sunt, primum Christi demonstrat aduentum. Quod uero sequitur, uenit ira tua et tempus mortuorum, uel, sicut alia translatio habet, quo [quod] mortuis iudicetur, secundus aduentus ostenditur, quando et mercedem sancti et prophete timentesque nomen eius recipiunt pusilli et magni, perfecti et paruuli, quia imperfectum meum, inquit, uiderunt oculi tui, et in libro tuo omnes scribentur . Et ne sibi impunitatem mali promitterent, subiecit: Atque exterminandi eos qui terram corruperunt, sicut  psalmus dicit : uultus autem Domini super facientes mala. Ecce, inquit, ue tertium uenit in uoce septimi angeli; et cum cecinisset, non nisi Ecclesiam dixit laudantem Dominum et gratias agentem, unde intelligimus bonorum remunerationem non esse sine ue malorum. Inde psalmus : Cum exarserit, inquit, in breui ira eius, utique super malos, beati omnes qui confidunt in eo. Sic et nunc ipsa Ecclesia dicit: uenit ira tua et tempus mortuorum iudicare, et dare seruis tuis mercedem, etc. Hoc est ue nouissimum. Recapitulata sane Domini natiuitate corporea, eadem aliter ac latius dicturus insinuat. Et apertum est templum Dei in celo, id est Ecclesia. Templum Dei, Christi corpus intelligi potest. Unde idem Dominus: Soluite, inquit , templum hoc,  et in tribus diebus resuscitabo illud. Aliter hic sub multiplici significationum uarietate certa potest intelligentia uestigari, ut unaqueque res sue proprietati aptius reddita, lucidius possit agnosci. Cum enim arca plerumque significet Ecclesiam, hic in templo arcam testamenti aliquid altius intelligendum admonuit; dicendo etiam in celo, secretum nos aliquid penetrare persuadet, ut iste sit intellectus: templum Ecclesia; arca testamenti mysterium incarnationis Christi qui ad mortem illius arce et tabulas intra se testamenti gerebat, qui legem non soluere uenerat, sed adimplere . Quotquot enim promissiones Dei sunt, ait Apostolus , in illo est. Et unam auream habentem manna : quia spirituale  pabulum intra corpus sapientie fulgore decorum gerit intellectum aliis prerogandum. Panis enim Dei est, qui de celo descendit et dat uitam mundo . Et uirgam Aaron, eo quod intemerata uirgine singulariter nouo ortu progenitus, intra tectorium carnis instar amygdale, omnes thesauros sapientie et scientie penes se habere narratur  absconditos. Hinc psalmus: Exsurge, inquit, Domine, in requiem tuam, tu et arca sanctificationis tue, et cetera que eidem concinunt sensui. Sic enim promittit Deus per Ieremiam aboleri arcam testamenti de cordibus hominum, illam utique Hebreorum, et Ierusalem, id est Ecclesiam uocari thronum Domini, dicens: Cum multiplicati fueritis et creueritis super terram, dicit Dominus, non dicent  iam, arca testamenti Domini, neque ascendet super eor. In illis diebus et in tempore illo uocabunt Ierusalem thronum Domini, et congregabuntur ad eam omnes gentes in nomine Domini . Et facta sunt fulgura et uoces et tonitrua et terremotus et grando magna. Fulgura, uirtutes, quibus suos Christus Dominus fecit fulgere discipulos. uoces et tonitrua, predicationes, quibus tanquam nubes apostoli populis intonabant. Terremotus strepitus, concitatus populorum, qui persecutiones crescentis Ecclesie sepius ingerebant. Grando semper se plus frangendo fluctibus illisa nocet, seque uastando comminuit. Sic etiam seua gentilium multitudo, que fidem Christi persequebatur, ipsum postea sectando, facta est numero uel parua uel nulla. Hec dixerat facta et in  descriptione predicationis septem angelorum ab ipso aduentu Domini, et generaliter ab origine in finem; deinde per partes quemadmodum facta sint, ita et nunc ut templum Dei in celo apertum sit, et pugne secute, dicens:



CAP. XII.

Signum magnum uisum in celo. Quod nunc quoque uidetur in Ecclesia, id est sapientie Dei humanam naturam sancto Spiritu operante coniungi, et ex utraque unum eumdemque Christum mediatorem Dei et hominum fieri, predicari uel credi, ipso dicente : Soluite templum hoc, et in tribus diebus resuscitabo illud; et euangelista, Ipse autem dicebat de templo corporis sui. Mulier amicta sole, et luna sub pedibus eius. Frequenter dictum est genus in multas diuidi species, que unum sunt, nam quod  est celum, hoc est templum in celo, hoc mulier amicta sole, et luna sub pedibus eius, id est Ecclesia Christo induta, propter eius dilectionem mutabilia cuncta calcantem. Neque enim his mutabilibus rapitur, que stabili coherens bono ueraciter dicit : Mihi autem adiungi Deo bonum est. Hinc ille uoces sunt quas de Ecclesia legimus : Speciosa sicut sol, perfecta sicut luna; et iterum: Sic ut luna perfecta in eternum, et testis in celo fidelis . Peregrinantem sane Ecclesiam dicit; aliter, post humanam Christi natiuitatem uidimus multas hereticorum easdemque falsas proferri sententias. De hoc namque templo aliud ualentius, aliud Bardezanes, aliud Apollinaris, aliud Nestorius  aliud Eutyches, aliud Timotheus Hilarus, heresiarche, prout libuit mentiti, dixerunt, ut tanquam ueritas de terra orta sit et pugne secute sint, ut unde orthodoxi et fideles acquirunt premium, inde heretici male de Christi incarnatione sentientes, incurrant damnationis eterne supplicium. Hinc de ipso a Simeone dictum in Euangelio  meminimus: Ecce positus est hic in ruinam et in resurrectionem multorum in Isrel, et in signum cui contradicetur. Et in capite eius corona stellarum duodecim, id est Ecclesie; duodenario apostolorum numero primordia dicit fundate mox Ecclesie, decorari. Hinc psalmus dicit : Posuisti in capite eius coronam de lapide pretioso. Et erat pregnans mente, non uentre; et clamabat. In ualle plorationis  gemebunda et quos parturit, parit; et iam genitos parturire non desinit. Hinc Apostolus : Filioli mei, inquit, quos iterum parturio, donec Christus formetur in uobis. Et uisum est aliud signum in celo, et ecce draco rufus magnus, cruentus uidelicet et seuus, habens capita septem et cornua decem, et super capita eius diademata septem. Capita septem reges sunt septem, cornua uero regna, de quibus suo loco erit plenius disputandum, et cauda eius trahebat tertiam partem stellarum celi, et deiecit eas in terram. Cauda, prophete iniqui sunt, per quos suam inimicus nequitiam implet. Hinc Isaias dicit : Propheta docens mendacium, ipse est cauda. Qui eorum doctrinis inherent, in terram precipitari dicuntur. Tertiam porro partem stellarum celi, illud  memorat omne corpus malorum, siue in angelis quos de celo secum pari ruina detraxit, siue in hominibus quos seduxit. Stellas autem, quos de bonis diabolus reprobos facit. Et draco stetit in conspectu mulieris que paritura erat, ut cum peperisset, natum eius comedisset. Id est insidiator diabolus nouum hominem qui secundum Deum creatus est, et in quo renouamur spiritu mentis nostre iustitia et sanctitate ueritatis  in Ecclesia molitur occidere, cum in unoquoque fidelium eius exortum captiose nititur operire uel profectum exstinguere. Hoc etiam in unum hereticum contigisse meminimus, qui lethali somnolentia suum natum usque ad mortem legitur prefocasse, in quo natiuitas uite, in qua ambulare iubemur, necari prophetice figuratur. In conspectu  autem mulieris stetisse dicitur, quoniam illa, inquit, obseruabit caput tuum, et tu insidiaberis calcaneo eius . Et peperit masculum qui recturus erat omnes gentes in uirga ferrea. Ideo masculum, quod uirili sexui nouerimus tanquam superiori, iure deberi uictoriam. Recte hic caput Ecclesie Christus in singulis membris dicitur nasci, qui cognoscitur principari. Ipse enim auctor et consummator est fidei, in quo faciemus uirtutem. In uirga ferrea, id est in inflexibili iustitia. Reget, in bonis; confringet, in malis. Quod etiam eius Ecclesie tanquam corpori coaptatur et capiti. Omnes enim  qui in Christo Iesu baptizati estis Christum induistis ; et, Erunt duo in carne una. Quod in Christo intelligendum,  dicit Apostolus, et in Ecclesia . Raptus est filius eius ad Deum et ad thronum eius. Licet in capite Christo precesserit, qui peracta dispensatione ascendit ad Patrem, congruit tamen et corpori. Hinc sunt ille uoces Apostoli : Qui nos resuscitauit, et consedere fecit in celestibus: et : Conuersatio nostra in celis est; et : Si consurrexistis cum Christo, que sursum sunt querite, ubi Christus est in dextera Dei sedens. Quod si etiam de Christi persona specialiter uelis accipere, excepto cruciatu, quem in partu B. Mariam non est credendum habuisse, quam nouimus nullum in conceptu peccatum libidinis contraxisse, recte potes cetera coaptare, si rufi draconis insidias, persecutiones quas ab ipsis incunabulis ab Herode   Christus pertulit; et deinceps usque ad mortem crucis subire uoluit cognoscamus, qui cum mortem eius inhians appetisset, eius resurrectionem frustratus, ad thronum Dei, id est ad dexteram Patris raptum ingemit. Et mulier fugit in solitudinem, ubi habet locum preparatum a Deo, ut eam illic alat. Diebus mille ducentis sexaginta. Solitudinem ponit huius uite peregrinationem, in qua singulari spe beate remunerationis ut passer singularis  uiuit Ecclesia, que a rege suo potestatem accepit calcandi supra serpentes  et scorpiones, et super omnem uirtutem inimici iam draconis rufi: nam etiam populus Isrel per eremum ductus , ignitos serpentes enei uisu potuit superare. Omnia enim hec, inquit  Apostolus , in figura nostri facta sunt, et sicut illos manna uisibili, sic nunc Ecclesiam pascit pane celesti. Preparatum autem locum habet, de quo propheta dicit : In loco quem disposuit: quodque eum nec oculus uidit, nec auris audiuit, nec in cor hominis ascendit , quia cor hominis illuc debet ascendere, humani sermonis pace mutua compellente, locum dispositum et locum preparatum potuit utrumque proferre, cum antea premitteret, dicens : Beatus uir cuius est susceptio eius abs te, Domine, ascensiones in corde eius disposuit in conualle plorationis, in locum quem disposuit. Idem namque et refugii locus est peregrinis, et refectionis cibus esurientibus seruis, qui merces promittitur regnaturis. Hec ergo que  parauit Deus Apostolo dicente , diligentibus se: Nobis, inquit, reuelauit Deus per Spiritum suum, quo uno reuelante, hec profunda etiam beatus Ioannes potuit penetrare, isto sane dierum numero, qui tres annos et sex menses faciunt, omnia Christianitatis tempora etiam hoc loco significat ex quo Christi predicatio cepit, et usque in finem fructificans crescit. Et accidit prelium in celo Michel et angelis eius, ut pugnarent cum dracone, etc. Non hic putandum est, angelos Dei in celo ausos fuisse impugnare, cum nec Iob hic posset, nisi Deo permittente, tentare . Sed celum hic Ecclesiam manifestius declarauit, ubi contra spiritalium nequitias ab unoquoque fidelium iugiter dimicatur. Hinc  Apostolus : Non est nobis colluctatio aduersus carnem et sanguinem, sed aduersus principes et potestates, et aduersus mundi rectores tenebrarum harum. Ideo autem hic Michelem cum angelis suis contra diabolum confligere dicit, quia secundum uoluntatem pro peregrinante Ecclesia orando et adiutorio ministrando, recte intelligitur pro ea confligere. Nonne sunt omnes, inquit Apostolus , administratores spiritus, missi in ministerium propter eos qui hereditatem capiunt salutis eterne? Nam et nomen ipsius Michel, adiutorium Dei interpretatum dicitur, et congrue hoc ei opus specialiter deputatur. Ipsum enim et Daniel in nouissima pressura in adiutorium dixit Ecclesie esse uenturum. In tempore, inquit , illo consurget Michel princeps  magnus, qui stat pro filiis populi tui, et ueniet tempus quale non fuit ab eo quo gentes esse ceperunt, usque ad tempus illud. Et in tempore illo saluabitur populus tuus, omnis qui inuentus fuerit scriptus in libro. Quod uero angeli eius esse dicuntur, eo hic locutionis genere usus est, quo legimus : Quoniam angeli eorum in celis semper uident faciem Patris mei, qui in celis est, eorum scilicet quorum ciues esse in Christum credendo ceperunt, sicut et hic angeli eius: quia uno presidente rege munerari, et uno Spiritu creduntur uiuificante beatificari. Et draco pugnabat et angeli eius, neque ualuerunt, neque locus eorum amplius in celo inuentus est. Diabolus et angeli eius intelligendi sunt, qui ei natura et uoluntate similes sunt, sed et homines, qui eorum  laqueis irretiti, talium fuerint sectatores. Nam pro qualitatibus uoluntatum et de diabolo dictum est: Malus homo hoc fecit , et de Iuda, diabolus est . Bipartito quippe corpore diabolus in suis traditur, uictus autem ab eis dicitur expelli, qui post renuntiationem eius, fide Christi percepta, errores eius ultra non repetunt, sed in eis caritas perseuerat de corde puro et conscientia bona et fide non ficta ; siue quando ab omni malorum commixtione iam separata Ecclesia, et futura beatitudine glorificata, diabolo et angelis eius nullus neque seducendi malos, neque probandi bonos, locus amplius tribuetur. Unde psalmus ipsum notans, dicit : Transiui, et ecce non erat; et quesiui eum, et non est inuentus locus eius. Et missus  est ille draco, serpens magnus et antiquus, qui dicitur diabolus et Satanas, qui seducit uniuersum orbem terrarum, missus est in terram, et angeli eius cum eo missi sunt in terram. Hic terrena sapientes dantur intelligi, in quibus illa sententia preualente diabolus cognoscitur habitare. Terram comedes omnibus diebus uite tue . Ab spiritalibus enim exclusus, suis meritis aptos terrenos inuadit, hoc est de celo precipitari et in terram mitti. Et audiui uocem magnam in celo dicentem: Nunc facta est salus et uirtus, et regnum Dei nostri, et potestas Christi eius. Euidenter ostenditur, in quo nos celo intelligere ista conueniat. In Ecclesia namque factam nouimus uictoria Christi salutem, per quam cognitam  accepit etiam potestatem ligandi soluta et soluendi ligata, cum in uno Petro generali significatione omnis audiuit: Que ligaueris super terram, ligata erunt et in celis; et que solueris, soluta . De hac Dominus dicit : Data est mihi omnis potestas in celo et in terra, non quam semper ipse habuit, sed quam in Ecclesia ex tempore quo uoluit tanquam caput in membris habere cepit. Quoniam precipitatus est accusator fratrum nostrorum, qui accusabat eos in conspectu Dei nostri diebus ac noctibus. Exsuperatus est ab ipsis propter sanguinem Agni, et propter uerbum testimonii eorum. Premisso nuper locutionis genere, ex persona angelorum dicit: accusator fratrum nostrorum, id est, ciuium in futuro nostrorum, nunc autem peregrinorum. Ad illam  quippe ciuitatem celestem Ierusalem fideles nunc tendunt, quam angeli feliciter incolunt. Quod autem de celis exclusum, in terram missum gaudendo dicere perhibentur, illorum redemptioni congratulantur, quos sibi Dominus ad inhabitandum preparare dignatus est templum. Anima enim iusti sedes sapientie. De terrenis autem, in quos dicitur descendisse, diuine iustitie penetralia angeli cognoscendo collaudant, eique misericordiam et iudicium super beati decantant, cum et in redemptis bonitas, et in perditis equitas diuina monstratur. Nam et illi uincentes per Agni sanguinem dicuntur diabolum superare potuisse. Et quod sequitur, Nec amauerunt animas suas usque ad mortem, illam utique accepisse credendi sunt caritatem, que diffunditur in cordibus nostris, non  ex nobis, sed per Spiritum sanctum, qui datus est nobis . Huic tam magno bono congratulandum docens, dicit: Propter hoc exsultate, celi, et qui habitatis in eis. Hic si ut superius in angelis celum Ecclesia cognoscatur, utrisque conuenit in Domino concorditer gratulari, cum et homines angelis sociari creduntur, et angeli hominum in Christo substantie famulantur. Sequitur, ue uobis, terra et mare, quoniam descendit ad uos diabolus cum ira ingenti, sciens modicum sibi tempus superesse! Sicut redemptis exsultatio, sic pereuntibus planctus debuit exhiberi. Hinc Ezechiel dicit  se librum accepisse habentem scriptum lamentum, carmen et ue. In lamentatione penitentium fletus, in carmine iucunditatem sanctorum insinuat. ue autem, malorum  condemnationem proprie manifestat. Quod etiam hic memorat, dicens: ue uobis terra et mare, etc., usque, sciens modicum sibi tempus superesse. Hinc Domino inuicta potestate coactus confiteri, dicit: uenisti ante tempus torquere nos? Et cum uidisset draco quod esset deiectus in terram, persecutus est mulierem que illum masculum pepererat. Hoc est, quod premisimus inextricabiles inimicitias contra Ecclesiam diabolum gerere. Quando enim uincendus excluditur, tanto acrius suas non desinit multiplicare uersutias. Et date sunt mulieri due ale quasi aquile magne, ut uolaret in solitudinem in locum suum. Ecclesia in modum alarum duobus utitur Testamentis, quibus edocta, insidias inimici et preceptis defugere  studet instructa, et exemplis superat informata. Gemina quoque regitur Dei et proximi caritate. Locus autem solitudinis, est huius mundane peregrinationis. Quandiu enim sumus in corpore, peregrinamur a Domino . Quo maxime cor dirigit, qui non loco, sed affectu de mundo discedit, et propheta dicit : Ecce elongaui fugiens, et mansi in solitudine. Exspectabam eum qui saluum me faceret. Congrue autem hic aquile similitudinem memorat, qui cum pre ceteris auibus cognoscatur altius euolare, uiso tamen eminus cibo, indigentia naturali subacta, mox ad ima descendit, sicut Ecclesia in spiritalibus membris cum ea que sursum sunt  mente petat et sapiat, infirmitate tamen corporis aggrauata, necessitatibus subiacet indigentie  corporalis, pro quibus ingemiscit et parturit usque adhuc; uanitati enim creatura subiecta est , non uolens, sed propter eum qui subiecit eam in spe. Item: Siue enim mente excessimus, Deo, siue temperantes sumus, uobis . Ubi alitur per tempus et tempora et dimidium temporis ab Antichristi facie, id est illius serpentis, trium annorum tempore et sex mensium. Hoc rursus significat tempus, quo usque ad finem Christi Dei Ecclesia propagatur, idolorum culturam fugiens, omnesque serpentis errores, hoc est quod dicit, a facie illius serpentis, quem draconem superius memorat, quod eum in sanguine Agni uicit, ut ueraciter cantet : Super aspidem et basiliscum ambulabis et conculcabis leonem et draconem. Et misit ille serpens  ex ore suo post mulierem aquam in modum fluminis, ut eam perderet. Impetum persecutorum aqua significat. Hinc psalmus : Cum insurgerent homines in nos, forsitan uiuos absorbuissent nos. Cum irasceretur animus eorum super nos, forsitan uelut aqua deglutissent nos. Torrentem pertransiuit anima nostra, etc. Sed adiuuit terra mulierem, et aperuit terra os suum, et absorbuit flumen quod draco ex ore suo emiserat. Licet terra possit hic quoque  Ecclesia intelligi, sicut in psalmo : Qui fundauit terram super stabilitatem suam, non inclinabitur in seculum seculi, id est in sanctis, quorum preces atque doctrine et dispensatio salutaris, inimici uersutias detectas euacuant, melius hic tamen intelligitur terra humana in Christo natura, ipsa est ueritas que de terra orta est , qui uultui Dei semper apparens, sicut Apostolus dicit , pro nobis interpellat. Hec enim terra susceptam in se deglutiens mortem, tanquam os dicitur aperire, quando abundantia uite sue auctorem mortis cognoscitur sorbuisse : et absorbebam [absorbendum] nichilominus docuisse, quando in monte sedens , aperiens os suum, ampliora precepta discipulis tradidit, legem mandatorum euacuans . Et iratus draco mulieri, abiit facere bellum cum reliquis de semine eius qui obseruant preceptum Dei, et habent testimonium Iesu Christi. uidens non posse continuari persecutionem, neque ad effectum noxia uota perduci, quibus Ecclesiam Christi de mundo auferri posse putabat uel affectabat, scilicet dominici corporis tropeo in celestibus preualentem, et in terrestribus dominantem, atque inferis imperantem. Ad hoc enim, inquit Apostolus , Christus mortuus est et resurrexit, ut et uiuorum et mortuorum dominetur; itemque : Ut in nomine Iesu omne genu flectatur, celestium, terrestrium et infernorum. Hoc, inquam, uidens, bellum quidem cum reliquis de semine Ecclesie per singulas generationes indesinenter molitur ingerere, quam  se iam nouit de mundo eradere omnino non posse, quia porte, inquit, inferorum non preualebunt aduersus eam . Illo utique Christus mirabiliter utens, multiplicatos sibi martyres opportune conquirit. Draconem uero cum sociis acrioribus plectendum iudiciis definiuit. Quocirca hunc librum eiusdem Ecclesie puto memorabili aptius concludi uictoria, cuius de mundo non potest perire memoria.



LIBER QUARTUS.



CAP. XIII.

Et uidi bestiam ascendentem de mari, habentem cornua decem et capita septem, et super cornua  eius diademata. Hoc hic mare posuit, quod ante abyssum, de qua dixerat ascendere istam bestiam. In utroque autem significatur populus: populum quippe uidet e populo ascendere, et de populo bestiam surgere. Bestia autem generale nomen est, agno contrarium, sed in narratione pro locis intelligendum est, quam partem bestie dicat. Aliquando enim diabolum dicit bestiam, aliquando corpus eius, aliquando unum ex capitibus ipsius bestie, quod quasi occisum in mortem resurrexit, quod est simulatio uere fidei: aliquando solos prepositos dicit bestiam. Nunc autem bestiam ascendentem de mari, corpus diaboli dicit, habentem cornua decem et capita septem, et super cornua eius diademata, et super capita eius nomen blasphemie, in eo quod  se deum uult haberi, iuste dicitur blasphemie nomine titulari. De decem uero cornibus et septem capitibus,  aptiori subsequenti loco dicitur, quod utrumque ubique sufficiat. Et bestia quam uidi similis erat pardo, et pedes eius tanquam ursi, et os eius ut os leonis. Pardo propter uarietatem gentium comparatur, urso propter malitiam bestialem, leoni propter uirtutem corporis et lingue superbiam. Et dedit ei draco uirtutem suam, et thronum suum, et potestatem magnam. Sic Apostolus de diaboli corpore loquens, Cuius est, inquit , aduentus secundum operationem Satane in omni uirtute et signis et prodigiis mendacii, his qui pereunt. Et unum caput ex septem capitibus quasi occisum fuerit ad mortem, et plaga mortis eius curata est. Unum ex capitibus eius dicit Antichristum, quia septem non numero sunt, sed significatione uniuersitatis regni terreni agno  contrarii. Huic draconem, id est diabolum, suam dare certum est potestatem et thronum suum. Sicut enim in bono anima iusti sedes sapientie, sic in malo illis inimicus dare dicitur thronum, quos maxime possidens ad alios utitur seducendos, admiranda per eos Deo sinente frequenter exercens, qui tanta impietate progreditur, ad eludendos animos paruulorum, unum ex capitibus septem imitatione ueri capitis se quasi occisum resurrexisse, et pro Christo, qui hoc uere perfecit, suscipiendum audeat exhibere. Et admirate sunt gentes inhabitantes terram. A bestia translationem nominum fecit, ne diceret, mirata bestia secuta est bestiam. Terram enim posuit pro terrenis, qui eum et sequi et adorare maluerint, id est, sui qui in Antichristo tanquam in simulacro  diabolum adorare dicuntur, hoc est quod dicit: Et adorauerunt draconem, eo quod tradidisset omnem potestatem suam bestie. Iterum adorauerunt bestiam, dicentes: Quis similis illi bestie? Et quis poterit belligerare cum ea? Cum a suis sectatoribus eminere laudatur, sicut legimus, et aperire os gentium ac uirtutes bonorum, et admirationem habere rem animalem ad terram: cum ergo, inquam, a suis laudatur, et in magniloquio extollitur, totum bestie corpus omnino describitur. Et data est ei potestas faciendi mensibus quadraginta duobus. His etiam mensibus tres anni cum sex mensibus adimplentur, quibus superius quidem presentis, nunc autem specialiter nouissime persecutionis prenuntiatur asperitas: nam propter quatuor notissimas orbis partes, si quater  legalem decalogum duxeris, in quo perfectionis est signum, quadragenarium comples: his cum duo caritatis precepta actu adieceris adimplenda, quadraginta duo perficiunt. Nihil enim iuuissent enuntiata uerbis, si non perficerentur operibus; his enim Ecclesia dicitur sicut alis aquile temporaliter premuniri, in solitudinem fugiens draconis insidias, alenda diebus mille ducentis quadraginta, quibus menses quadraginta duo supplentur, ut idem numerus non inani clareat significatione taxatus. Aperuit autem in blasphemia os suum aduersus Deum in blasphemandum nomen eius, et tabernaculum eius, et eos qui in celo habitant, id est aduersus Deum et Ecclesiam que in celo habitat, propter quod Apostolus : Conuersatio nostra in celis est, inquit; et : Nunc  autem in carne non estis. Aliter: Templum hic etiam corporis Christi glorificatum puto significari tropeum, quem tunc Antichristus dicitur blasphemare, quando dignitatem ei specialiter debitam, sibi ausus fuerit assignare. Hinc in Euangelio Dominus dicit: Unde seducantur, si fieri potest, etiam electi: confestim tamen sequitur: Sed propter electos abbreuiabuntur dies illi : Et data est ei potestas faciendi bellum cum sanctis, et uicit eos. Dicendo, aperuit os suum, ostenditur in hanc damnabiliter fiduciam prorupisse, ut quod ante occulte, nunc publice audeat blasphemare, quando dignitatem ei specialiter debitam sibi ausus fuerit assignare, et iniquitatem in excelso loqui, ut contrarius Christo, se uelit pro eo accipiendum  uel ui ingerere, uel fraude supponere: potestatem temporaliter accipiet, qua ille male utens, nocere uolens corpori Christi, sicut persecutores Christo patienti, amplius extollitur, et cum suis acrius cruciatur: de hac Dominus dicit : Non haberes in me potestatem, nisi datum tibi fuisset desuper. Si ergo circa suam passionem hanc ad momentum suis persecutoribus Christus dederat , cum in eo princeps huius mundi nichil dignum morte reperiret, quid mirum si in sua Ecclesia sic ad tempus malos grassari permittat, ut eos uicisse dicat? licet a toto pars intelligi debeat, que uinci potest. Et data est ei potestas in omnem tribum et populum et linguam et gentem; et adorauerunt eum omnes inhabitantes terram, quorum nomina non sunt  scripta in libro uite Agni occisi, qui est ab origine mundi. Parum quippe uideretur, si de ea bestia que Agno contraria toties ponitur, diceretur: Non est Agnus aut non est Christus, quod se fingit, sed nec in libro Agni scriptus esse quispiam meruit, aut ipse aut qui ei consentiunt; licet possit etiam bestie corpus intelligi, propter quod premisit: Adorauerunt eum omnes inhabitantes terram, id est, terreni diabolum, cui dictum est: Terram comedes ; de quibus Ieremias dicit: Recedentes a te in terra scribentur ; uel psalmus, Et cum iustis non scribantur . Si quis habet aures audiat. Qui captiuum duxerit, et ipse capietur. Quoties hic ea spiritus dicit, que intentius audienda sunt, ita premittit. Facta enim mentione illius potestatis  quam accepturus est diabolus et bestia, ne magni pendendum esse ruinosi culminis momentaneum supercilium putaremus, tanquam cogitationibus humanis occurrens, instruit, dicens: Qui captiuum duxerit, et ipse capietur: ac si diceret, Diabolus et bestia qui suis nunc retibus gentes captiuare uidentur, ipse erit cum suis cito captiuus. Et qui gladio occiderit, et ipsum oportet gladio occidi. Sciens talia aduentu Domini protinus uindicanda, propterea dicit: Et ipsum gladio oportet occidi, absolute ponens diaboli et Antichristi personam, tanquam habitantem cum habitaculo: idcirco indefinite: Qui captiuum, inquit, duxerit, et ipse capietur; et qui gladio occiderit, et ipsum gladio oportet occidi: hinc Apostolus loquens, dicit : Tunc reuelabitur ille iniquus,  quem Dominus iehsu interficiet spiritu oris sui, et destruet illustratione aduentus sui. Tunc utique cum absorpta fuerit mors in uictoriam , quando sanctos omnes oportet patienter et longanimiter exspectare; idcirco subiecit: Hic est patientia et fides sanctorum. Unde idem apostolus : Fratres, inquit, non deficiamus: tempore enim suo metemus non deficientes. Et uidi aliam bestiam ascendentem de terra, habentem cornua duo similia agni, et loquebatur ut draco: et potestatem prioris bestie omnem faciebat in terra. Duo cornua agni similia, duo Testamenta uero Agno competentia, sibi more usurpare tentauit. Ut draco tamen loqui dicitur, quia in hypocrisi, id est simulatione ueritatis, quos seduxerit,  decipit. Agno enim similis non esset, si aperte ut draco loqueretur. Nunc autem agnum fingit ut Agnum inuadat, id est Christi corpus; ut draco loquitur, quod eum querentes a uia ueritatis delusos expellat; et omnem potestatem prioris bestie faciebat in terra. Prioris dixit, quam de mari ascendentem se uidisse premisit, cui diabolus dederat potestatem suam magnam. Hanc potestatem dixit facere bestiam coram bestia. In prepositis enim quos distribuit, est omnis potestas populi, tanquam locustarum et equorum in caudis. Astante enim populo faciunt prepositi quod diaboli uoluntati proficiat, sub uelamento hypocrisis Ecclesie. Intantum autem utramque bestiam claret unum corpus esse, et unius nequitie cultum exercere, ut etiam sequentis bestie hypocrisis  illi priori bestie militare dicatur. Ideo subiecit: Ut inhabitantes terram, adorarent bestiam illam priorem, cuius curata erat plaga mortis, et fecit signa ita ut etiam ignem faceret de celo descendere sub oculis hominum; et seduxit eos qui inhabitant terram; uel, sicut alia translatio habet, Terram et qui habitant in ea. Translationem iterum nominum facit. Bestiam illam cum capitibus uocauit terram, caput eius bestiam. Dixerat enim eius capitis curatam esse plagam. Nunc bestia, inquit, cuius curata est plaga, ostendens quia omnes partes bestie, bestiam uocat, quia in omnibus eius officiis diabolus est, qui est bestia. Bestia ergo cum duobus cornibus, que est pars bestie, facit bestiam, adorare bestiam, quia dixit et terram, ut in caput ueluti occisum bestie nomen  transferret, nec diceret: Fecit bestia ut adoraret bestia bestiam. Nam aliud est bestia, aliud terra, cum bestia populus sit, terra occiderit. Terram autem et eos qui habitant in ea, non sine ratione dixit. Nam sufficeret, terram aut eos qui habitant terram, sed uim seductionis ostendit, et animam et corpus sibi miserabiliter mancipasse. Qui enim ui cadit, non seductus, solo corpore captiuus est. Qui autem seducitur, et corpore captiuatur et mente. Propterea dixit: Facit terram et eos qui inhabitant eam, adorare bestiam, cuius curata est plaga mortis, et uixit. Intentius perspiciamus. Dominus noster iehsu Christus habet plagam de gladio, et uixit; hic autem dixit bestiam, que habet plagam factam de gladio, et uixit. Dicit adoratum draconem et adoratam bestiam. Recedebam  cum solus draco adoratur a suis. Non enim sicut Ecclesia habet mediatorem corporaliter inter se et Deum, ita et diabolus inter se et suos, sed solo nomine de imitatione Christi. Bestia ista quam dixit, inter diabolum et suos personam non habet, quia in solo est uocabulo, quo dicunt se adorare Christum, qui mortuus est et resurrexit . In quo uocabulo diabolum adorant, qui hoc simulacrum suis inuenit. Ipse enim Satanas transfigurat se uelut angelum lucis , exhibens suis fallaciter solo nomine Christum. Porro ipse et suum et mediatoris implet locum, quod mediatorem non habet, nisi simulacrum Christi. Ipsam insimulationem dicit bestiam habere plagam gladii, et uiuere. Bestia est  enim, que hoc nomine inter se et suos conuersatur. Propterea si quando dixit bestiam adorare, que habet plagam de gladio, et uixit, diabolum ostendit, de quo Apostolus : Qui aduersatur et extollitur, inquit, supra omne quod dicitur Deus aut quod colitur, ita ut in templo Dei sedeat ostendens se tanquam sit Deus. Tres itaque, diabolus, bestia uelut occisa, populus cum prepositis suis, duo sunt mediante imagine. Et si quando mediam dicit adorari, in diabolum res cadit, qui suum et huius medii nominis implet locum, cum se suis opponit damnabiliter adorandum, de imitatione furti simulata obumbratione uocabuli. Et fecit signa magna, ita ut ignem faceret descendentem de celo sub oculis hominum. Cum multa eum dicat signa facturum, hoc signum  memorabile ceteris pretulit. Hec translatio quasi de preterito loquitur, cum futurum nuntiet. Alibi autem futurum significans, dicit: Ita ut ignem faciat de celo descendere, id est, de Ecclesia ad terrenos, cum siue ex uarietate gentium, siue ex inimicis fallentis astutia, linguis nouis ac plurimis suos faciat loqui ministros, ut hoc quasi indicio donum sancti Spiritus se garriant percepisse, qui ignearum formam linguarum super singulos quondam ueraciter legitur  Christi enuntiasse discipulos. Hoc enim precipue signum credentium Dominus quoque commendat, dicens : Signa autem eos qui crediderint, hec sequentur: In nomine meo demonia eiicient, linguis loquentur nouis, etc. Non ergo mirum si illa bestia que sibi simulate Agni occisi  et uiuentis nomen usurpat, hanc etiam sancti Spiritus per imitationem fraudulenter uindicet specie tenus largitatem, suisque ministris simulet damnationem, sicut Simonem quondam affectasse, nec potuisse meminimus. Nam et de expulsione demonum signisque compluribus cum ipsi ministri Satane enumerantes dixerint : Nonne in nomine tuo prophetauimus, et in nomine tuo demonia eiecimus? etc., non approbat Dominus gloriantes, sed damnat et reprobat contumaces. Et ideo fortasse hoc excellens de igne signum, quo Spiritus sanctus figuratur, uoluit specialiter nominare, quod potior illo inueniri non poterat. Nam cum multa nobiscum hereses uideantur habere communia, hoc specialiter donum sola se habere Christi gloriatur Ecclesia.  Magos denique Pharaonis similia Moysi miracula facientes , Spiritus sanctus legitur frustrauisse, cum in suis assertionibus succumbentes, uera uicti confessione, dixissent: Digitus Dei est hic. Digitum autem Dei Spiritum sanctum dici, Euangelium protestatur, cum unus dicit : In spiritu Dei eiicio demonia; alius : In digito Dei eiicio demonia. Quocirca hinc uehementia seductionis ostenditur, ut illum habere spiritum bestia putetur, quo resistente, magorum fraudulentia uacuabatur. Ob hoc sequitur: Et seduxit eos qui inhabitant terram propter signa que data sunt illi facere coram bestia, et dicit incolis terre, ut imaginem bestie faciant, que habet plagam factam de gladio, et  uixit. Quale si diceret: Hec simulatio eousque preualuit, ut terreni seducti propter signa bestie, ipsi bestie miserabili assensu fauentes, mutua se deuotione cohortentur, bestie in cordis phantasmate imaginem fabricare, sicut qui iam non estiment dubitandum, certo quasi memorati ignis iudicio confirmati, quod uere ipse sit Christus, cum sit in Antichristo diabolus, idemque malignus in imagine spiritus, qui tales lacus seductionis Deo sinente pretendat, ut dare dicatur spiritum imagini illius bestie, et ut loquatur imago bestie. Gemino modo hic locus intelligi potest, siue quia iudicio compeliente uirtutis iam persuasum est omni corpore malignorum, tanquam diabolo operante, et insistentibus prepositis populo, ut una esset omnibus eademque professio, sicut uniformem  obseruationem ab omnibus proferendam, ut si quis hoc per imaginem bestie, id est mutuam imitationem non loqueretur, necaretur. Sic denique dicit: Ut imago bestie loqueretur et faceret, ut quicunque non adorarent imaginem bestie, occiderentur. Aliter, ut sicut primo homini seducendo, ore colubri sermocinatus est femine , simili tunc fraude multos deludat cum per simulacrum fecerit consulentes suos responsa percipere: id est per Antichristum, cui ut Deo honorem estimant deferendum, cum sit homo peccati et filius perditionis , tanquam hoc sit, Et datum est illi dare spiritum imagini illius bestie, et ut imago bestie loqueretur, et faceret ut qui non adorarent imaginem bestie, occiderentur. Et fecit omnes magnos et pussillos et  diuites et seruos habere notam in dextera manu aut in frontibus. Singulos uoluit per membra singula diuidere, quos confuse in uno sepius complectitur corpore et in bestie nomine. In manu significat opera, in dextera simulationem ueri, in fronte fidei professionem. Et quia utroque bono fraudati sunt, ideo dicuntur utrobique notati. Ne quis posset quidquam mercari aut uendere, nisi habens notam nominis bestie aut numerum nominis eius. In hac mercandi et uendendi mentione docuit, quod sicut in bono symbolum tradit Ecclesia profuturum nostre saluti, ita et illi in malo tali se defensione quasi nouerint coarctari atque uinciri, ut nec mercandi aut uendendi sinantur habere licentiam, sicut mercatores, qui una uidentur naue portari, uniformi cognoscuntur signo teneri;  nisi habens notam nominis bestie et numerum nomini eius. Hic est sapientia qui habet intellectum, computet numerum bestie. Hominis enim numerus est et numerus sexcenti sexaginta sex. Unum est autem, Qui habuerit notam aut nomen bestie, aut numerum nominis eius. Supra denique notam solam dixit, postea per synonyma ostendit, et notam dicit et nomen et numerum nominis, hic est sapientia, qui habet intellectum, computet numerum bestie. Numerus enim hominis est, inquit. Faciemus ergo numerum quem dixit, accipi, ut in numero nomen etiam cognoscamus et notam. Numerus eius, inquit, est sexcenti sexaginta sex, quem faciemus secundum Grecos, presertim quia ad Asiam scribens, et secundum  idioma lingue eorum: Ego sum, inquit , et . Premissis quantum potuit simulationibus partis aduerse, quibus sibi indebitum Deitatis honorem diabolus nititur usurpare, ut Antichristum exprimeret diuino honori contrarium, siue per notam, siue per numerum nominis eius, id est bestie ipsius nequissime uoluntatis atque actionis, indagandum premonet qualitatem. Est enim nomen quod nomen  mensi [Figure: [Characters] 3Kb] si per characteres suos quibus numeros Greci lectitant, supputetur, sexaginta sex impleri profecto reperies; interpretatum quoque dicitur, honori contrarius, quo dicitur ineptus, importunus, incongruus:  neque enim honor ei, sed anathema conuenit. Quocirca per numerum nomen, et ex nomine supputatus numerus inuenitur, atque ipsius interpretatione nominis, qualitas meritorum agnoscitur. Item aliud nomen, quod eiusdem numeri complectitur summam, prudenter animaduerti potest, qui simul ducti, faciunt [Figure: [Characters] 3Kb] sexcenta sex. Interpretatio autem eis intelligitur, nego. Nec mirum quod hoc uocabulo dignus dicatur Antichristus, id est negationis, cum Christo nomen congruat credulitatis, ipso testante cum dicit : Hoc est opus Dei, ut credatis in eum qui me misit; itemque : Creditis in Deum; et in  me credite. Ac per hoc siue honori contrarium dixeris, quod est siue nego quod est , iure ad Antichristum potest utrumque referri, ut pote per duas partes orationis, nominis scilicet et uerbi, et persone qualitas, et operis insinuetur asperitas. Nam et Christi nomen, quem super falsa imitatione Antichristus accipi desiderat, proprie illum dierum perficit numerum, quem in persecutione Antichristi libenter hic sepius prenuntiat adfuturum, id est [Figure: [Characters] 3Kb] dierum mille ducentorum uiginti quinque, in cuius se specie fraudulenter opponit aduersitas. Hoc in nota, id est in monogrammate, quod in hunc modum fit, [Figure: [chi-rho] 2Kb] exprimitur, ubi compendio totum Christi nomen includitur. uerum solutus quoque nominis numerus prefatus, rursus dierum mille ducentorum uiginti quinque perficit summam, eo quod in numero quadragenario et senario nobis insinuatam meminimus dominici corporis formam quam pro primi Adam erroribus corrigendis, secundus Adam Christus de Maria suscepit, propter quod in Euangelio dicit : Soluite templum hoc et post tres dies resuscitabo illud; et respondentibus Iudeis: Quadraginta et sex annis edificatum est templum hoc, et  tu dicis, in tribus diebus suscitabo illud? Quod euangelista exponens, ait: Ipse autem dicebat de templo corporis sui. Nec immerito. Nomen quippe Adam per Grecas litteras quadragenarium et senarium complet hoc modo, qui faciunt XLuI. Cum autem ipse quoque [Figure: [Characters] 2Kb] numerus fuerit solutus et per semetipsum scriptus et ductus, id est, quadraginta sex, illum Grecis litteris numerum nichilominus complet, [Figure: [Characters] 5Kb] modo qui in unum redacti, faciunt mille ducentos uiginti  quinque. Superius in monogramma diximus. Nunc soluti nominis digesta serie, demonstratur eiusdem numeri summa concludi, ut cum sibi utraque conueniant, non inanis, sed certi causam mysterii indubitanter insinuent. Ad hoc fortasse pertinet, quod de simulatione Antichristi Apostolus loquens ait : Ita ut in templo Dei sedeat, ostendens se tanquam sit Deus, nam et in hoc libro: Apertum est, inquit, templum Dei in celo, uidelicet ex uirgine nato, ut sicut falsa Agni occisi imitatio rerumque similium, sic etiam templum Dei se arte, non ueritate transfiguret. Quosdam autem moueri posse non dubito de numero mille ducentorum uiginti quinque, quod tres anni et sex menses non eamdem numeri conficiunt summam. Sed sciendum quod nec uno modo, nec sub unius eiusdemque numeri  definitione, Scriptura diuina ipsum semper tempus insinuat. Nam et in iusto [F. isto] libro de muliere quidem patiente loquens, dicit : Aleturque per tempus et tempora et dimidium temporis. Alibi autem de dracone et bestia : Data est ei, inquit, potestas mensibus quadraginta duobus; itemque, Dabo, inquit, duobus martyribus meis, ut prophetent diebus mille ducentis sexaginta, cum constet, inter quadraginta duos menses et mille ducentos sexaginta dies, decem et septem dierum numerum discrepare; nec in isto tantum libro hunc numerum uarie positum nouerimus, cum etiam in uisionibus Danielis diuersa numeri quantitate hoc tempus significari nouerimus. Nam dicit , Tempus temporum, id est unum et duos annos Hebreorum more significans. Item dicit, Dies mille ducentos nonaginta. Alibi autem in decima uisione mille trecentos nonaginta quinque dies ponit, que omnia circa ipsius temporis significationem sic demonstrari uidentur, ut et dies iudicii uel secundi aduentus non diuulgaretur humane notitie, et opulentia diuini sermonis diuersaque relatio possit exercere deuotos. Inquirentibus denique discipulis, si hoc tempore presentaueris, et quando regnum Isrel, ita Dominus respondit: Non est uestrum nosse tempora que Pater posuit in sua potestate. Nam et in Greco, id est, quadraginta sex, per suos characteres scriptum, specialibus numeris si subsumetur,  ab ipsius significatione temporis non elongat, facit enim mille trecentos septemdecim: [Figure: [Characters] 4Kb]



CAP. XIu.

Et ecce uidi Agnum astantem in monte Sion, et cum eo centum quadraginta quatuor millia; et habent nomen eius, et nomen patris eius scriptum in frontibus suis. Ostensa similitudine quam colit, et cui se similem facit aduersitas, inuicta quoque Ecclesie castra oportuit declarari, ne tam uehementi persecutionis impetu uel succubuisse, uel periisse eamdem Ecclesiam infirmus animus estimaret, ac ne de electorum numero quemquam cecidisse putaret, illorum maluit facere mentionem, qui arctioris uie et angustioris semite apprehendere statuerunt  tramitem, atque ut ostenderet aduersantium imitationis esse, non ueritatis, quam bonos nouerant uiri Dei iure gestare: Habebant, inquit, nomen eius  et nomen patris eius scriptum in frontibus suis. Numerus autem hic finitus, pro infinito debet intelligi, et sacratus secreti significatione mysterii. Nam ternario numero triplicato fit nouenarius, et quaternario quater ducto, sexdecim fiunt. Nouies autem sexdecim, centum quadraginta quatuor adimplentur, in quo numero uirginei examinis mystice insinuata est plenitudo, ut cum de istis tam copiosa dicitur multitudo, de ceteris Ecclesie membris non dubitetur. Et audiui uocem de celo quasi sonum aquarum multarum aut magni tonitrui, et uox quam audiui, quasi citharedorum citharizantium,  et cantabant nouum canticum in conspectu throni et in conspectu quatuor animalium et seniorum. Nec quisquam poterat dicere canticum, nisi illa centum quadraginta quatuor millia, qui empti erant de terris. Hi sunt qui se cum mulieribus non coinquinauerunt, uirgines enim permanserunt. Hi sunt qui sequuntur Agnum quocunque uadit. Quibusdam uisum est, hunc locum sic accipiendum exponere, ut non de solis fide et carne uirginibus, sed etiam qui legitimo temperanter uti potuerint coniugio, dicerent agnoscendum: addentes prophetarum et patriarcharum exempla, quos Deo nouimus summo sanctitatis studio placuisse, ne tam excellentis uite uiros ab ipsorum consortio uirginum separatos iudicarentur excipere. At cum diligenti intentione perspicitur ex  diuinorum distributione donorum, euidens in Ecclesia Christi differentia meritorum, in professione, ordine, uotoque dissimilis, sequestrata illorum principali specialiter dignitate, qui habendo coniugia non solum nulla contrahere probantur offensa, sed etiam his qui propagande tantum prolis gratia utendo, magna insuper conquirere potuerunt merita, eo quod uenturo Christo talium coniugiorum prophetica militabat intentio, ut de aliis uirtutibus sileamus, quibus eos floruisse Scriptura teste didicimus: eorum, inquam, excellenti culmine sequestrato, nullus unquam putauerit uirginale decus uel pudicitia coniugali, uel etiam uiduali continentie cequandum. Quod licet multis diuine Scripture contestantibus  probetur oraculis, hoc tamen loco precipue declaratur, cui exponendo B. Augustinus properans, eumque suscipiens exponendum, quid uel premiserit uel senserit, ex eius libro quem de sancta uirginitate edidit, in hoc opus curaui transferre, quo clareat, uirgines honorabilem pre ceteris locum habere, que super rectitudinem fidei, secundum quam uirgo est omnis Ecclesia, se Christo uouerunt, etiam carnis integritate seruata. Dicit enim: Habeant coniugia bonum suum, non quia filios procreant, sed quia honeste, quia licite, quia pudice, quia socialiter procreant, et procreatos pariter, salubriter, instanterque educant: quia thori fidem inuicem seruant, quia sacramentum connubii non uiolant. Hec tamen omnia humani  officii sunt munera. uirginalis autem integritas et per piam continentiam ab omni concubitu immunitas, angelica portio est, et in carne corruptibili incorruptionis perpetue meditatio. Cedat huic omnis fecunditas carnis, cedat pudicitia coniugalis. Illa non est in potestate, ista non est in eternitate. Fecunditatem carnalem non habet liberum arbitrium, pudicitiam coniugalem non habet celum. Profecto habebunt magnum aliquid preter ceteros in illa communi immortalitate, que habent aliquid iam non carnis in carne. Et post paululum: Propterea, inquit , preceptum Domini non habeo de uirginibus predicare, quo predicator docetur eterne saluti prospicere, ab hoc quod nuntiatur, ille qui nuntiat, indicatur. Hinc psalmus  : Qui facit angelos suos spiritus, et ministros suos ignem ardentem. Sequitur: Metuite potius Deum, et date ei claritatem, quoniam uenit hora iudicii eius. Licet ab exordio fidei Christiane nouerimus regnum celorum appropinquare, hic tamen instantissime horam iudicii eius iam iamque nuntiat adfuturam, ideo huiuscemodi predicationem necessario premisit omnibus exhibendam, sicuti et Dominus dicit : Predicabitur hoc Euangelium in uniuerso orbe, et tunc ueniet consummatio. Atque ut ostenderet illum temporis articulum, in quo nouissime persecutionis instabit aduersitas, adiecit, potius, ac si diceret paruipendendam temporalem bestie potestatem, et Dominum potius metuendum quam homines, quem memorata  eius creatura fatetur in eternum. Et adorate eum, inquit, qui fecit celum et terram, mare et fontes aquarum. Et alius secundus angelus secutus est eum dicens: Cecidit, cecidit Babylon illa magna a uino ire fornicationis sue. Babylon interpretatur confusio. Significatur autem in ea diaboli ciuitas ac populus, omnisque corruptela uitiorum, quam in sui pernicie et humani generis semper exercet. Hanc ruituram iam cecidisse dicit, sine usitata Scripture locutione, que solet preteritum tempus pro futuro contexere, quando id de quo prenuntiat, nouit ineuitabiliter adimplendum, sicut: Diuiserunt sibi uestimenta mea , et his similia; siue quia tunc iam superbi cognoscuntur cadere,  quando ausi sunt superbire. Hinc psalmus : Deiecisti eos, inquit, dum extollerentur, tunc utique deiecti, quando elati. More autem suo dixit Scriptura, A uino fornicationis sue ceciderunt uniuerse gentes, cum hec ciuitas que optatur, atque ex omnibus conflata gentibus aggregatur, ipsa biberit ex uino fornicationis. Omnes enim gentes erroribus debriate, ipsa est ciuitas, sed unam diuidit more suo. Et tertius angelus secutus est eum, dicens uoce magna: Si quis adorauerit bestiam et imaginem eius, et acceperit nomen eius in fronte aut in manu sua, et bibet ipse de uino ire Dei, mixto in poculo ire ipsius. De bestia et imagine eius satis superque iam dicta sint, uerum quia certi heretici mala a nobis credulitate desciscunt, alii autem dissona morum  prauitate a traditionibus nostris exorbitantes, hostili utique malo perire monstrantur, omnes hic breuiter in fronte aut in manu complectitur inscriptio bestie adiecta uiuentibus. Calix autem ire non solus illius hic intelligi debet, quam Dominus dicit : Ira Dei manet super eum, monstrans originale peccatum; sed etiam illa de qua Iudeis contumacibus loquens, ait : In peccato uestro moriemini, adiecta damnabilium merita significans actionum. Et punietur igne et sulphure sub oculis sanctorum angelorum, et sub oculis Agni, et fumus de tormentis eorum ascendet in secula seculorum. In conspectu Agni dicit, cuius iudicium patientur, quem contemnebant superbe, et cuius dominari affectabunt membris iniuste, angelorum  sane eius, qui eos penas iustas luere Deo reuelante cognoscunt. Nec habebunt requiem die ac nocte quicunque adorant bestiam et simulacrum eius, et quicunque notam sumit nominis eius. Ex mortuis et uiuentibus adhuc huius narrationis genere totum bestie corpus astruxit. Quod enim iam torqueri dicitur in defunctis, hoc adhuc adorare in superstitibus constat. Quod autem die ac nocte requiem non habebunt adorantes bestiam et simulacrum eius, id est diabolum, aut in illo capite occiso aut in corpore toto. Hec est sapientia sanctorum, qui seruant precepta Dei et fidem Iesu. Hinc Dominus : Qui perseuerauerit usque in finem, hic saluus erit, et Apostolus : Patientia enim uobis necessaria est. Sic et hic in hoc sanctorum patientia  constare dicitur, ut usque in finem perseuerantes, societatem bestie et notam nominis eius aufugiant. Et audiui uocem de celo, dicentem mihi: Scribe: Felices illi mortui qui in Domino mortui sunt. Illi in Domino dicuntur mori, qui fide uitaque probabiles, hinc meruerunt euocari. Denique sequitur: Ab hinc etiam dicit spiritus, ut requiescant a laboribus suis. Sicut econtrario illos impios dixit die ac nocte requiem non habere, sic nunc fideles requiem dicit ex bonis operibus meruisse. Oportebat enim malorum facta mentione, bonorum quoque beatitudinem ac plenitudinem predicari: que quia in prepositis constat et populis, breuiter hic utrumque complectitur, dicens indefinite primum: Felices illi mortui  in Domino moriuntur; propter eos autem qui in uinea laborant, Requiescant, inquit , a laboribus suis, sic uidelicet uniuersis pollicens felicitatem, ut in uinea laborantibus specialis requiei fructus despondeat post laborem. Hinc Apostolus. Rogamus, inquit , uos, ut noueritis eos qui laborant in uobis, et presunt uobis in Domino et monent uos, ut habeatis illos abundantius in caritate propter opus illorum. uel etiam de se : Plus omnibus laboraui, Nam opera eorum, inquit, comitantur eos. De his propheta dicit : Et opera manuum nostrarum dirige super nos. Et uidi, et ecce nubem albam, et super eam sedentem similem Filio hominis, habentem super caput suum coronam auream, et in manu sua falcem acutam.  In nube incarnatio nostri capitis Iesu Christi, uel Ecclesie corpus, quam Christus induit, post persecutionum incendia niuatam ostendit, habentem in capite coronam auream. Ipsi sunt seniores cum coronis aureis, siue duodecim apostoli, quos initio predicandi, fidei principaliter acquisiuit. Hinc legimus : Posuisti in capite eius coronam de lapide pretioso. Falcem porro acutam, iudicialem dirimendi sententiam impiis debitam, eisque diuino iudicio propter Ecclesiam iustius irrogandam, pro qua defendenda pastor Christus semper euigilat. Hinc Zacarias: Hec est, inquit , deuoratio, que exiuit in faciem totius terre. Et alius angelus uenit, proclamans ad illum sedentem super nubem: Mitte falcem tuam et mete, quoniam  uenit hora metendi, quia iam seges arida est. Terre messores, angelos, Domino exponente , futuros nouimus, et seculi finem mature messis iudicio presignatum: in qua segete, quia et in culmis aristisque fragilibus palee, et in granis frumenta cognoscuntur inesse, aptius hoc loco bonorum et malorum debitos fines significare recognoscimus, quando falcem maturis dicit messibus admouendam. Cui autem hoc potissimum fuerit intimandum quam Ecclesie? Tunc ille sedens super nubem misit falcem suam super terram, et demessa est terra. Nouissimi examinis tempore, peractis cum bestia spiritaliter preliis, ampliore poterit Ecclesia illuminatione cognoscere, quos suos debeat, quos uel alienos firmiter reputare. Hoc est enim super nubem sedere,  tanquam iudiciaria diuinitus potestate percepta, inter bonos malosque discernere. Sedebitis, inquit Dominus , mecum super duodecim sedes, iudicantes duodecim tribus Isrel. Quod autem de aliis angelis sequitur, Domini prorsus uidetur obtinere sententia, dicentis : Messores angeli sunt. Quod autem ualet tritura ad messem, hoc torcular ad uuarum expressionem ut et paleis exurendis, uinaceisque proiiciendis tempus adueniat, et fructibus recondendis celestis habitationis receptacula secreta succedant. Et alius angelus processit de templo, quod est in celo, et ipse habens falcem acutam. Item et alius angelus, habens potestatem super ignem. Qui habet falcem messoriam, ipse habet  et uindemiatoriam; et qui dixit messori: Mete, ipse et uindemiatori, uindemia. Unum est enim, et uno tempore fiet. Sed in messe et uindemia, sicut in agricultura et edificatione Ecclesie, figurata latitudo diuini sermonis ostenditur, cum Apostolus dicit : Dei agricultura estis: Dei edificatio estis. Et misit in torculari ire Dei magnum, et calcatum est in torculari extra ciuitatem, et manauit inde sanguis usque ad frenos equorum per stadia mille sexcenta. Dicendo ire Dei, sententiam hic pro ira Dei posuit, quam superbo dicit inflictam, quem etiam magnum uocat. Tu, inquit, humiliasti sicut uulneratum superbum, nam torcular, sicut Greca exemplaria continent, feminini generis posuit, et magnum masculini. Extra ciuitatem, extra Ecclesiam,  futura uidelicet discessione facta, foris erit omnis homo peccati calcatio. Hic torcularis uel tritura aree inutilia contexit, et imputribilia probat ut ignis uasa, et iustos tentatio tribulationis . Sanguis exiens usque ad frenos equorum, ultio usque ad rectores perueniens populorum. Cum enim persecutionis illate penas diabolus cum suis complicibus ceperit luere, sanguis sanctorum qui effusus est, usque ad eum principesque eius non incongrue dicitur peruenire, id est, equos illos per quos in persona hereticorum bella mouentur, et quecunque eorum sectantur errores. Sicut ante predicatum est, in sanguine peccasti, et sanguis te persequetur per stadia mille sexcenta, id est per quatuor omnis mundi partes. Quaternitas est  enim conquaternata, sicut in quatuor faciebus quadriformibus et rotis. Quater enim quadringenti mille sexcentos faciunt.



CAP. Xu.

Et uidi aliud signum in celo magnum et mirabile, angelos septem habentes plagas septem nouissimas. Instaurato rursus ordine, easdem plagas persecutionis nouissime narraturus, attentum fieri uoluit auditorem, dicendo: Signum magnum et admirabile. In septem plane angelis Ecclesiam figurari intelligimus, quoniam in illis indignatio Dei consummata est. Et uidi, inquit, uelut mare uitreum igni permixtum. Aquam uidelicet baptismi, igne sancti Spiritus consecratam, uel etiam quod ad ignis pertinet qualitatem, martyrio rubricatam. Hinc legimus: uasa figuli probat fornax, et homines iustos  tentatio tribulationis. Et super instantes uidi eos qui de bestia et imagine eius uictoriam ferrent. Super stantes, stabiles demonstrat in fide. Hos psalmus simili pene sermone describit, qui posteaquam dixit: Qui fecit celos in intellectu, spirituales scilicet designans, superne ueritatis serena intelligentia perfruentes, subiecit: Qui fundauit terram super aquas, super baptismum utique immobiles. Licet enim uideantur lacte nutriti, non tamen circumferuntur omni uento doctrine . Ideo et hic dicuntur de bestia eiusque imagine triumphare. Habentes citharas Dei. Laudibus corda dicata, et utriusque Testamenti consona ueritate canora, uel carnem ligno passionis extentam, ubi non tantum uocis sonus, sed  etiam boni operis signatur effectus. Propterea et tanti uiri Moysi interposuit mentionem, sicut Deus testimonium perhibens dixit : Seruus meus Moyses, qui fidelis est in omni domo mea. Et cantantes canticum Moysi serui Dei, et canticum agni. Plenius hic electorum intentionem expressit, qui dicunt ex corde: uiam iniquitatis amoue a me, Domine, et de lege tua miserere mei ; uel, Propter legem tuam sustinui te, Domine , hisque similia, ut istos quoque de fidelium numero intelligi uoluerit, ut pote uictorie memorate participes. In Moyse autem uetus, in Agni uero cantico nouum significatum est Testamentum, ut plenitudinem electorum ex utroque armatam, in utroque doceat exstitisse perfectam, dicentes: Magna et mirabilia sunt  opera tua, Domine Deus omnipotens, iuste et uere uie tue sunt, rex omnium gentium. Utriusque pagine Testamenti hoc nobis consona ueritate testantur, quia uniuerse uie Domini misericordia et ueritas . Omnium autem gentium rex hic aptius dicitur, quia non iam apud Iudeam tantum Deus notus, neque in solo adhuc uellere ros celitus uidetur influere , sed sicut Malachias dicit : A solis ortu usque ad occasum magnum est nomen meum in gentibus, et in omni loco sacrificatur et offertur nomini meo oblatio munda. Quod hic etiam sequitur: Quis non timebit et dabit claritatem nomini tuo? quoniam tu solus pius es, quoniam omnes gentes uenient, et adorabunt coram te, quoniam iusta iudicia tua manifesta sunt. Hec ex abundanti exponuntur, quippe  iam opere impleri cernuntur. Post hec uidi, et ecce apertum est templum tabernaculi martyrii in celo. Hic iam reserari dicit abdita testimoniorum arcana de Christo Ecclesiaque promissa. Et processerunt septem angeli cum septem plagis de templo. De Ecclesia, contra quam pars aduersa indesinentibus rebellauit insidiis, ideo dicit plagas procedere, siue pro defensione sanctorum, in quibus antea Dominus Christus contumelias sustinuit, sicut Paulo dicitur : Saule, Saule, quid me persequeris? siue quia sicut Petrus memorat , tempus inchoationis iudicii de domo Dei. Gemino siquidem modo homines certum est flagellari, ut aut peccata, sicut in Pharaone  Diuinitas iusta castiget; aut sicut in Iob exercitio ampliore uirtutis examinet .  Nec immerito ab eo dictum legimus : Probauit me Dominus sicut aurum quod transit per ignem; uias eius custodiui, et a mandatis labiorum eius non recessi. Angelorum autem numero uel plagarum, uniuersitatem consummationis arbitror presignari, sicut in Leuitico frequenter dicit: Et percutiam uos septem plagis. uestiti lintea munda et candida. Mortificatio assolet in linteo figurari. Unde si etiam in candore irreprehensibilia Dei iudicia cognoscantur, congrue in mundis linteis sensus putatur, ut mortificati hoc candore utantur, cum reuelata facie iudiciorum Dei gloriam speculantur . Et cincti circa pectora zonas aureas. In auro sapientiam poni, Scriptura teste, docemur, que dicit  : Accipite sapientiam sicut aurum. Et bene circa pectora, ubi etiam sacerdotale pectus legaliter sepe iubetur gestare logium, id est rationale, ut sibi mens bene conscia diuina non audeat reprehendere, sed laudare iudicia et illius auri fulgore alios quoque ad laudandum indubitanter hortetur. Et unum ex quatuor animalibus, dedit septem angelis septem phialas, plenas ire Dei uiuentis in secula seculorum. Superius septem angelos cum totidem phialis memorat, habentes orationes sanctorum; nunc autem plenas ire Dei dicit. Eedem quippe phiale et suauitates supplicationum, et iram suppliciorum continere dicuntur, cum a sanctis pro regni Dei aduentu funduntur, quando iudicia Dei non iam occulta sicut abyssus, sed aperta ut phiale, iustis  latura salutem, impiis uero predicuntur  inferre perniciem, sicut Apostolus dicit : Quia Christi bonus odor sumus in his qui salui fiunt et in his qui pereunt: aliis quidem odor mortis in mortem, aliis odor uite in uitam. Si enim de Domino nostro dictum est : Ecce positus est hic in ruinam et resurrectionem multorum, quid mirum si phiale iustis suauitatem prebeant, impiis autem plagarum irrogent ultionem, si tamen ipsas, et non alias hic debemus accipere? Et repletum est templum fumo de claritate et uirtute Dei. Illud in fumo significari puto, quod non ab omnibus iudiciorum Dei arcana penetrari queant, mentesque mortalium inflictarum consideratione plagarum caligent palpitantes: quas nunc statuit enarrare, et usque ad earum phialarum  exitum, fumum in templo asserit perdurare. Merito sequitur, Nec quisquam poterat intrare in templum, id est illud penetrale secretum, donec finirentur septem plage septem angelorum. Unde et psalmus : Hoc laborem, inquit, ante me, donec intream in sanctuarium Dei, et intelligam in nouissima. Aliter in fumo assolet significari confessio. Sicut enim fumus precedit incendium, sic flammam fidei et caritatis precedit confessio peccatorum. Propterea psalmus tales designans, dicit : Qui respicit terram et facit eam tremere, qui tangit montes, et fumigant. Respexit denique Dominus Petrum , et confessionum lacrymis diluit, quod negans pauore contraxit, ut iste sit sensus: Ne quisquam poterat intrare in templum, donec finirentur septem  plage, id est, nullus adhuc poterat dicere: Deambulabam in innocentia cordis mei in medio domus tue , et, Introduxit me rex in cubiculum suum , nisi qui omnia preterita reproborum actuum confessione curauerit delere commissa. Quoniam cogitatio, inquit , hominis confitebitur tibi. Ecce fumus et reliquie cogitationis solemnia celebrabunt tibi tanquam impetrate iustificationis secura laudatio. Itaque donec omnes plage finiantur, in lamentabili confessione Ecclesia demonstratur, et in illis quos diximus offense prioris penas luere fructuosas, et in illis quos meliore constituit cultu probari.



CAP. XuI.

Et audiui uocem magnam de templo, dicentem  septem angelis: Ite et septem phialas  ire Dei effundite in terram. Ineuitabilis hic diuine iussionis exitus reuelatur, sed etiam illa potestas quam diuinitus accipere Ecclesia specialiter meruit, iudicium irrogare damnandis, et absolutionem misericorditer dare conuersis. Et abiit primus, et effudit phialam suam in terram, et factum est uulnus seuum ac pessimum super omnes qui habent inscriptionem nominis bestie, et qui adorant simulacrum eius. Mortiferi uulneris qualitas ita sese habet, ut plus preualeat modicus, quem obtinuerit in corpore, locus ad inferendam mortem, quam residua corporis pars sana uel amplior ad seruandam hominis sanitatem. Et licet predicatio Domini nostri Iesu Christi, sicut credentibus salutis adiutorio, sic damnationis  testimonio cesset incredulis, potest omni corpori perditorum ex hac labe uulnus pessimum irrogatum intelligi, de Christo enim legimus : Ecce positus est hic in ruinam et resurrectionem multorum, et in signum cui contradicetur. Plus tamen gens Iudeorum, ex qua Antichristus traditur nasciturus , hoc uno peccato si quas habere possent legis iustitias, perdiderunt, et ipsi irremediabiliter perierunt, eo quod Christum sibi promissum suscipere noluerunt, ex quorum persona a fratre maiore dicitur patri : Ecce tot annis seruio tibi, et nunquam mandatum tuum preterii, et nunquam dedisti mihi hedum, ut cum amicis meis epularer, etc. Ille enim populus qui Agnum spreuit, tanquam dexteriora contemnens propter agnos ad  dexteram hedum amplexus est , ut pote in sinistram damnandus exorbitans, despiciens uidelicet Christum, suscipiens Antichristum. Ideo fortasse hic dicit: Factum est uulnus seuum ac pessimum super eos homines, qui habent inscriptionem nominis bestie, et qui adorant simulacrum eius, ut hoc uno uulneris reatu confusi, eterna iudicentur pena plectendi. De hoc peccato tanquam de ulcere pessimo Dominus dicit : Si non uenissem et locutus eis fuissem, peccatum non haberent, nunc autem excusationem non habent de peccato suo. Si opera non fecissem in eis que nemo alius fecit, peccatum non haberent, nunc autem et uiderunt et oderunt et me et Patrem meum. Hoc est irremediabile uulnus. uerum quia multos habebunt imitatione pessima sequaces,  ideo in fine dixit, super eos homines qui habent inscriptionem nominis bestie, ne de sola Hebreorum hoc putaretur gente dixisse. Nam sicut in bono per imitationem fidei gentes quoque filios Abrahe lex uocitat, non de eius carne nascendo, sed confitendo Christum de tribu Iuda a mortuis resurrexisse uictorem: sic in malo Iudeos ex gentibus sectatores credendum est habituros, qui Antichristum, qui de tribu Dan dicitur  nasciturus, suscipiendo atque sequendo, eorum notentur esse complices in nota criminis, quorum participes erunt in pena sempiterne damnationis. Et secundus effudit phialam suam in mare, et factum est sanguis, et omnis anima mortua est in mari. Aqua uersa in sanguinem,  facile est animaduertere de spiritualibus rebus sentire carnaliter, quo in illa prima plagarum, quas legimus  Aegyptiis illatas sine aliqua difficultate cognoscimus figuratum. Sed tunc aquas dulces in sanguinem dicit fuisse conuersas, siue flumina Aegypti, siue pluuiales, sicut quedam translationes ostendunt, dicentes: Et pluuiales aquas eorum in sanguinem, quod Greci quoque ebremata posuerunt. Hoc autem nunc in questionem uenit, quod isto loco in mare, id est in aquas amaras et salsas, secundam phialam dicit effusam. Et factum est, inquit, sanguis, et omnis anima mortua est in mari. Unde illos significari puto, qui in populo Iudeorum non solum spiritualem legem carnaliter sapere studuerunt, unde nec Christum in ea cognoscere potuerunt, Si  enim cognouissent, ait Apostolus , nunquam Dominum glorie crucifixissent; sed eo usque etiam sunt pondere meritorum adducti, tanquam secundo uulnere deterioris plage percussi, ut simulacrum bestie exoptent, et inscriptionem nominis eius habentes, Antichristum pro Christo adorandum existiment. Ideo fortasse hic in secunda phiala ponitur, quod in Exodo  in prima plaga contigisse describitur, ut pote de sterilibus aquis ad feculentiam insuper transierunt sanguinis, per quam omnem dicitur animam in mari, id est, in isto seculo, fuisse necatam, a toto partem, sicut: Non est qui faciat bonum, non est usque ad unum . Aperta quippe sterilitate notantur, de quibus dicitur: Sustinui ut faceret uuas, fecit autem spinas . Illi utique super quos sic  infirmata est lingua eorum, ut in sui condemnationem dixissent: Sanguis eius super nos et super filios nostros . Et tertius effudit phialam suam super flumina et fontes aquarum, et facta sunt sanguis. Ceteras concludit gentes generaliter, que sicut fuerant naturali errore preuente ac lutulentis desideriis implicate, adiecerunt de diuinis etiam carnaliter sapere, unde in fontibus intelligi possunt doctrine gentilium. Ideo dicit: Facta sunt sanguis, sicut etiam in Genesi: Non permanebit spiritus meus, inquit , in hominibus istis in eternum, quoniam caro sunt. In Sapientie quoque libro ait: Sanguine sordido turbati in redargutione; et quia sapere secundum carnem, ait Apostolus , mors est, et sapientia carnis inimica est Deo. Propterea de  huiusmodi hominibus, qui et talibus dicuntur peccatis offendere, et penalia rursus scelera notantur incurrere: Audiui, inquit, in laudibus Dei  uox personet angelorum. Et audiui, inquit, angelum aquarum dicentem: Iustus es, qui es et qui fuisti. Angelus aquarum, nuntius populorum interiore effectu diuinis laudibus concrepantium; et qui es pius, quoniam sic iudicasti, qui sanguinem sanctorum et prophetarum effuderunt, ideoque dedisti eis sanguinem bibere, quoniam digni sunt. Licet corporaliter et Iudei et gentes sanctorum sanguinem fuderunt, quem Dominus memorat exigendum, A sanguine Abel iusti, inquit , usque ad sanguinem Zacarie, filii Barachie: potest tamen etiam illius plaga cecitatis intelligi, ut et illi  cognoscantur sanguinem prophetarum fudisse, qui eis abutentes eorum sensus in aliud deriuarunt: quomodo si diceret, qui spiritualem legem carnaliter sapuerunt, iuste corruptioni carnis et sanguinis addicti traduntur, ubi et peccatum et pena cognoscitur peccatorum. Hinc Apostolus dicit , eo quod caritatem ueritatis non receperunt ut salui fierent, ideo mittet illis Deus operationem erroris, ut credant mendacio, et iudicentur omnes qui non crediderunt ueritati, sed consenserunt iniquitati. Et audiui aliam uocem, dicentem: Etiam, Domine Deus omnipotens, uera et iusta sunt iudicia tua. Hic etiam aliquid tale, quale in psalmis  sepe dicitur, Fiat, fiat. Hoc autem imitando debemus dicere, non exponendo sensum apertum  moras innectere. Et quartus angelus effudit phialam suam super solem, et datum est ei estum et ignem iniicere hominibus. Et estuauerunt homines estu magno, et blasphemauerunt nomen Dei habentis potestatem super plagas istas. Non solidatum est, sed ei angelo qui solem perfudit. Non autem hic gehenne putandus est ignis, neque ibi blasphemandi iam locus ulli relinquitur, quando damnatis infructuose tantum penitudinis tempus adueniet, ita ut dicturos lex memorat: Quid nobis profuit superbia? et diuitiarum iactantia quid contulit nobis ? Quocirca ignem hic et estum arbitror debere cognosci, quod diaboli corpus de stabilitate sanctorum irremediabiliter cruciabitur, et ad blasphemandum ipso estu excitati coguntur. Fortasse enim super sole dicitur, sole uidelicet  iustitie, tanquam de sole ablatiuo casu posuerit; sicut: Euigilabo super uerbum meum ut faciam illud , et Daniel: Queramus, inquit , misericordiam a facie Dei omnipotentis super sacramento isto, ut unde electi illuminationis percipiunt firmitatem, inde impii dicantur sumere incendium. Neque egerunt penitentiam, ut darent ei claritatem. Blasphemantium ipsa mors est, ut non se impietatis, sed Deum malint iniquitatis arguere: nec post plagas penitentiam agere, sed flagellati contumelias irrogare. Sicut enim uasa enea incendio grandi subacta, ab intimis exsiliendo scatentia foris ebulliunt, et sue capacitatis metas excedunt, sic et pars bestie in uasto resistens, cum Christi Ecclesiam infatigabili uiderint constantia dimicare, intolerabilis  inuidentie facibus inflammati, conceptum in corde incendium oris impuri exhalant blasphemiis, de hoc igne legimus: Zelus apprehendit populum ineruditum et nunc ignis aduersarios consumet. Et quintus angelus effudit phialam suam super sedem bestie, et obscuratum est regnum eius, et comederunt linguas suas pre dolore. Sedes bestie, uel regnum eius, tanquam iudiciaria potestas dicitur ideo obtenebrari, quia eterne felicitatis contenebrati letitia, cum bona presentia pro summa felicitate possidendo collaudant, et ueritatem in iniquitate detinent, linguas suas comedunt. Huic sensui psalmus  concinit, dicens: Quorum os locutum est uanitatem, et dextera eorum dextera iniquitatis, et . Iniquitatem in  excelso locuti sunt. Supercilio enim momentanee prosperitatis ut fumus elati, unde penitendo conuerti debuerunt, contenebrati letantur. Ducunt enim  in bono dies suos, et in puncto ad inferna descendent . Et sextus angelus effudit phialam suam super flumen illud magnum Euphraten et siccata est aqua eius, ut prepararetur uia uenienti regi ab oriente sole, id est Christo, de quo legimus: Ecce uir, Oriens nomen eius, cui uenturo ad iudicandum uia preparatur. Nomine porro fluminis Euphraten, sicuti mare, flumina, fontes aquarum, sol, thronus bestie, super que angeli suas phialas effudisse dicuntur, homines immundos designant. Et siccata est aqua eius, id est nichil in se iam prioris populi habebunt quod non igne congruat iudicii propinquantis,  sicut superius maturitate messem dicit aruisse, et uindemiam occurrisse, sic et hic tropice dicit aquam fluminis fuisse siccatam, nichil utique remansisse iam uiridium, sed totum diuini igne iudicii examinandum, quo uel impii consumantur ut fenum, uel sancti approbentur ut aurum. Et uidi de ore draconis et de ore bestie, et ex ore pseudoprophete spiritus tres immundos exeuntes in modum ranarum. Licet pro uariis passionibus uexationum uitiorumque cunctorum, diuersas qualitates maligni spiritus habere dicantur, nec immerito   hic tamen omnes tres propterea immundos posuit, quia unum diaboli corpus solitis compactum differentiis designauit, illam memorans quam maiorem obtinet potestatem, draconem inducens diabolum, bestiam Antichristum cum suorum doctoribus dogmatum. Unum ergo spiritum uidit, et pro numero partium unius corporis, tres dicit, ut omnis numerus perditorum, uno maligno spiritu agi proderetur. Fortasse enim idcirco et tam horrendam ranarum feditatem eorum comparans temeritati, subiunxit: Istis enim pseudoprophetis ranarum more tanquam animantibus coaccusatis nocte damnabiliter erroris latratu conuenit perstrepere. Rane enim et loco et uisu molestoque strepitu sic odibiles habentur, sicut diabolus cum suis agnoscitur abominabilis  ueritati, meritoque eterno iuste igne damnandi. Licet aperto simili tamen sermone beatus Apostolus loquitur, cum premitteret, dicens : Nolite iugum ducere cum infidelibus. Que enim portio iustitie cum iniquitate, aut que societas lucis ad tenebras? Que autem conuentio Christi ad Belial? aut que pars fideli cum infideli? Qui autem consensus templo Dei cum idolis? Ita et hic, cum de ore illorum immundum spiritum in modum dicit prodire ranarum, ac si diceret: Quid autem cenum compares celo quod conuenit habitationi ranarum tanquam horrendis pseudoprophete blasphemiis? Tantum distare asserens doctores ueritatis, quantum ranas ab hominibus sanctis, ut etiam qui idonei non sunt  eius fraudes potentia discretionis repellendas agnoscere, ranarum saltem horrore perculsi tales studeant deuitare, qui sicut rane ignaros impediunt, ne quieto deuotionis cultu percipiant ueritatem. Sunt enim demoniorum spiritus, inquit, signa facientes. Ipsi enim, sicut etiam magi Pharaonis , credendi sunt signa facturi. Nec immerito eorum meminit, facta mentione ranarum, nisi ministros Satane tunc quoque prediceret similia signa facturos, usque ad signum enim ranarum suis magi incantationibus ualere permissi sunt. Et exeunt ad reges totius terre contrahere illos in pugnam: non quod ex toto orbe ad unum locum colligant, sed quod unamquamque gentem in loco habitationis sue suis captam uelint superstitionibus militare. In diem illum  magnum omnipotentis Dei. Dies Domini pro locorum diuersitate debet intelligi. Aliquando enim pro toto tempore a passione Domini, qui futuri sunt ultimo iudicio condemnati, nunc congregari dicuntur, ac si diceret preparari. Aliquando diem Domini, diem iudicii oportet intelligi; aliquando persecutionis tempus: unde manifestum est, per totum tempus uite presentis huiusmodi homines congregari. Qui uenit subito sicut fur. Hinc Apostolus , sicut fur in nocte, inquit, ita ueniet. Beatus qui uigilat et custodit uestimenta sua, ne nudus ambulet, et uideat turpitudinem suam. Quicunque, inquit , in Christo baptizati estis, Christum induistis. Hec puto uestimenta immaculata hic commendari seruanda, ut nec iterato baptismate rescindantur, nec reproborum  respersa maculis inquinentur. In utroque enim preuaricatorum detegitur turpitudo, quam uigilantius perseuerans deuitat intentio. Et congregauit illos in locum qui uocatur Hebraice Armageddon. In alia recapitulatione interpretatus est locum, dicens : Congregauit eos in bellum quorum est numerus sicut arena maris. Et septimus angelus effudit phialam suam in ere, et exiuit uox magna de templo a throno, dicens: Factum est: Finitum est. Et facta sunt fulgura et uoces, et tonitrua, et terrena, et terremotus, et signa magna. Recapitulata eadem persecutione, commotionem incomparabilem memorat, in qua miracula et predicationes quidem dicit inesse; sed utrum a parte bonorum falsitati contradicentium, an a parte malorum illa signa que memorat,  perseuerent ad exercendum bonos et obdurandum malos, an ex utraque parte signa sibi altrinsecus uocant, non hic satis elucet sicut a Moyse et magis factum est Pharaonis . Si quid tamen horum sit, etiam signa, sicut terremotum, prenoscendum est, instante dubio, amplius incomparabiliter emicare. Et ciuitas illa magna in tres partes diuisa est. Ciuitas magna pro multitudine populorum et supercilio factus, quod immodicis ausibus ferebatur, que fiet in tres partes: unam gentilitatis, alteram in hereticis et in Iudeis, et unam tertiam que in falsis fratribus reprobatur, qui confitentur se nosse Deum, factis autem negant cum abominati sint et increduli, et ad omne opus bonum reprobi . Sequitur  namque: Et ciuitates gentium ceciderunt. Id est omne robur fiduciaque gentilium, et Babylon illa magna recordata sub conspectu Dei uenit. Confusam designat omnium multitudinem perditorum. Ut daret, inquit, ei de uino ire sue indignationis. Debite ultionis retributio malis reddi prescribitur. Et omnes insule fugerunt et omnes montes non sunt inuenti. Nomine insularum simul ac montium, Ecclesie figuratur cognitio propter stabilitatis eminentiam, quibus per Isaiam dicitur : In doctrinis glorificate Dominum, in insulis maris nomen Domini Dei Isrel. Itemque : Et erit in nouissimis diebus preparatus mons domus Domini super cacumina montium. Fuga hec quando malorum societas sic postremo fugietur, ut illa deinceps Ecclesie cum malis  non inueniatur confusa permixtio. Hinc Propheta : Fugite, inquit, de medio Babylonis, et saluate unusquisque animas uestras. Tunc autem Babylonia cadit, quando nouissime potestatem persequendi sanctos acceperit. Propterea ante ruinam exaltabitur  cor, et ante gloriam humiliabitur spiritus. Et grando ingens talenti ponderis de celo super homines ruit, et blasphemauerunt homines Deum propter plagam grandinis, quoniam magna plaga a grandine facta est. Iram ultionis in grandine ponit, de qua alibi legimus: Ira Domini sicut grando descendens. Ab hac se suos munire Dominus pollicetur, dicens per Apostolum : Qui eripuit nos ab ira uentura. Nec immerito talenti ponderis memorat, nisi quod diuini equitate iudicii pro diuersitatibus  culparum singulis infligatur. Talentum enim alterius apud Grecos, alterius apud Romanos quantitatis estimatione pensatur. uerum quia alia sunt peccata, alia flagella, alia utrumque, unde nunc disputare perlongum est, hic blasphemare Dominum propter grandinem, et peccatum cognoscitur et plaga peccati, qua sic impii secantur, ut nec correcti resipiscant, et ipsis plus deteriorati flagellis insaniant. Isaias denique dicit: Domine, tu iratus es, et ecce peccauimus .



CAP XuII.

Et uenit unus de septem angelis habentibus septem phialas, et locutus est mecum, dicens. ueni, ostendam tibi damnationem meretricis magne, sedentis super aquas multas. Simile quiddam de diabolo Isaias quoque ponit quem sub figurata persona principis  Babylonice predicit ruiturum : Quomodo cecidisti de celo, Lucifer, qui mane oriebaris? etc. Considerans Spiritus sanctus corpus omnium perditorum, quod diuersis quidem, sed congruis nominibus uocitat, uariis iam diu superbientem excessibus progredi, corrumpi flagitiis, erroribusque raptari, tantaque impietate seuire, ut mitibus etiam aduersetur, congrua petiturum circumscriptione depingit, meretricem uocans, quia relicto Creatore, demonibus se prostituit constuprandam. Magnam, propter immanitatem preuaricationis, per quam sanctis diutius insultabat. Super aquas multas, populos scilicet multos, cum qua fornicati sunt, inquit, reges terre, id est regna terrena superbe petentes.  Sic autem eam in reges et terrigenas diuidit, ut ex eis eam existere nouerimus. De uino fornicationis eius. Premissa uitiorum insinuant corruptelam, sicut enim uinum mentem extollit, sic libido uitiorum excecat nutabundos. Et duxit me, inquit, in desertum in spiritu. Desertum ponit Diuinitatis absentiam, cuius presentia paradisus est. In spiritu, quia spiritu possunt ista discerni. Et uidi mulierem sedentem super bestiam coccineam. In cuius eam potissimum sermo diuinus specie subornaret, nisi mulieris, a qua initium peccati, et propter quam, ut scriptum est , morimur omnes? Super bestiam sedere dicitur, ut pote de qua fastu presumptionis extollitur. Coccineam, cruentam bestiam, ut dictum est, corpus agno contrarium, in quo nunc diabolus, nunc  caput uelut occisum, nunc eius accipiendus est populus, quod totum Babylon est, id est confusio. Coccineam itaque impietate cruentam, et corruptionibus tanquam sanguinibus debriatam, plenam nominibus blasphemie, cum plus sit opere perficere blasphemiam quam uocari blasphemus, hic tamen etiam eam in pleno dicit abundare nominibus, ut nequaquam eius putetur deesse excessibus. Et quia aliud est peccare Deo, aliud est peccare in Deum, qui blasphemat, ampliore in Deum reatu delinquit. Habentem capita septem et cornua decem. Persecutione nouissima properante, decem reges futuros sancti quoque Danielis prophetia testatur . Hos nunc in septem capitibus et decem cornibus bestie hic liber sepe designat, super quos ideo superius etiam diademata  esse dicit, quod regnis omnibus interemptis, soli poterunt in toto orbe regnare. Deuictorum quippe signa regnorum diademata, ut tropea superbis dicit preferri capitibus. Propterea autem septem capita septem montes, per sapientie sensum monet consequenter intelligi, ut Romam que super septem montes presidet significans, omni quod orbe monarchie prefuit dominatu, ad istorum regnum similitudinem adduxisset, et in Rome nomine totius regni potentiam figuraret. Septenario enim numero uniuersitatem uoluit ipsius dominationis ostendere, eo quod ex ternario et quaternario, id est ex impari et pari tanquam ex diuerso confectus, uniuersitatem insinuet, sicut satis superque iam dictum est, quod de septem Ecclesiis in bono premisimus figuram, cum una  Christi Ecclesia prenuntiatur orbem possessura terrarum, cum nunc idem numerus ex aduerso in istis quos memorat septem capitibus uidetur apponi, in quibus significata uniuersitate potentie fore dicitur principari, et in bono enim, et in malo septenarium numerum frequenter poni sancta Scriptura testatur. Nam cum Spiritus sanctus pro septenaria operatione. Isaia propheta testante , septiformis esse credatur in bono, spiritus etiam nequam septiformis sepius designatur. Et quoniam horum monarchia regnumque Christi Ecclesia contraria frequenter opponitur, non solum aperta oppressione potentie fideles impugnat, sed etiam sub mentita specie ueritatis illaqueare desiderat, manifestam eius potentiam  in decem cornibus, uerisimilem fraudem in septem capitibus designauit. Propterea et uehemens eadem persecutio futura predicitur, in qua et ars fallendi potentie suffragatur; et quod simulationi deerit potestate suppletur. Huius prestigia fraudis superius memorat, dicens: Et unum caput ex capitibus septem quasi occisum fuerit ad mortem, et plaga mortis eius curata est, id est, ex uniuerso potentatu secularis regni Ecclesie contrarium est unum caput, id est Antichristus, qui se pro Christo uult suscipi, asserens se quasi mortuum reuixisse, cum incautos que rit a Christo, qui uere mortuus est et resurrexit, impie separare. De hoc etiam premiserat quod ei draco, id est diabolus, uirtutem suam et dederit et thronum et potestatem magnam: idcirco et plenam  dicit nominibus blasphemie. Deterior autem inueniri non potest blasphemia, quam ut contrarius Christo, quod et nomen eius Antichristus indicat, se uelit haberi pro Christo, ut quos non potest uiolenter terroribus frangere, adumbrata studeat ueritate seducere; et apertum declinantes errorem, uerisimilem incurrere addicat falsitatem. Hanc Dominus pestem in Euangelio docuit precauendam, hec dicens : Cum immundus Spiritus exierit ab homine, ambulat per loca inaquosa, querens requiem, et non inuenit, et dicit: uadam ad domum meam unde exiui; et tunc uadit et assumit secum septem alios spiritus nequiores se, et intrantes habitant ibi, et fiunt nouissima hominis illius peiora prioribus. Nonne de uno spiritu immundo superius  loquebatur? Cur alios septem nequiores se dixit, nisi quia septiformis immundus spiritus agnoscitur, ut etiam latentibus malis nequior septempliciter inueniatur? Et ut quod dicimus plenius lucescat, intentum decet esse lectorem. Spiritus bonus, spiritus sapientie, cui contrario malus opponitur spiritus insipientie; alter peior, simulatio sapientie. Spiritus bonus, spiritus intellectus, malus autem spiritus stultitie; alter peior, simulatio discipline. Spiritus bonus, spiritus consilii, malus autem spiritus imprudentie; alter peior, simulatio prudentie. Spiritus bonus, spiritus fortitudinis, cui opponitur malus aperte ignauie spiritus; alter peior, infirmitas fallens obumbratione uirtutis. Spiritus bonus, spiritus scientie, cui contrario malus spiritus ignorantie,  nequior autem usurpatio scientie. Spiritus bonus, spiritus pietatis, malus uero spiritus impietatis; alter peior, false pietatis obtentus. Spiritus bonus, spiritus timoris Dei, cui contrarius est spiritus temeritatis; alter peior, dolus ficte religionis. Idcirco ad ostendendam simulationem partis aduerse, hic paulo latius uoluit demorari, ut hec expositio ad multorum nobis locorum proficiat intellectum. Hanc omnifariam persecutionem in potentatu uel fraudulentia futuram Apostolus quoque denuntiat dicens : Tunc reuelabitur ille iniquus, quem Dominus iehsu interficiet spiritu oris sui, et destruet illustratione aduentus sui eum, cuius est aduentus secundum operationem Satane in omni uirtute et signis et prodigiis  mendacibus, et in omni seductione iniquitatis, in his qui pereunt, uirtute potentiam, seduction hypocrisin mendacii significat. Circumdata purpura et coccino. In purpura succus simulati regiminis, in cocco cruentus impietatis habitus demonstratur, et curata auro et lapide pretioso et margaritis, id est omnibus illecebris simulate ueritatis, quam in illis spiritibus nequam satis ante expressimus. Quid sit denique intra hanc pulchritudinem exponit, dicens: Et habebat poculum aureum in manu sua plenum abominationum et immunditie fornicationis totius terre. Aurum ergo hypocrisis, quia, sicut Dominus dicit: Foris quidem parent hominibus quasi iusti, intus autem pleni sunt omni immunditia. Et in fronte eius nomen scriptum sacramenti: Babylon mater fornicationum  et exsecrationum totius terre. Ne superstitio erroris palam falleret ueritatis incautos, ex titulo frontis sciat esse sollicitos. Et uidi mulierem illam ebriam factam de sanguine sanctorum, et de sanguine testium Iesu Christi. Competenter eam largitas diuini sermonis intus insanientem ostendit. Et miratus sum cum uidissem eam miraculo magno. Et dixit mihi angelus: Propter quid admiratus es? Ego tibi ostendam sacramentum huius mulieris, et bestie que portat eam, que habet capita septem et cornua decem: Bestia quam uidisti, fuit, et non est, sed ascensura est ex abysso, et in perditionem uadit. A mundi exordio duarum ciuitatum exortus ac series hactenus currere sacris litteris edocetur, quarum est una Dei, altera diaboli: que hic bestia designatur: tanquam totum  corpus omnino malorum. Et ideo dicit, fuit, et non est; quia decedentium et succedentium sibi generationum ordine supplendum exstruitur. Idcirco sequitur: Et ascensura est de abysso, et in interitum uadit. Diuino enim iudicio, occulto quidem, sed iusto peragitur. Hinc psalmus : Iudicia tua abyssus multa. Siue quod de cordibus proditura sit impiorum. Unde psalmus : Abyssus abyssum inuocat. Et admirabuntur omnes inhabitantes terram, quorum non sunt scripta nomina in libro uite Agni qui occisus est, ab origine mundi, uidentes bestiam que erat et non est, et uentura est. Eosdem ipsos ponit ex quorum membris damnandum corpus exstruitur, sed si nomina faciunt ambiguitatem. Idem namque in epistola sua cum singulari numero diceret, Sicut audistis  quia Antichristus uenit, nunc autem Antichristi multi sunt. Et post paululum, Ex nobis exierunt, sed non fuerunt ex nobis: nam, si fuissent ex nobis, permansissent utique nobiscum. Ideo non sunt in libro uite eorum nomina scripta, ipsi ergo quos finis mundi inuenerit uiuentes, sue damnationis experientes interitum, sera cogitationum mirantur non ipsum Christum fuisse quem putabant, obumbrata bestie seductione decepti: sed Christum nostrum, quem iudicem profecto sentient iustissime condemnati. Sequitur: A constitutione mundi. Sicut nouit Dominus qui sunt eius, quibus etiam se dicturum promisit: uenite, benedicti Patris mei, percipite regnum, quod uobis paratum est a constitutione mundi  ; ita et qui non sunt eius, non habet scriptos in libro uite a constitutione mundi, incognitos et a longe prescitos eterni ignis est supplicio damnaturus, qui paratus est diabolo et angelis eius. Excelsus enim Dominus et humilia respicit, et alta a longe cognoscit : Inde dicit : Et non noui uos, discedite a me, operarii iniquitatis. uidentes bestiam que erat et non est. Et hic est sensus, qui habet sapientiam. Illa septem capita, septem montes sunt super quos mulier sedet, et reges septem sunt. Aliter frequenter diximus in unaquaque specie genus ostendi. Nam quod est omnis bestia, hoc septem capita. Denique capita et septem montes esse dicit, et septem reges, id est uniuersam malorum partem que in prepositis tanquam in regibus  constat et subditis. Qui ideo uocabulis uariis nuncupatur, propter diuersitatem actionum, que ui premit et fraude decipit, quando lubricis mentibus serpit rerum sensibilium oblectationibus interceptis: sicut scriptum legimus : Intrauit mors per fenestras uestras, quod proprie ad quinque partitum sensum arbitror redigendum, uisum, auditum, gustum, odoratum et tactum, unde Dominus illi Samaritane mulieri dicit : Quisque enim uiros habuisti, et nunc quem habes, non est tuus uir. Quod ibi uiros, hoc hic reges intelligas, quorum tanquam regimine humane uite primordia regi atque administrari cognoscimus, que nobiscum bestie uidentur habere communia. Ad quod ibi sequitur: et nunc quem habes, non est tuus uir, non legitimo  eam uti uiro designans, id est errore, hoc hic positum iam dixit: Quinque ceciderunt, unus autem superest. Quod autem dicit, alius autem nondum uenit, residuam eiusdem mali corporis partem decidenti successuram generationi, eodem maligno spiritu designat similiter possidendam, quem septiformem constare premisimus. Quinque autem quos cecidisse, et unus quem superesse dicit, et alius quem uenturum esse nuntiat, septem faciunt, et cum uenerit, inquit, oportet illum breui tempore manere. Et bestia que fuit et non est, et ipsa octauo loco est, cum sit ex septem, et in perditionem ibi. Hunc quem octauum dicit, ne alterius generis existimares, subiecit: Ex septem est, et in perditionem ibit, ut et eiusdem generis maligni eum ostenderet, et septenarium numerum  excedendo illos nequiores in hypocrisin designaret. Sicut enim prefato Domini testimonio de uno spiritu immundo loquens septem memorans, repente subiecit, dicens : Assumit secum septem alios spiritus nequiores se: sic nunc a septem inchoans, alios septem in uno eiusdem generis, id est octauo uoluit designare. Propterea dicit: Ex septem est, et in perditionem ibit, et [ut] eadem pena unius generis meritum perduceret, nec immerito dicit ex septem est, quem octauum quoque numero ponit, et subiecit, et in interitum uadit. Futuro iudicio omnem malorum dicit finiri nequitiam. Et dicit qualiter: Et decem cornua que uidisti, decem reges sunt, hi regnum nondum acceperunt. Ipsum seculi regnum omne designat, quod sicut paulo ante,  in regibus subiectisque describit, sed potestatem regni una hora accipiunt cum bestia. Horam hic pro tempore accipi, exemplo docetur et sensu, a passione scilicet Domini ex quo apostolica uoce clamatur: Nouissima hora est. Quandiu ergo, quod futurum est, consumentur, dicit eos regnum necdum accepisse; quia licet nunc quoque plurimis dominetur, acrior tamen erit gloriationis eius insana potentia, cum etiam signis deceperit plurimos. Hi omnes unam sententiam habebunt et uim et potestatem suam bestie tradent. Quod superius ait cum bestia, hoc nunc apertius, potestatem suam bestie tradent, illi scilicet capiti, quod quasi occisum simulate reuixit, pari consensu omnem sue intentionis deferent cultum et exhibent famulatum. Hi aduersus Agnum pugnabunt,  et Agnus uincet eos, quoniam Dominus dominorum est et Rex regum. Cum partis aduerse describeret potestatem, aptius hic Agni uictoriam predicauit, quem in suis triumphare designans, adiecit: Et qui cum eo erant electi et fideles et uocati. Bene premisit electi, propter quod Dominus dicit : Multi enim sunt uocati, pauci uero electi. Et dixit mihi: Aquas quas uidisti super quas sedet meretrix illa, populi et turbe iniquorum et lingue sunt. Aquis populos sepius figurari, hic facile perdocetur, decem uero cornua que uidisti et bestiam, odio insectabunt meretricem, et desertam et nudam facient illam. Quomodo si diceret, corruptiones carnalium desideriorum quas nunc uelut ipsam diligunt, eis in odium uertuntur, cum circa finem se ineuitabili iudicio  damnandos agnouerint, manifestamque Agni uictoriam uiderint, bestiam proinde in partes diuidi: quod gemino modo intelligi potest, siue quia sicut legimus : Inter superbos semper iurgia sunt; siue quia omnis qui diligit iniquitatem, odit animam suam  . Qui enim sibi nequam, cui bonus erit ? et carnes eius deuorabunt, et ipsam igne cremabunt. Quomodo si ex persona Ecclesie angelus diceret, illi nocentes qui in me insurgunt ut edant carnes meas , suas manducabunt, et igne cremabunt postea quam eorum excessibus Deus ad iracundiam prouocatus, desolauerit mundum, ut ipsis proprie blasphemiis hanc uastitatem angelus successerit, ipsos dicit facere quod in ipsis iure contigerit. Deus enim in cordibus eorum iniecit, ut perficiant quod illi placitum est, et esse illos in consensu et metu, et tradere bestiam regnum donec consummentur uerba Dei. Quod Apostolus dicit , tradidit illos Deus in reprobum sensum, ut faciant que non conueniunt, hoc etiam nunc dicitur: Dominus enim  in cordibus eorum iniecit ut faciant quod illi placitum est. Placet enim Deo iustitia, per quam nouimus impiis irrogare uindictam, et ut qui regnum suum bestie dederint, penas cum ea iustas exsoluant donec sermones Dei consummentur, qui uidelicet in iudicio misericordiaque consistunt, uniuerse enim uie Domini misericordia et ueritas . Et mulier quam uidisti, ciuitas magna est, que habet regnum super reges terrarum. Illa ipsa est quam corruptionibus carnis et sanguinis debitam, mundanaque regni premisit floruisse potentia. Que cum ex ipsis regibus constet, super eos ipsam dicit regnare, more suo unam diuidens, eam demque per partes, tanquam a genere ad speciem, in muliere, in ciuitate, in regibus, super hanc uerba Domini complebuntur,  cum et misericorditer redemerit suos, et iuste damnauerit contumaces. Ubi autem consummationis mentio, ibi eadem huius libri fiat opportuna conclusio.



LIBER QUINTUS.



CAP. XuIII.


Et post hec uidi alium angelum descendentem de celo, habentem potestatem magnam, et terra illuminata est a claritate eius. Destructione mundane sapientie, quam Iericho quoque destructa significat. Sed de terreni ruina regni dicturus, magnam dicit  hunc habere angelum potestatem, ut puto contra fortem uenisse insinuans fortiorem, et ad bellandum uenire similem: obumbransque sapientie mundane uestigium, ueram nunc sapientie lucem uenisse testatur, que sapientibus mundi terrenisque regibus sue uirtutis in robore fidentibus, se et uirtute et scientia monstraret inuictam. Et terra illuminata est, inquit, a claritate eius. Et exclamauit uoce magna, et forti, dicens: Cecidit Babylon illa magna, et facta est habitatio et refugium demoniorum, et omnis spiritus immundi, et omnis bestie immunde, et omnis auis immunde et odibilis. Aduentum Domini nostri Iesu Christi, quem magni consilii angelum in Isaia legimus , significari puto. Qui in primo aduentu, dicens : Agite penitentiam, appropinquabit  enim regnum celorum, ipsius secularis potentie molimina destruebat. Illuminata est autem terra a claritate eius, quia ipse est lux uera que illuminat omnem hominem uenientem in hunc mundum . Quod autem sequitur, potest permouere  legentem, dicit enim: Et facta est habitatio et refugium demoniorum, etc. Si enim cecidit, quomodo demonibus et spiritibus immundis ac uolucribus inhabitatio et refugium dicitur exstitisse? nisi quia multa transgressionum immanitate cadendo dignam se demonum habitationi prebuerit, in parte utique sui salubri conuersatione destructa: et que in huius seculi mare contra fidem Christi ualidis persecutionum fluctibus insurgebat, terminis nunc arctioribus gemit frenata, et in modum utris fremit inclusa. Hinc in psalmo canimus : Congregans sicut in utre aquas maris, ponens in thesauris abyssos. Nam que dudum a Christianis timebatur, ipsa nunc metuit Christianos, cum eorum priuilegio religiosorum quoque lata principum decreta  militare conspiciunt. Residua tamen pars eius facta est habitatio et refugium demoniorum, quo circumquaque et in melius edificanda destruitur, et in superbis deiecta confringitur, iureque destructa ruisse narratur. Nam et per uolucres spirituales nequitias significari, ille quoque libri Geneseos locus affirmat, ubi inter diuisiones carnium irruentes aues Abraham dicitur abegisse . Quia de uino ire fornicationis eius liberunt omnes gentes, et reges terre cum ea fornicati sunt, et mercatores terre de potestate deliciarum eius locupletati sunt. Tria hic uitiorum nominat genera, totidemque preuaricationum personas inducit: auaritiam, que iuxta Apostolum idolorum seruitus dicitur ; lasciuiam, in nomine fornicationis : et in deliciis  gastrimargiam, quam Dominus cauendam premonens, dicit : Non grauentur corda uestra in crapula et ebrietate. Et reges terre, inquit, cum ea fornicati sunt. Auaritia enim in eo quod dicit, mercatores locupletati sunt, licet quidam hic diuitias peccatis non facultatibus  existimare maluerint, gentes permixtam uulgi ignobilis multitudinem designauit, reges uero, qui inter eos temporaliter uidentur excellere, mercatores, qui terrenis lucris inhiantes, pro abundantia temporali suas infelici mercatu animas commutant, contraria doctis Domini peragentes, qui dicit : Quam dabit homo commutationem pro anima sua? Et audiui aliam uocem de celo dicentem. uocis celestis auditus ille est, quos presciuit et predestinauit conformes fieri imaginis Filii  sui ; et, Nouit Dominus qui sunt eius ; et his similia. Sequitur denique: Exi de ea, populus meus, ne particeps sis delictorum. Hucusque ad primum mihi pertinere uidetur aduentum, quando usque ad finem seculi sic permixtos sibi boni tolerant malos, ut pro eis nec bonos existiment deserendos, nec ipsos noxia imitatione sectandos. Sic enim et illud propheticum adimpletur : Exite de medio eorum, et immundum ne tetigeritis, cum non utique discessu corporis, sed discessu nequissime uoluntatis rectus non commisceatur prauis. Sequitur: Et ne perstringaris plagis eius, quoniam delicta eius usque ad celum peruenerunt, et meminit Dominus Deus iniquitatum eius, et ideo reddit ei duplicia, et in quo populo miscuit, duplum remixtum  est ei: et inquantum se clarificauit, et deliciarum habuit, intantum datur ei cruciatus et luctus, quoniam dicit in corde suo, quia regina sum, et uidua non possum esse, nec luctum uisura sum. Propterea una hora uenient plage eius, mors, et luctus, et fames, et igne cremabitur, quia fortis est Dominus qui eam iudicabit. Hec omnia secundo quidem aduentui futura creduntur conuenire, quando examine supremi iudicii societas impiorum exclusa, retributione iusta plectetur, ut qui temporaliter peccauerunt, in perpetuum puniantur. Hoc est enim quod ait: Reddite ei duplicia, et duplum remixtum est, ut qui transitoriis deliciis fruebatur, eternis crucietur tormentis. Et nis usuris liberare suos Christus psalmo precinitur  : Ex usuris et iniquitatibus, inquit, redimet animas eorum. Illi uero igne insuper perpetuo comburi dicuntur, fame affligi: tunc utique quando illi qui nunc esuriunt sitiuntque iustitiam , saturitatem percipient incorruptam. Mori uero, eo quod eos deserat Deus. Sicut enim anima discedente moritur corpus, sic anima, Deo deserente, mori credenda est. Luctus porro illis est, quem Christus in Euangelio dicit : ue uobis qui ridetis nunc, quoniam lugebitis et flebitis; ab his plagis suos uolens Deus indemnes ostendere, dicit: Et ne perstringaris plagis eius, ac si diceret: Quorum uoluntatem conuersi habere noluistis in peccatis similem, parem non recipietis ultionem. Neque enim uiribus nostris easdem possumus plagas euadere, cum nobis  hoc solo Dei beneficio concedatur. Sed rectum ordinem tenens Spiritus sanctus, uoluit declarare illos, qui in pietate in corde  non captiuantur, assensu nullatenus impiorum perstringi tormentis. Iustorum enim anime in manu Dei sunt, et non tanget illos tormentum malitie . Sic autem hec que tunc futura sunt circumscribit, ut opera expresserit inferenda, que supplicia non tamen seculi huius putanda sunt, finalia mox finitura curricula, sicut ex subsequentibus approbatur. Nam et Dominus contritionem mundi predicens, subiecit : Sed non statim finis. Et flebunt et plangent se reges terre qui cum ea fornicati sunt, et in deliciis conuersati, cum uiderint fumum incendii eius, et de longinquo stantes propter metum pene eius, dicentes: ue ue, ciuitas illa Babylon, ciuitas  illa fortis, quia una hora aduenit iudicium tuum. Et mercatores terrarum flebunt, plangentes eam, quoniam merces eorum nullus mercabitur. Quomodo sit certum, eamdem Babyloniam diuersis significari uocabulis, et siue ex regibus terre, siue ex gentibus, siue ex mercatoribus existere, si ipsa succensa illi dicuntur a longe consequenter stare, eamque non communem dolendo cruciatum, sed libera consideratione miserabiliter deplorare, nisi quia, ut premisi, aut non hic omnimodum iam finem mundi debemus accipere, sed diminutionem rerum humanarum et contritionem gentium diuersarum? Secularium quippe diuitiarum pompam dicit auferri, per quam prauis uoluntatibus adimplendis circumfluens carnalium deliciarum opportuna, quodammodo importunitatem suffragabatur  occasio. Qua sublata per defectum et desolationem diuinis modo iudiciis irrogata, certi superstites aliorum perhibentur interitum plangere. Ideo dicuntur a longe stare et metu pene similis formidare. Fortassis enim ad hoc pertinet, quod fumum incendii uidere dicuntur tanquam specimen ignis eterni. Fumus enim futuris dat flammis indicium. Enarrat proinde si qua humanis usibus necessaria, si qua secularibus nouit utilitatibus a cupidis atque carnalibus magnopere concupisci, sed et illa que notissimis quinque sensibus carnis delectabiliter nouit hauriri, eaque pronuntiat defutura, hoc modo: Merces auri et argenti et lapidum pretiosorum et margaritarum et serici. Hucusque utilitate locorum , et purpura  coccinee, et uestis et omnis ligni cedrini et omne uas eburneum de pretioso ligno, et ere, et ferro, et marmore. Hucusque etiam ad sensum pertinentia memorat oculorum. Idem quod ad olfactum pertineat, sequitur: Et cinnamomi, et incensum, et unguentum. De unguento etiam tactum interserit: et thus, inquit. Proinde que ad gustum rediguntur et usum adiecit, dicens: et uinum, et oleum, et triticum. Iumenta porro et pecora, et equorum, et rhedarum uehicula atque mancipia, et diuersi generis animalia utilitatis causa ponit. Pomorum quoque tuorum, inquit, concupiscentia anime abiit abs te. Hoc quoque ad aspectum redegit et gustum. Et omnia illa pinguia et clara perierunt abs te, nec iam ea ultra inuenies, mercatores tui quoque, qui diuites facti sunt  ab ea longe stabunt propter timorem pene eius, flentes et plangentes, et dicentes, ue, ue illa ciuitas magna, uelata purpura et byssino et coccino, et culta auro et lapide pretioso et margarita, et una hora exterminate sunt tante diuitie. Horam hic pro tempore poni, multorum testimoniorum probatur iudiciis, et omnis gubernator, et omnis per mare nauigans, et naute et qui morantur in mari, longe stabunt: uidentes fumum incendii eius, dicentes: Que similis ciuitati huic magne? Et super capita sua mittentes puluerem, id est, principum suorum faciem exprobrantes, a quibus seducti periebant, clamabunt flentes, et lugentes, et dicentes uoce magna: ue, ue ciuitas illa magna, in qua diuites facti sunt omnes, qui habent naues in mari de claritate eius, quia una hora exterminata  est. uerum quia multos ex hac contritione nouimus sepe compungi, si ad eorum personam ea loca quibus permonemur, redigi debent, non inconuenienter accipitur, id est, longe stabunt et clamabunt, uidentes fumum incendii eius, ut longe sit non cum perditis cadere, sed subita potius conuersione stabilitatem accidere, propterea suo Domino stat aut cadit, quod non corporaliter stare, sed animi debet intelligi stabili in fide conuersio; ut et quod se plangere dicuntur aliis pereuntibus, ipsi intelligantur penitentiam gerere fructuosam. Hinc enim Apostolus dicit : Cum mortui essetis delictis et peccatis uestris, in quibus aliquando ambulastis secundum seculum mundi huius, secundum principem potestatis eris huius, spiritus qui  nunc operatur in filiis diffidentie, in quibus et nos omnes aliquando conuersati sumus in desideriis carnis, facientes uoluntates carnis nostre et cogitationum, et eramus natura filii ire, sicut et ceteri, uel his similia. Secundum hec, inquam, Apostoli dicta, potest hic locus conuersorum personis aptari. Non enim quis inueniri potest bonus, qui non prius fuerit malus. Hinc psalmus : Preuaricatores reputaui omnes peccatores terre; fortasse enim inde hic sequitur: Exsultate super eam, celi et sancti, et apostoli et prophete. Tanquam isti conuersi super iudicio Dei delectati gaudeant, quoniam iudicauit Deus, inquit, de ea iudicium uestrum. Et sustulit angelus fortis lapidem ad magnitudinem mole magne, et misit in mare,  dicens: Hoc impetu demolietur Babylon illa magna, et amplius non inuenietur. Nouimus Dominum in Euangelio dixisse : ue mundo ab scandalis, et subiecisse: ue homini per quem scandalum uenit; utilius est illi si lapis molaris imponatur circa collum eius, et proiiciatur in mare, quam ut scandalizet unum de pusillis istis, significans auctores scandali tali pena plectendos. Ubi non de solo scandalo litis puto accipiendum, sed de omni specie peccatoris frequentat, secundum illam regulam quam sancta Scriptura, siue Domino dicente : Si scandalizauerit te oculus, pes, manus, siue Paulo apostolo : Quis scandalizatur, et ego non uror? Cui sensui psalmus  concinit, dicens: Per diem sol non uret te, neque luna per  noctem, ubi cum etiam male credulitatis de Christo et Ecclesia, id est de sole et luna intellectus admittitur, uel de peccatis aduersitatis et prosperitatis, quod ad lunam referendum est, uel ad solem, omnes tanquam in genere transgressionum species nomine scandali uidentur includi. Quod hic quoque auctoris scandali, id est totius peccati ad modum mole mergendus insinuat. Lapis uero molaris hic pro peccatorum pondere, que ex rebus temporalibus contrahuntur poni mihi uidetur. Molam enim in secularium rerum circuitu poni Dominus docet, cum dicit: Due molentes in mola. Et uox citharedorum, et musicorum, et symphoniacorum, et tubicinum, iam non audietur in te. De illis quinque sensibus sonum distulerat, quem nunc satianter expressit, quem etiam  inter alia de modo auferri predixit, ac si diceret: Quidquid uisu pulchrum, auditu canorum, tactu blandum, odoratu suaue, gustu delectabile, de seculo transiturum est. Et ne his contentos esse siuisset, adiecit etiam de his que ad usum humane uite pertinent, dicens: Neque ullus artifex ullius artis inuenietur in te amplius, et uox mole non audietur in te, iam neque lumen lucerne lucebit tibi, et uox sponsi et sponse non audietur in te amplius. Et dicit quo merito: quia negotiantes tui fuerunt magistratus terre, quia maleficiis in tuis exerrauerunt omnes gentes. Ac si diceret: Quia in uita tua male usa es temporalibus bonis, et ipsis iuste ultra fraudaberis, et penis eternis damnanda restringeris. Et in te sanguis prophetarum et sanctorum inuentus est, et omnium occisorum  super terram. Hic apertius declaratur, totum in una ciuitate Babylonie corpus diaboli de suis excessibus increpari. Neque enim in qua ciuitate prophetas, in eadem nouimus occisos martyres, quantum attinet ad loci significationem, cum tamen una sit ciuitas impiorum societate. Sequitur.



CAP. XIX.

Post hec audiui uocem turbarum ingentium clamantium uoce magna in celo, dicentium: Alleluia. Salus et claritas Deo nostro, quoniam uera et iusta sunt iudicia eius, quia sic iudicauit de meretrice magna, que corrupit terram per fornicationem suam, et uindicauit sanguinem seruorum suorum de manibus eius. Et iterum dixerunt: Alleluia. Simile quiddam in Euangelio Dominus testabatur, dicens de  huius corporis persona iustorum generaliter sanguinem exigendum: A sanguine, inquit  Abel iusti usque ad sanguinem Zacarie filii Barachie, populorum scilicet et sacerdotum insinuatam complectens breuiter summam. Ideo et ibi et locum memorat, quem occidistis, inquiens, inter templum et altare, templum ad populum, altare ad sacerdotes redigens. Quod autem iterum dixerunt, Alleluia, Ecclesia Deum super iudiciis eius indesinenti affectu collaudat. Alleluia enim dicitur, laudate Dominum. Sequitur de illa meretrice: Et fumus de illa ascendit in secula seculorum. Ecclesia scilicet perseuerante in illius laude letitie, perditionis fumus permanet impiorum. Sicut enim fumus ignis initia, sic igne perseuerante fumum dicit inesse. Horum specimen bonorum atque malorum,  in paupere et diuite Dominum arbitror figurasse . Et prostrauerunt se uiginti quatuor seniores et quatuor animalia, et adorauerunt Deum sedentem in throno. Ecclesiam memorat. Sequitur, dicentes: Amen: id est, uerum, fideliter. Et uox exiuit de celo, dicens: Laudate Deum uestrum, omnes serui eius, et qui timetis Deum, pusilli et magni. Cum hoc imperat faciendum et memorat factum, illius rei dedit indicium, quod suorum laudem placitam susceperit electorum, approbans scilicet premissam, indicensque perpetuam. Magni autem sunt in Ecclesia, de quibus Apostolus: Sapientiam, inquit , loquimur inter perfectos. Et Dominus : Qui docuerit, inquit, sic homines, magnus uocabitur in regno celorum. Pusilli, de quibus dicit :  Tanquam paruulis in Christo, lac uobis potum dedi, non escam. Et audiui uocem tubarum magnarum et quasi uocem tonitruum fortium, et quasi sonum aquarum multarum dicentium: Alleluia. In tubis illa predicatio designatur, quam Isaias dicit : Clama, ne cesses, quasi tuba exalta uocem tuam, in qua predicatione insinuatur etiam diuini formido iudicii; hanc puto nomine significari tonitrui, quoniam hominibus congruunt. Idcirco aquis multis populos certum est solite figurare, qui Deum laudant, dicentes: Alleluia; Ecclesia itaque cum et predicat et metuit et laudat, cum tremore, sicut legitur, exsultat: Seruite Domino in timore, et exsultate ei cum tremore. Quoniam regnauit Dominus omnipotens. Recte hic omnipotentiam eius meminit. Fecit enim ex  nichilo que non erant, quesiuit qui peccato perierant, inuenit puniendos: et ex eis quos uoluit, fecit misericorditer iustos; ex his denique tanquam ex membris sibi Ecclesiam construens, tali redemptam munere [dignitate] donauit, ut eam sibi sponsam faceret, cum nec serua esse meruerat. Sequitur denique: Gaudeamus et exsultemus, et demus ei claritatem, quoniam uenerunt nuptie Agni, et uxor eius preparauit se. Et datum est ei ut uestiretur byssinum candidum mundum. Byssinum enim mundum, iustitie sanctorum sunt. Hec omnia electorum Ecclesie conuenire nullus ambigit spiritalis. Illi sane eius se dicuntur spiritali coniugio preparare, qui operibus iustitie maluerint semper insistere. Et ait mihi:  Scribe: Beati qui ad cenam nuptiarum Agni uocati sunt. De hac Dominus dicit : Et recumbent cum Abraham et Iacob in regno celorum; itemque: Transiens ministrabit illis, illos uidelicet significans, qui secundum propositum uocati sunt sancti, et in plenitudinem transeunt electorum. Multi enim sunt uocati, pauci uero electi . Et iterum dixit mihi: Hec uerba uera et iusta Dei sunt. Tunc Ecclesie diuinitus dicitur, quando uerbum Dei eademque ueritas reuelatur. Et prostraui me ad pedes eius ut adorarem eum. Et ait mihi: uide ne feceris, quoniam conseruus tuus sum, et fratrum tuorum habentium testimonium Iesu Christi. Deum adora. Licet in principio huius libri dixerim per assumptam angeli creaturam Dominum Christum Ioanni omnia reuelasse,  quod etiam hic maxime claret intellectui, cum se non sinit adorari ut Deum, sed potius monet reputari conseruum, unumque Deum perdocet adorandum, potest tamen permouere legentem, quod etiam ille dicit: Ego sum primus et nouissimus : Sed hoc ex persona Christi angelum dixisse nouerimus. In fine denique dicit: : Ego iehsu misi angelum meum testificari uobis hec in Ecclesiis. Sequitur: Sanctificatio enim testificationis est spiritus prophetarum. Omnis quippe summa prophetie et sanctificatio spiritus in testimonio Iesu Christi consistit, cui omnis lex et prophetia deseruit. Propter quod et in monte se manifestans  inter Moysen et Eliam, uultus uestisque claritate resplenduit, seque testimonium a lege et  prophetis habere ueraciter declarauit. Si quid enim prenuntiauerunt, Christo et Ecclesie famulari ipse testatur, dicens de Moyse : De me ille scripsit. Nam et resurgens, Necesse, inquit , est impleri omnia que scripta sunt in lege Moysi, et Prophetis, et Psalmis, de me. Neque ibi uidentur fortasse Christi nec sonare nec significari mysteria; ad hoc interseruntur ex quibus omnis Scripture illius series dicendi instrumento consurgens aptius construatur, sicut in organo. Nam quidquid locorum tetigerint sonat, sed ut sonabilis locus necessarie modulationis cantum exerat, et religata deseruit omnis illorum instructura uasorum. Deinde latius premissa, breui recapitulatione retexit. uidi celum apertum; et ecce equus albus, et qui sedebat super eum uocabatur  Fidelis et uerus. Hic est quem superius dixerat debitam uictorie percepisse coronam, equum et iustum qui iudicat, et preliabitur ut rex omnium seculorum preliatur, qui in suis semper membris compatitur, dimicat cum uincit, in seipso coronat, sed uirtutem certantibus prebens, qui pollicetur uincentibus premium . Oculi autem eius erant ut flamma ignis, et super caput eius diademata multa. In quo faciemus uirtutem , in ipso multitudo sanctorum, coronatum dicitur habere decorem. Et habens nomen magnum scriptum quod nemo nouit nisi ipse. uerbi Dei perfecta cognitio illis manifestatur qui corpus Christi et membra esse meruerint, ut pote corpori caput notitiam sui specialiter tribuit, ipse  autem nouit quod Ecclesia in ipso scire meruerit. Qui enim adheret Domino, ait Apostolus , unus spiritus est; erunt enim duo in carne una. Hoc nomen nec Iudei, nec alienigene, nec heretici cognouerunt. Si enim cognouissent, nunquam Dominum glorie crucifixissent . Itemque: Mundus te, inquit , non cognouit; suisque rursum discipulis dicit : uos autem uidebitis me, quia ego uiuo, et uos uiuetis. In illo die uos cognoscetis quia ego in Patre meo, et uos in me, et ego in uobis. Unde etiam a discipulis respondetur : Domine, quid factum est, quia nobis manifestaturus es te ipsum, et non mundo? Quod autem attinet ad hereticos, idem rursus dicit eis : uobis datum est nosse mysterium regni Dei,  illis autem qui foris sunt, in parabolis omnia fiunt, ut uidentes uideant et non intelligant. Habens nomen magnum scriptum, quod nemo nouit nisi ipse. Cauendum sane est, ne carnali prudentia subripiente, nomen Filii, de quo nunc agitur, aut Patri aut Spiritui sancto putetur incognitum, sed potius huius loci opportunitatem nacti, usitata Scripture locutione, hoc ex mero nouerimus expressum, quod sicut solus Filius nosse dicitur, omnis prorsus Trinitas scire doceatur: sicut et si quid Pater solus scire narratur, cum sua proculdubio sapientia que Christus est, uel cum suo Spiritu, qui Patris et Filii Spiritus creditur, nosse probetur. Nam cum diem iudicii solus Pater nosse perhibetur, scire profecto et Filius et Spiritus sanctus non negatur: sic etiam cum Spiritus sanctus solus  aliquid scire dicitur, et per similem locutionis modum Patris nomen uel Filii reticetur, scire tamen modis omnibus declaratur, ubi Apostolus dicit : Nemo scit hominum que sunt hominis, nisi spiritus hominis, qui in ipso est, ita et que in Deo sunt nemo cognouit, nisi Spiritus Dei, a qua scientia aut Patrem, aut Filium separare dementis est. Neque enim qui alibi dicit , Nolite contristare Spiritum sanctum Dei, in quo signati estis, in diem redemptionis uestre, quia Patrem et Filium siluit, id est, eorum personam ab opere nostre redemptionis exclusit, cum per indiuiduam unius nature potentiam inseparabilia doceantur opera Trinitatis. Nam quod Dominus in Euangelio dicit , diem illum iudicii neque Filium, sed Patrem solum scire,  illa regula locutionis hoc dicitur: quia sciendo aliquid scientes facit, et nescientes efficit nesciendo. Quocirca per insinuatam intelligentie regulam, nomen Filii quod illi soli dicitur cognitum, et Patri et Spiritui sancto cognoscimus manifestum. Nam de Filio dici euidens consequentia protestatur, cum dicitur: Et erat coopertus uestem aspersam sanguine, et dicitur nomen eius uerbum Dei. Si nulli nomen eius nosse conceditur, cur aperte uerbum Dei nunc predicatur? Sed sicut legimus , Nemo ascendit celum, nisi qui de celo descendit, Filius hominis, qui est in celo, ut sic intelligamus quod, si quis membrorum ascenderit, in ipso capite et per ipsum caput meretur ascendere: qui hoc suis membris  et sperari dedit promittendo, et possideri faciet implendo. Ita et hic solus Christus nosse dicitur, quod eius sponse in ipso scire conceditur: per quem et in quo Ecclesia perdocetur. Sparsam porro dicens sanguine uestem Christi, passionis eius indicia describuntur, siue in ipso capite, siue in corpore quod est Ecclesia. Hinc Apostolus ad Hebreos docet , ab initio sine sanguine remissionem peccatorum non celebrari in illis legalibus pecorum uictimis. De Ecclesia quoque dicit , Ut adimpleam ea que desunt passionum Christi in carne mea, memor uocis audite : Saule, Saule, quid me persequeris? Quidquid enim Ecclesia patitur, Christus pati ueraciter dicitur. De quo idem Apostolus dicit : Semel passus est ad multorum exhaurienda peccata.  Huius uestis sic Isaias quoque habitum memorat : Quis est iste qui uenit de Edom. tinctis uestibus de Bozra? Iste formosus in stola sua gradiens in multitudine fortitudinis sue. Ego qui loquor iustitiam, et propugnator sum ad saluandum. Quare ergo rubrum est indumentum tuum, et uestimenta tua sicut calcantium in torculari? Torcular calcaui solus, et de gentibus non est uir mecum, etc. Et exercitus qui sunt in celo, sequebantur eum in equis albis. In celo, in Ecclesia, tanquam reuelata facie gloriam Domini speculantes . Omnes mundi corde super niuem gratia dealbati , Christum sequi dicuntur. Induit byssinum album mundum, quod superius iustitias definiuit esse sanctorum, quibus cum sua unicuique distribuunt, corpus  que et animum Deo subiiciunt, in equis albis, id est cor pore et mente candidi semper incedunt, precedentes [F. supp. et] sequentes Christi uestigia, cui in Cantico canticorum dicitur : Post te in odorem unguentorum tuorum curremus. Et de ore eius exibat gladius utraque parte acutus, ut ex eo percuteret nationes, et ipse reget eas in uirga ferrea. Utrinque acutus, siue acie gemini testamenti significat, siue quod de Sapientia legimus : Legem et misericordiam in lingua portat, tanquam iudicium et misericordiam. uirga autem ferrea, iustitie inde mutabilis rectitudo, et ipse calcauit torcular uini ire Dei magni omnipotentis. Sicut accedente tritura exuta paleis frumenta in horreis recluduntur, sic in torculari, pondere depressionis adhibito, aut uinum a uinaceis, aut  oleum ab amurca de more perspicaciter eliquatur. Quod de uinea propheta describens, dicit : Et torcular fodi in ea. Hoc fit in Ecclesia cum aut aduersitate persecutionis extorta, aut occasione alicuius calamitatis adempta, alii tanquam amurca corruunt irremediabili lapsu precipites, alii probabili cultu enitent clariores. Habet etiam in ueste et in femore suo nomen scriptum, Rex regum, et Dominus dominorum. In ueste, in Ecclesia quam Christus indutus est, quam, secundum Apostolum , mundauit lauacro aque in uerbo, ut exhiberet sibi ipse Ecclesiam gloriosam, non habentem maculam neque rugam. Ut uestis enim mundatur, ne maculam incurrat; extenditur, ne rugam contrahat. Sed et  femore illius posteritas seminis designatur, in quo benedicentur omnes gentes, iuxta Apostolum docentem : Non dixit: et seminibus, quasi in multis, sed quasi in uno, et semini tuo, qui est Christus. Cui tanquam mortuo fratri, secundum uetuste consuetudinis legem , semen spiritaliter idem Apostolus suscitans, dicit : Ne quis dicat quod in nomine meo baptizati estis, cum ab Ierusalem usque ad Illyricum se dicat omnia Euangelio repleuisse , quibus gentibus ueraciter diceret , In Christo Iesu per Euangelium ego uos genui. In hoc ergo femore tanquam in filiis propagatis Christi notitia non atramento, sed Spiritu Dei uiui, non in tabulis lapideis, sed in tabulis cordis carnalibus scribitur . Qui cum Regem regum et Dominum fatentur omnium dominorum  , quibus hec inscriptio femoris reputatur credentibus in eum, et benedicentur cum fideli Abraham. Et uidi unum angelum stantem in sole. Angelum Ecclesiam predicantem dicit. Recte sane adiecit unum. Una est enim columba mea , propter seruande unitatis mysterium, in sole, ubi iam clareat, nec propter metum ulterius lateat. Et clamauit uoce magna. In magna uoce, libertas intelligenda est magne fiducie, dicens omnibus auibus celi. Aues pro locorum qualitatibus aliquando intelliguntur male, aliquando bone. Hic sane sicut dudum  aquile uolantis species inducitur, ita nunc inuitantur spirituales ad cenam. De qua Petro, qui presentis figuram gestabat Ecclesie, dicebatur  : Macta et manduca, cum occiduntur quod fuerunt ut fierent quod ipse, id est fidelis, et in corpus transeuntes Ecclesie membris Christi complantati conregnant. Si quid enim manducamus, in corpus nostrum traiicimus. uenite, inquit, ad cenam magnam Dei, ut edatis carnes regum, et carnes tribunorum, et carnes fortium, et carnes equorum, et sedentium super eos, et carnes omnium liberorum et seruorum, et pusillorum et magnorum. Equorum et sedentium in eis intelligi potest prepositorum, quod erroris et eorum quos seducebant ante fallaciis, eo quod de eorum quoque numero conuersos suscipit Ecclesia, liberos celibatum tenentes, seruos, coniugatos, pusillos, promiscuum et ignobile uulgus, magnos, aut philosophos, aut uel genere uel facultate  sublimes. Et uidi bestiam, id est diabolum, et reges terre, et exercitus eorum collectos ad faciendum bellum cum sedente super equum album et cum exercitu eius, id est cum Christo et Ecclesia. Premissa similium expositione locorum, hic quoque potest locus agnosci. Et apprehensa est bestia, et cum illa pseudopropheta, diabolus et Antichristus, uel prepositi totumque corpus eius, qui fecerat signa sub oculis eius, quibus signis seducti erant adorare imaginem bestie, et qui acceperant charagma illius. uiui missi sunt hi duo in stagnum ignis ardentis igne et sulphure. Duo, caput et corpus diaboli eiusque societas, preoccupata narratione; quod adhuc futurum erat extremo tempore. Et ceteri occisi sunt gladio sedentis super  equum album, qui exierat de ore eius. Unum corpus diuisit in partes, uolens ostendere etiam pridem mortuos esse illos, quos uiuentes Christi inuenerit secundus aduentus, sicut legimus : Quem Dominus iehsu interficiet spiritu oris sui, et destruet illustratione aduentus sui. Et omnes aues satiate sunt ex carnibus eorum. Non usque adeo debemus carnaliter sapere, ut sanctos tanquam altiora petentes carnibus impiorum saturari credamus, sed reuelata sanctis diuina equalitate iudicii, qua plenitudinem redimens electorum, damnandos ceteros sanxerit, saturari dicuntur huius cognitione iustitie, quam in hac uita esurire et sitire quis poterit , non perfecte comprehendere. Nam et Isaias Dei nutu de impiis loquens , Et erunt, inquit, usque ad satietatem uisionis omni  carni. Hanc puto saturitatem hic poni auium premissam. Nam et Apostolus quoque fatetur hic se necdum perfecte percepisse, dicens : Non quod iam perceperim, aut iam perfectus sim, sequor autem si et comprehendam, in quo et comprehensus sum, a Christo. Non itaque eorum damnatione gaudebunt, sed quod diuine iustitie luce satiati iam gaudeant. Aliter possunt et in malo aues intelligi angeli transgressores, qui cum suos ad interitum perduxerint sectatores, sic malo desiderio expleto satiari dicuntur carnibus perditorum, de eorum captantes damnatione satietatem, quibus se auctores prebuerant ad errorem.



CAP. XX.

Et uidi angelum fortem descendentem de  celo, habentem clauem abyssi, et catenam magnam in manu sua. Et tenuit draconem illum serpentem antiquum, qui cognominatus est diabolus et Satanas, et alligauit eum mille annis. Angelum descendentem de celo, Dominum nostrum Iesum Christum accipimus, qui magni consilii Angelus nuncupatur , quique mortalium uisitans regionem, fortior alligare uoluit fortem, ut ei uasa que dudum ire fuerant, uasa misericordie perfecisset, hoc peragens opere, quod ante promiserat predicatione: Nemo, inquiens , potest domum fortis intrare, et uasa eius diripere, nisi prius alligauerit fortem, id est diabolum. Clauis abyssi est diuinorum profunditas iudiciorum. Iudicia enim Dei abyssus multa . Soli quippe cognitum est, qui de  multitudine peccatorum in plenitudinem deuocat intellectorum. Hinc alibi legimus, Qui clausisti abyssum et signasti super eum. In eo autem diabolum catenis dicitur alligasse, in quo eius potestatem a seducendis hominibus, qui liberandi fuerant cohibens refrenauit. Mille autem anni duobus modis possunt intelligi, aut quia multis annis mille ista res agitur, id est sexto annorum millenario, quantumcunque usque ad finem seculi proteletur, cuius nunc spatia posteriora uoluuntur, secuturo deinceps sabbato quod non habet uesperam, requies scilicet sanctorum que non habet finem, ut huius millenarii tanquam diei nouissimam partem que remanebit usque ad terminum seculi, mille annos appellet, eo loquendi modo  quo pars significatur pro toto, aut certe mille annos pro annis omnibus huius seculi posuit, ut perfecto numero notaretur ipsa temporis plenitudo. Millenarius quippe numerus denarii numeri quadratum solidum reddit. Decem quippe decies ducta, faciunt centum, que iam figura quadrata, sed nondum plena est; ut autem in altitudinem surgat et solida fiat, rursus centum decies multiplicantur, et mille sunt. Nec illud melius intelligitur, quod in psalmo  legitur: Memor fuit in seculum testamenti sui, uerbi quod mandauit in mille generationes, id est omnes. Et misit illum, inquit, in abyssum. Utique diabolum misit in abyssum, quo nomine significata est multitudo innumerabilis impiorum, quorum in malignitate aduersum Ecclesiam Dei multum profunda sunt  corda. Non quia ibi diabolus ante non erat, sed ideo illuc dicitur missus, quia exclusus a credentibus, plus cepit impios possidere. Plus namque possidetur a diabolo, qui non solum alienatus a Deo, uerum etiam gratis odit seruientes Deo. Et clausit, et signauit super eum, ut non seduceret iam gentes, donec finiantur mille anni. Clausit super eum, dicit, interdixit ei ne uetitum transgredi ulterius presumpsisset. Signauit autem quod addidit, significasse mihi uidetur, quod occultum esse uoluit, qui pertineant ad partem diaboli, et qui non pertineant. Aliquanti enim de stabilibus cadunt, et de reprobis certi fructuosa compuncti conuersione saluantur. Ab eis autem gentibus seducendis huius interdicti uinculo et claustro diabolus prohibetur atque cohibetur, quos pertinentes  ad Christum seducebat antea uel tenebat. Hos enim Deus elegit ante mundi constitutionem eruere de potestate tenebrarum, et transferre in regnum Filii dilectionis sue, sicut Apostolus dicit . Iam seducere illum gentes etiam nunc, et secum trahere in eternam penam, sed non predestinatos in eternam uitam, quis fidelis ignorat? Nouit enim Dominus qui sunt eius . Ex his in eternam damnationem neminem ille seducit. Ad hoc enim diabolus ligatus est et inclusus abysso, ut iam non seducat gentes ex quibus constat Ecclesia, quas ante seductas tenebat antequam essent Ecclesie. Neque enim dictum est, ut iam non seduceret aliquem, sed ut non seduceret, inquit, iam gentes, in quibus Ecclesiam procul dubio uoluit intelligi. Donec finiantur, inquit, mille anni, id  est, aut quod remanebat de sexto die qui constat ex mille annis, aut omnes anni quibus deinceps hoc seculum peragendum est. Donec autem sic imposuit, non quia postea sit seducturus eas duntaxat gentes, ex quibus predestinata constat Ecclesia, a quibus seducendis illo est uinculo castoque prohibitus, sicut illa locutione iam dictum est. Sic et in psalmo : Sicut oculi nostri ad Dominum Deum nostrum, donec misereatur nostri. Neque enim cum misertus fuerit, ad Deum seruorum oculi ultra non esse putandi sunt, aut certe iste est ordo uerborum: Et clausit et signauit super eum donec finiantur mille anni, ut non seduceret iam gentes, id est, ideo clausit, donec finiantur mille anni, ut non seduceret  iam gentes. Post hec, inquit, oportet eum solui breui tempore. Si hoc est diabolo ligari et includi Ecclesiam, non posse seducere, hoc ergo erit solutio eius ut possit? absit. Nunquam enim ab illo Ecclesia seducitur, predestinata et electa ante mundi constitutionem , de qua dictum est : Nouit Dominus qui sunt eius; sed alligatio diaboli est, non permitti exercere totam tentationem quam potest, uel ui, uel dolo, ad seducendos homines in partem suam, uel cogendo uiolenter, uel fallendo. Quod si permitteretur, in tam longo tempore et tanta infirmitate multorum plurimos tales, quales Deus id perpeti non uult, et fideles deiiceret, idcirco alligatus est: tunc autem soluetur, quando et breue tempus erit. Nam tribus annis et sex mensibus legitur  totis suis suorumque uiribus seuiturus, et tales erunt cum quibus belligerandum est, ut uinci tanto eius impetu insidiisque non possint. Si autem nunquam solueretur, minus appareret eius maligna potentia, minus sancte ciuitatis fidelissima patientia probaretur, minus denique perspiceretur quam magno eius malo tam bene fuerit usus omnipotens Deus. Hec autem alligatio diaboli, non solum facta est ex quo cepit Ecclesia preter Iudeam terram in nationes alias dilatari, sed etiam nunc fit et fiet usque ad terminum seculi, quo soluendus est, quia et nunc homines, quando ab infidelitate in qua eos possidebat, conuertuntur ad fidem, ille utique fortis alligatur, quando ab eo uasa eius eripiuntur . Et uidi, inquit, sedes in uisione  et sedentes super eas, et iudicium datum est eis. Cum dixisset alligato diabolo per mille annos seducendi ademptam fuisse solitam potestatem, eiusque solutionem futuram breui tempore predixisset, tunc recapitulando quid in istis mille annis agit Ecclesia, uel agatur in ea, dixit: Et uidi sedes et sedentes super eas, et iudicium datum est eis. Non hoc putandum est de ultimo iudicio, sed de regimine potius intelligendum est prepositorum, per quos nunc presidentes Ecclesia gubernatur, que a suo rege probabili meruit audire sanctione: Que ligaueris in terra, ligata erunt et in celo; et que solueris in terra, erunt soluta et in celo . Unde Apostolus : Quid enim mihi est, inquit, de his qui foris sunt iudicare? nonne de his  qui intus sunt uos iudicatis? Et anime, inquit, occisorum propter testimonium Iesu, et propter uerbum Dei. Subauditur quod postea hic dicturus est, regnabunt cum Iesu mille annis, anime scilicet martyrum, nondum sibi corporibus suis redditis, neque enim piorum anime mortuorum separantur ab Ecclesia, que nunc etiam est regnum Christi; alioqui nec ad altare Christi fieret eorum memoria in communicatione corporis Christi. Quamuis ergo cum suis corporibus nondum, iam tamen eorum anime regnant cum illo, cum isti mille anni decurrunt. Unde in hoc libro dicitur : Beati mortui qui in Domino moriuntur. Regnat itaque cum Christo nunc primum Ecclesia in uiuis et mortuis. Propterea enim, sicut  ait Apostolus , Mortuus est Christus, ut et uiuorum et mortuorum dominetur. Sed ideo martyrum tantum animas commemorauit, quia ipsi precipue regnant post mortem, qui usque ad mortem pro ueritate certauerunt. Sed a parte totum etiam ceteros mortuos intelligemus pertinentes ad Ecclesiam, quod est regnum Christi. Quod uero sequitur, Et si qui non adorauerunt bestiam nec imaginem eius, neque acceperunt scriptionem in fronte aut in manu sua, simul de uiuis et mortuis debemus accipere. Que sit porro bestia ista quam iussit, diligentius requirendum; non tamen abhorret a fide recta, ut ipsa impia ciuitas intelligatur, et populus infidelium contrarius populo fideli et ciuitati Dei, imago uero eius, simulatio eius mihi uidetur, in eis uidelicet  omnibus qui uelut fidem profitentur et infideliter uiuunt. Fingunt enim se esse quod non sunt, uocantur quod ueraci effigie, sed fallaci imagine Christiani, ad eamdem namque bestiam pertinent. Non solum aperte inimici nominis Christi et eius gloriosissime ciuitatis, sed etiam zizania que de regno eius, quod est Ecclesia, in fine seculi colligenda sunt. Et qui sunt qui non adorant bestiam nec imaginem eius, nisi qui faciunt quod ait Apostolus : Ne sitis iugum ducentes cum infidelibus? non adorant enim, id est, non consentiunt, non subiiciuntur. Neque accipiunt inscriptionem, notam scilicet criminis in fronte propter professionem, in manu propter operationem. Ab his igitur malis alieni, siue adhuc in ista mortali carne uiuentes, siue defuncti, regnant  cum Christo iam nunc modo quodam huic tempori congruo per totum hoc interuallum, quod numero mille annorum significatur. Reliqui eorum non uixerunt, inquit. Hora enim nunc est, cum mortui audiunt uocem Filii Dei , et qui audierint, uiuent. Reliqui ergo eorum non uiuent. Quod uero subdidit, donec finiantur mille anni, intelligendum est quod eo tempore non uixerunt quo uiuere debuerunt, ad uitam scilicet de morte transeundo; et ideo cum dies uenerit quo fiat et corporum resurrectio, non ad uitam de monumentis procedent, sed ad iudicium, ad damnationem scilicet, que secunda mors dicitur. Donec finiantur enim mille anni, quicunque non uixerunt, id est toto isto tempore quo agitur resurrectio prima, et non audierint uocem  Filii Dei, ut ad uitam de morte transeant, profecto in secunda resurrectione que carnis est, in mortem secundam cum ipsa carne transibunt. Sequitur enim et dixit: Hec resurrectio prima est. Beatus et sanctus qui habet partem in hac prima resurrectione. Id est, particeps eius fuerit. Ipse autem est particeps eius, qui non solum a morte, qua in peccatis est, reuiuiscit, uerum etiam in eo quod reuixerit permanebit. In istis, inquit, secunda mors non habet potestatem. Habet ergo in reliquis, de quibus superius ait: Reliqui eorum non uixerunt, donec finiantur mille anni, quoniam toto isto temporis interuallo quod mille annos uocat, quantumcunque in eo quisque eorum uixit in corpore, non reuixit a morte. Quod autem cum  dixisset, in istis secunda mors non habet potestatem, adiunxit dicens: Sederunt sacerdotes Dei et Christi, et regnabunt cum eo mille annis, non utique de solis episcopis et presbyteris dictum est, sed etiam sicut omnes Christos dicimus, propter mysticum chrisma, sic omnes sacerdotes, quoniam omnes membra sunt unius sacerdotis, de quibus apostolus Petrus: Gens, inquit , sancta, regale sacerdotium. Et cum finiti fuerint, inquit, mille anni, soluetur Satanas de custodia sua, et exibit ad seducendas nationes, que sunt in quatuor angulis terre, Gog et Magog, et trahet eas in bellum, quorum numerus est ut arena maris. Ad hoc ergo tunc seducit, ut eos in bellum trahat: nam et antea modis quibus poterat, per mala multa et uaria seducebat. Exiuit  autem, dictum est, in apertam persecutionem de lateribus erumperet odiorum nouissima persecutione iudicio, propterea antequam tota Ecclesia et ciuitates Christi ab uniuersa diaboli ciuitate patietur quantacunque erit utraque super terram. Gentes porro iste Gog et Magog, quidam suspicantur Getas et Massagetas propter primas horum nominum litteras. Sed interpretationem nominum intendentes, meliorem his coaptare cognoscimus intellectum. Nam Gog dicitur tectum, Magog de tecto, tanquam domus et ipse qui procedit de domo. Gentes ergo sunt in quibus diabolum uelut in abysso superius intelligebamus inclusum, et ipse de illis quodammodo sese efferens, et procedens ut ille sint tectum, ille de tecto. Si autem utrumque referamus ad gentes, non unum horum ad illas, alterum ad diabolum, et tectum ipse  sunt, quia in eis nunc includitur et tegitur inimicus, et de tecto ipse erunt, quando in apertum odium erupture erunt. Quod uero ait: Et ascenderunt super latitudinem terre, et cinxerunt castra sanctorum et dilectam ciuitatem, non utique ad unum locum uenisse uel uenture esse significate sunt, quasi uno aliquo loco futura sint castra sanctorum et dilecta ciuitas, cum hec non sit nisi Christi Ecclesia, toto terrarum orbe diffusa. Ac per hoc ubicunque tunc erit que in omnibus gentibus erit, quod significatum est nomine latitudinis terre, ubi erunt castra sanctorum, ibi dilecta Deo ciuitas erit, ibi ab omnibus inimicis suis persecutionis illius immanitate cingetur, hoc est, in angustiis tribulationis arctabitur, urgebitur, concludetur: nec militiam suam deserit, que  uocabulo est appellata castrorum. Quod uero ait: Et descendit ignis de celo, et comedit eos, non extremum putandum id esse supplicium, quo impios nouimus cruciandos , sed ignis potius inuidentie quo cruciabitur aduersitas de firmitate sanctorum; firmamentum enim est, unde quia sanctis stabilitas ueniat, merito persequentibus quoque inde ignis dicitur aduenire. Hinc legimus, Zelus apprehendit populum ineruditum, et nunc ignis aduersarios consumet. Hec persecutio nouissima, que futura est ab Antichristo tribus annis et sex mensibus, erit. Quod tempus quamuis exiguum, utrum ad mille annos pertineat, quibus et diabolum ligatum  dicit, et sanctos regnare cum Christo, an in eisdem annis hoc paruum spatium superaddatur, atque extra sit, merito ambigitur: quia si dixerimus ad eosdem annos pertinere, non tanto tempore, sed prolixiore cum Christo regnum sanctorum reperietur extendi, quam diabolus alligari. Profecto enim sancti cum suo rege etiam in ipsa precipue persecutione regnabunt mala tanta uincentes, quando iam diabolus non erit alligatus, ut eos persequi omnibus uiribus possit. Quomodo ergo ista scriptura eisdem mille annis utrumque determinat, diaboli scilicet alligationem regnumque sanctorum, cum trium annorum et sex mensium interuallo prius designatur alligatio diaboli, quam regnum sanctorum finiri in his annis mille cum Christo? Si autem dixerimus paruum persecutionis  huius hoc spatium non computandum in mille annis, sed eis impletis potius adiiciendum, ut proprie possit intelligi. Quod cum dixisset, Sacerdotes Dei et Christi et regnabunt cum eo mille annis, adiecit: Et cum finiti fuerint mille anni, soluetur Satanas de custodia sua. Isto enim modo et regnum sanctorum et uinculum diaboli simul cessaturum esse significat. Unde si persecutionis illius tempus, nec ad sanctorum regnum, nec ad custodiam Satane, quorum utrumque in mille annis est, pertinere, sed superadditum et extra computandum esse credatur, cogimur fateri sanctos in illa persecutione regnaturos non esse cum Christo; sed quis audeat dicere tunc cum illo non regnatura sua membra, quando ei maxime atque fortissime coherebunt, et quo tempore  quanto erit acrior impetus belli, tanto maior gloria non cedendi, tanto densior corona martyrii! Quocirca cum Christo regnantium sanctorum plures anni fuerunt quam uinculi diaboli atque custodie, quia illi cum rege suo Dei Filio, iam diabolo non ligato, etiam per tres illos annos ac semissem regnabunt. Remanet igitur ut cum audiamus, sacerdotes Dei et Christi regnabunt cum eo mille annis, et cum finiti mille anni soluetur Satanas de custodia sua, aut non regni huius sanctorum intelligamus annos mille finiri, sed uinculi diaboli atque custodie, ut annos mille, id est annos omnes suos queque pars habeat diuersis ac propriis prolixitatibus finiendos, ampliores sanctorum regno, breuiores diaboli uinculo; aut certe quia breuissimum tempus triennii et sex mensium  computari noluit, siue quod amplius uidetur regnum habere sanctorum, sicut talia in sacris sepe litteris inuenimus. Post hanc autem commemorationem nouissime persecutionis breuiter complectitur totum, quod ultimo iudicio diabolus et cum suo principe ciuitas inimica passura est. Dicit enim: Et diabolus qui seducebat eos, missus est in stagnum ignis et sulphuris, quo et bestia et pseudopropheta cruciabuntur die et nocte in secula seculorum. Bestia bene intelligitur ipsa impia ciuitas, pseudopropheta uero eius aut Antichristus est, aut imago illa, id est figmentum de quo hic locutus est: Et uidi, inquit, thronum magnum et candidum, et sedentem super eum, a cuius facie fugit celum et terra, et locus eorum inuentus  non est. Eum se uidisse dicit in throno sedentem, cuius a facie fugit celum et terra. Postea quippe peracto iudicio esse desinunt celum et terra, cum incipiet esse celum nouum et terra noua, mutatione scilicet rerum non omnimodo interiturarum, transibit hic mundus, unde et Apostolus dicit : Preterit enim figura huius seculi. Figura ergo preterit, non natura. Et uidi, inquit, mortuos magnos et pusillos, et aperti sunt libri, et alius liber apertus est, qui est uite uniuscuiusque, et iudicati sunt mortui ex ipsis scripturis librorum secundum facta sua. Libros dixit esse apertos et librum, sed librum cuiusmodi non tacuit. Illi itaque intelliguntur Noui et ueteris Testamenti, ut cum in eis ostenditur quod Deus fieri precepisset, in illo clareret quid  horum quisque fecisset siue non fecisset. Qui liber non carnaliter cogitandus est, nec tanquam scripto exaratus uitas continere putandus est singulorum iudicio recensendas. Quedam enim uis est intelligenda diuina, qua fiet ut cuicunque opera sua, uel bona, uel mala cuncta in memoriam reuocentur, et mentis intuitu mira celeritate cernantur, ut accuset uel excuset scientia conscientiam, atque ita simul et omnes et singuli iudicentur, que nimirum diuina uis libri nomen accepit. In ea quippe quodammodo legitur, quidquid eo faciente recolitur. Ut autem ostenderet qui mortui iudicati sunt pusilli et magni, recapitulando dicit, tanquam rediens quo preterierat, potius distulerat. Et exhibuit mortuos mare qui in eo erant, et mors et infernus reddiderunt mortuos quos  in se habebant. Hoc procul dubio prius factum est, quam essent mortui iudicati. Ideo recapitulauit quod intermiserat, nunc autem ordinem tenens, dicit: et iudicati sunt singuli secundum facta sua. Sed qui sunt mortui quos exhibuit mare, nisi illi quos in seculo positos secundus Christi inuenit aduentus? et bonos scilicet et malos mortuorum significans nomine, bonos, quibus dicitur : Mortui enim estis, et uita uestra abscondita est cum Christo in Deo; malos uero, de quibus dicitur : Sine mortuos sepeliant mortuos suos. Possunt mortui etiam propter hoc dici, quod mortalia gerunt corpora; unde Apostolus : Corpus quidem, inquit, mortuum est propter peccatum, spiritus autem uiuit propter iustitiam, utrumque in homine uiuente  in hoc corpore esse demonstrans. Mare itaque, ait, exhibuit: quia sicut inuenti sunt, adfuerunt. Mors uero et infernus reddiderunt, quoniam uite de qua iam exierunt, reuocauerunt. Nec frustra fortasse non satis fuit, ut diceret: Mors aut infernus, sed utrumque dictum est, mors propter bonos, qui tantummodo mortem perpeti potuerunt, non et infernum; infernus autem, propter malos qui et penas apud inferos pendunt. Si enim non absurde credi uidetur, antiquos etiam sanctos qui uenturi Christi tenuerunt fidem, locis quam a tormentis impiorum remotissimis et apud inferos fuisse, donec eos inde Christi sanguis et ad ea loca descensus erueret, profecto deinceps boni fideles, effuso illo pretio iam redempti,  prorsus inferos nesciunt, donec receptis etiam corporibus, bona recipiant que merentur. Cum autem dixisset, et iudicati sunt singuli secundum facta sua, breuiter subiecit, quomodo: Mors et infernus, inquit, missi sunt in stagnum ignis. His nominibus significat diabolum, quoniam mortis est auctor infernarumque penarum, uniuersamque simul demonum societatem. Hoc est enim quod supra euidentius preoccupando iam dixerat: Et diabolus, qui seducebat eos, missus est in stagnum ignis et sulphuris. Quod uero ibi obscurius adiunxerat, dicens quod et bestia et pseudopropheta, hic apertius, Et qui non sunt, inquit, inuenti in libro uite scripti, missi sunt in stagnum ignis. Necdum liber iste commemorat ne obliuione fallatur, sed predestinationem  significat eorum quibus uita dabitur eterna. Neque enim nescit eos Deus et in hoc libro legit ut sciat, sed potius, ipsa eius prescientia, de illis que falli non potest, liber est uite in quo sunt scripti, id est ante precogniti. Finito autem iudicio, quo prenuntiauit iudicandos malos, restat ut etiam de bonis dicat.



CAP. XXI.

Et uidi, inquit, celum nouum et terram nouam. Nam primum celum et terra recesserunt, et mare iam non est. Isto fiet ordine quod superius preoccupando iam dixit uidisse se super thronum sedentem, cuius a facie fugit celum et terra. Iudicatis uidelicet impiis atque damnatis, tunc figura huius mundi mundanorum ignium conflagratione preteribit, sicut factum est mundanarum aquarum inundatione diluuium, ut celo et terra in melius  commutatis incorruptione et immortalitate sanctorum corpora congrua utriusque mutatione qualitate conueniat, mundusque in melius innouatus, apte accommodetur hominibus etiam in melius innouatis. Quod autem ait: Et mare iam non est, utrum maximo illo ardore siccetur, an et ipsum uertatur in melius, non facile dixerim. Celum quippe nouum et terram nouam futuram legimus . De mari autem nouo aliquid me uspiam legisse non recolo. Quod si forte ut assolet prophetica locutio propriis uerbis translata miscere, ac si quodammodo uelare quod dicitur, de illo mari potuit dicere, cuius uocabulo hoc seculum significasse cognoscitur. Iam enim tunc non erit hoc seculum uita mortalium turbulentum ac procellosum, quod maris nomine figurauit.  Et ciuitatem, inquit, magnam Ierusalem nouam, uidi descendentem de celo, a Deo aptatam quasi nouam nuptam ornatam marito suo. Et audiui uocem magnam de celo dicentem: Ecce tabernaculum Dei cum hominibus, et habitabit cum eis, et erunt ipsi populus eius, et ipse Deus erit cum eis. Et absterget Deus omnem lacrymam ab oculis eorum, et mors iam non erit, neque luctus neque clamor, sed nec ullus dolor, quia priora transierunt. Et dixit sedens in throno: Ecce noua facio omnia. De celo descendere dicitur ista ciuitas, quoniam celestis est gratia, qua Deus eam fecit, propter quod ei dicit etiam per Isaiam: Ego sum Dominus faciens te . De celo quidem ab initio suo descendit, ex quo per  huius seculi tempus gratia Dei desuper ueniente per lauacrum regenerationis in Spiritu sancto misso de celo, subinde ciues eius accrescunt, sed per iudicium Dei, quod erit nouissimum per eius Filium Iesum Christum, tanta eius et tam noua de Dei munere claritas apparebit, ut nulla remaneant uestigia uetustatis, quandoquidem et corpora ad incorruptionem atque immortalitatem noua ex ueteri corruptione ac mortalitate transibunt. Hinc enim promittit, dicens: Et absterget Deus omnem lacrymam ab oculis eorum, et mors iam non erit, neque luctus, neque clamor, sed nec dolor ullus: que omnia non huic, sed future uite certum est conuenire. Nunc enim in hac uita quanto quis fuerit sanctior, sanctisque desideriis plenior, tanto est in oratione fletu  superior. Hinc legimus : Facte sunt mihi lacryme mee panes die ac nocte, et , Lauabo per singulas noctes lectum meum, hisque similia. Et dixit mihi: Hec uerba fidelissima sunt et uera, et dixit mihi: Factum est. Hec credi oportet, non exponi, presertim quia sic dicit factum esse de preterito, ut dubitare quemquam non sinat de futuro. Ego sum et , primus et nouissimus . Sicut in initio libri hoc esse testatus est, in hoc tertio oportuit repeti, ut neque ante eum Deus, sicut Isaias dicit , neque post eum alius credatur. Ego sitienti dabo de fonte aque uiue gratis. De hoc fonte irrigat non credentes in uia, quem uincentibus ubertim hauriendum prebet in patria. Ne peregrini in hac eremo siti deficiant, cum pluuntur, ut ciues  facti, ex torrente deliciarum Dei iugiter ebrientur. Utrumque autem gratis, quia gratia Dei, inquit Apostolus , uita eterna. Sequitur: Qui uicerit, possidebit hec, et ero ei Deus, et ipse erit mihi filius. Illam hic generationem memorat, de qua Apostolus dicit : Misit Deus Spiritum Filii sui in corda nostra, clamantem, Abba Pater. Si autem filii et heredes, heredes quidem Dei, coheredes autem Christi. Spe autem salui facti sumus . Cum per spem peruenietur ad rem, ipse Deus erit electis eterne beatitudinis premium, quod ab eo possessi possideant in eternum. Dubiis autem et infidelibus. Duobus hoc loco debet intelligi, de quo Iacobus apostolus : uir, inquit, duplex animo, inconstans est in omnibus uiis suis. Et abominatis,  et homicidis, et fornicariis, et ueneficis, et his qui idolis seruiunt, et omnibus mendacibus pars erit in stagno ignis quod ardet, et sulphure, quod est mors secunda. Hec uel uitia criminum, uel flagella penarum non exponenda sunt ut intelligantur, sed cogitanda potius quomodo per Dei gratiam deuitentur. Et uenit unus ex septem angelis, habentibus phialas septem, plenas septem plagis ultimis. Sicut in bono uniuersitas septenario sepenumero figuratur, sic et in malo potest uniuersitas plagarum eodem numero comprehendi. Quod si illas quas superius memorauit effusas, nunc asserit plenas, mirandum quomodo mundo siluerit irrogatas, nisi forte hic sensum maluit perstringere, quod se iam latius nouerat digessisse,  ut nec malorum omitteret mentionem, et intentionem suam ad bonam mox Ecclesie figuram diuerteret, de quibus cantat : Credo uidere bona Domini in terra uiuentium. Sequitur denique: Et locutus est mecum, dicens: ueni, ostendam tibi nouam nuptam, uxorem Agni, id est Ecclesiam. Et duxit me in montem magnum et altum, et ostendit mihi ciuitatem sanctam Ierusalem, descendentem de celo a Deo. Hec est, testimonio ueritatis, ciuitas super montem posita . Hinc Isaias : Erit, inquit, in nouissimis diebus preparatus mons domus Domini in uertice montium, et eleuabitur super colles; siue pro illius summitate iustitie de qua legimus : Iustitia tua sicut montes Dei; siue quia montes quidem et apostoli et prophete nuncupantur.  Omnibus tamen precellens eminet Dominus Christus tanquam mons in uertice montium, de cuius plenitudine nos, inquit, accepimus, et gratiam pro gratia. Et bene de celo a Deo; tunc enim amplius decora uidetur, quando per Spiritum quo eius sponsus creditur conceptus et genitus, imaginem meruerit portare celestem. Ipsa ergo sponsa, que et ciuitas. Habentem, inquit, lumen claritatis Dei. Cui Dominus dicit : uos estis lux mundi, que uox omni corpori competit Christi, quam ex ore ueritatis tunc apostoli susceperunt tempore meritisque priores. Et quod illuminat eam simile est pretiosissimo lapidi, quasi lapidi iaspidis, refulgenti in modum crystalli. Cum sit diuersi generis et coloris iaspis et crystallus, bene tamen pro similitudine  hic utrumque coniuxit, cumque pretiosissimis mox comparat apidibus, cum Christo reuelatum uellet intelligi, de quo beatus Petrus: Lapidem, inquit , angularem pretiosum, in fundamento fundatum. Et habet murum magnum et latum, qui habet portas duodecim, et in portis angelos duodecim, et nomina scripta duodecim tribuum filiorum Isrel. Murus Ecclesie Christus, quem et magnum legimus et excelsum. Magnus Domino et laudabilis ualde, in ciuitate Dei nostri, in monte sancto eius, et excelsus Dominus super omnes gentes . De muro autem Isaias propheta dicit : In die illa cantabitur canticum istud in terra Iuda: Urbs fortitudinis nostre Sion, Saluator ponetur in ea murus et antemurale.  Aperite portas, et ingrediatur gens iusta custodiens ueritatem; uetus error abiit. Uno spiritu eadem continentes, similia narrate uidentur. Sequitur denique etiam de portis dicens: Et portas duodecim, et in portis angelos duodecim, et nomina scripta duodecim tribuum filiorum Isrel. Scimus quidem per duodecim apostolos Dominum nostrum uniuersis ad fidem introitum primordia aliter prebuisse. Huius tamen circumstantia loci ab hac nos intentione reuocauit, quando duodecim tribuum filiorum Isrel interposuit mentionem, tanquam duodecim patriarchas primum hic intelligi uolens, ex quorum stirpe nouimus uniuersam Isrelitarum gentem specialiter propagatam, et ex quibus, secundum apostolum Paulum  , reliquie per electionem gratie salue facte sunt, adiungens  quoniam non repulit Deus plebem suam, atque ideo duodecim patriarchas in totidem portis debemus accipere, presertim audientes quod non tu radicem portas, sed radix te. Euidenter enim dicit, et nomina scripta duodecim tribuum filiorum Isrel. Hinc enim Apostolus confidenter clamat : Qui sunt cognati mei secundum carnem, qui sunt Isrelite, quorum adoptio est filiorum, gloria, et testamentum, et legislatio, et obsequium, et promissa, quorum patres et ex quibus Christus secundum carnem, qui est super omnia Deus benedictus in secula. Angelos autem hic significari puto illos seniores ac proceres quorum illa gens dispensatione ac ducatu mirabiliter regebatur. Quod si  deos sepe dici meminimus , quid mirum si angelos appellare credamus? Applicabitur, inquit , ad deos; et , Ego dixi, dii estis, et filii Excelsi omnes, ut uniuersitatem totius plebis complexus ostenderet, que in prepositis constat et populis. Ab Oriente porte tres, ab Aquilone porte tres, ab Austro porte tres, ab Occidente porte tres. Illum hic duodenarium numerum complectitur, qui et in apostolis simul ac sedibus pro uniuersitatis plenitudine nobis insinuatur sepe sacratus. Sedebitis, inquit, mecum super sedes duodecim, iudicantes duodecim tribus Isrel . Impar enim, id est, ternarius, per parem quaternarium multiplicatus, id est, ter quaterni, duodenarium facit. Sequitur: Et muri ciuitatis habent fundamenta duodecim, et super  ea, nomina duodecim apostolorum et Agni. Patriarcharum premissa mentione, apostolos memorat. Cum nouerimus Ecclesiam unum tantum fundamentum habere, id est Christum, moueri non debemus quid hic eam duodecim habere dicit. In Christo enim apostoli meruerunt esse Ecclesie fundamenta, de quo Apostolus : Fundamentum, inquit, aliud nemo potest ponere, preter id quod positum est, Christus iehsu. In ipso etiam lux apostoli esse dicuntur, cum eis dicit : uos estis lux huius mundi, cum sol Christus sit, lux uera que illuminat omnem hominem uenientem in hunc mundum . Christus itaque lumen illuminans, illi autem lumen illuminatum. Multa nobis similibus dictis Scriptura sancta frequenter insinuat. Iacobus denique  apostolus dicit : uoluntarie genuit nos uerbo ueritatis, ut simus initium aliquod creature eius. Securus tamen Paulus apostolus prebendi  alloquitur dicens : In Christo Iesu per Euangelium ego uos genui. Generat autem Deus per adoptionem gratie, generat uero Paulus in Christo uel sacramenti administratione, uel predicatione doctrine, memor tamen diuine admonitionis, que dicit : Nolite uobis dicere magistros super terram, unus est enim magister uester qui in celis est. Similiter et patres. Idem Paulus alibi dicit : Nunquid Paulus pro uobis crucifixus est, aut in nomine Pauli baptizati estis? ut omnium fidelium intentionem et spem ab omnibus suspendens,  in Deum salubri doctrina defigeret. Hoc sensu psalmus  quoque cecinit, dicens: Leuaui oculos meos in montes, unde ueniat auxilium mihi, montes intelligi uolens apostolos et prophetas, quos Sol iustitie Christus principaliter irradiauit. Ac ne in nominibus fidere putaretur, mox secutus adiunxit: Auxilium meum a Domino, qui fecit celum et terram . Sicut etiam hic duodecim fundamenta apostolos, in uno tamen fundamento Iesu Christo uocatos debemus agnoscere. Ad hoc pertinet quod etiam hic nomen Agni non siluit, dicens: Et super ea nomina duodecim apostolorum et Agni. Fundamenta itaque apostoli, sed in uno fundamento Iesu. Et solus Christus sine apostolis iure dicitur fundamentum, apostoli autem sine Christo fundamenta  Ecclesie nullatenus dicentur. Sic etiam cetera que huic loco comparationis gratia putauimus applicanda. Meruerunt enim illi in Christo fideles spiritaliter generare, quos sine ipsis solus Christus, si uellet, incomparabiliter adoptaret. Meruerunt etiam populorum in Christo esse magistri atque pastores, sed ut celesti Patri, magistro atque pastori eorum seruitus militaret. Illi ergo secundum mensuram quam eis partitus est Christus beneficio Domini sui, ipse autem Christus potentia singulariter naturali, de quo dictum in Euangelio meminimus. Non enim ad mensuram dat Deus spiritum , in ipso enim inhabitat omnis plenitudo diuinitatis corporaliter , de cuius plenitudine nos omnes accepimus , et gratiam pro gratia. Sequitur:  Et qui mecum loquebatur, habebat arundinem auream ad mensuram, ut metiretur ciuitatem, et portas eius, et muros eius; et ciuitas in quadrato posita est, et longitudo eius tanta est quanta et latitudo. Superius sibi Ioannes dicit arundinem datam, tanquam predicationis dispensationem sibi commissam: nunc uero angelum qui ei loquebatur, auream habere dicit arundinem, ut metiretur, inquit, ciuitatem et portas eius et muros. Christum itaque oportet intelligi, qui est sapientia Dei  attingens a fine usque ad finem fortiter, et disponens omnia suauiter . Inde legimus : Accipite sapientiam sicut aurum. Et reuera soli Christo licet metiri ciuitatem, qui unicuique fidelium spiritualium distribuit dona gratiarum, qui etiam, sicut legimus, omnia in numero, et mensura, et pondere disposuit .  Hec nimirum dimensio ciuitatis ab Apostolo memoratur, cum dicit : Secundum mensuram donationis Christi; itemque : Mihi minimo omnium sanctorum data est hec gratia in gentibus euangelizare. Ideo sane ciuitas in quadrato posita, et omni ex parte equale dicitur dimensione locata, qua nulla sinitur in equali diuersitate mutari. Perfecti enim secundum Apostolum  esse, idem sapere, pacem habere, uere est in soliditate quadra subsistere. Ipsa est ciuitas quam super montem edificatam, id est, super se fundatam, in Euangelio Dominus protestatur . Ad hoc et Petro, qui figuram totius gestabat Ecclesie, dicit :  Tu es Petrus, et super hanc petram edificabo Ecclesiam meam. Ac si diceret: Super me edificabo te. Petra enim erat Christus: sic ergo a petra Petrus, sicut a Christo Christianus. Docens utique fugienda humani erroris inuenta, et sola diuine ueritatis munimenta sectanda. Et mensus est, inquit, ciuitatem arundine stadiorum duodecim millia, longitudine et latitudine et altitudine equali. Hic est illa soliditas ueritatis inuicte, qua Christi Ecclesia rite subnixa circumferri non sinitur omni uento doctrine . Duodenarius autem numerus centum quadraginta quatuor conficit, per se subsummatus, duodecies enim decus dipondius, centum quadraginta quatuor faciunt. Sequitur autem: Murus autem dimensus est centum quadraginta quatuor cubitorum, mensura hominis que  est angeli. Angelum hic Ecclesiam sepe poni aperta locorum frequentia protestatur. Et quoniam ex hominibus conquisita constat Ecclesia, et Christi promissionibus sublimata, angelorum equalitatem sperat, omnisque eius intentio eorum societati suspirat. Propterea dicit mensura hominis que est angeli, uel quod illa ciuitas partim ex angelis ibi iam perpetua felicitate manentibus, partim ex peregrinis, id est hominibus constat plenius regnatura. Aliter siue quia detractum celesti habitationi angelorum quodam numero transgressorum hominum, numero redemptorum fidimus instaurandum. Facile enim uberiore copia subrogabitur, non tamen minuetur. Hinc enim in Deuteronomio canitur : Statuit terminos gentium secundum numerum angelorum Dei, etc.  Et fuit edificatio muri eius ex lapide iaspide. Beatus Petrus plebem exhortatur , ut tanquam lapides uiui edificentur in domum spiritualem. Sequitur: Ipsa uero ciuitas ex auro mundo similis uitro mundo. Ad hoc inconuenientia quoque memorat, ut omnibus similitudinibus uni singulari lapidi Christo singularem deferens dignitatem, ut ei omnia doceat militare. Quis enim nesciat aurum uitro merito differre et colore distingui? Et licet nouum non sit auro Ecclesiam figurari, que et in candelabris aureis et phialis propter sapientie cultum sepe concepta describitur, hoc tamen permouet quod aurum mundum uitro mundo consimilat. Illud autem significatum existimo, quod predixit Apostolus, dicens : Nolite ante tempus iudicare, quoadusque ueniat Dominus, qui et illuminabit abscondita tenebrarum,  et manifestabit consilia cordium. In uitro enim non aliud manifestatur exterius, quam quod continetur interius. Quocirca illud tempus hic liber annuntians, quo sibi inuicem cogitationes in alterutrum perspicaciter declarantur, fidenter uitro aurum uoluit comparare; quidquid autem tunc inerit cogitationi sanctorum, sapientie fulget honestate decorum, cui merito congruit comparatum. Nunc enim quantacunque quis uirtute precellat, nemo scit hominum que sunt hominis, nisi spiritus hominis qui in ipso est . Aliter, uel quod uitrum pro suo modo in genere suo prorsus emineat. Fundamenta autem ex omni lapide pretioso. Et in cantico legimus Tobie  : Lapides pretiosi omnes muri tui. Et in Isaia sic : Ecce ego sternam per ordinem lapides tuos, et fundabo in sapphiris, et ponam iaspidem propugnacula tua, et portas tuas in lapides sculptos, et omnes terminos tuos in lapides desiderabiles; et quomodo si exponeret quod dicebat, ne terrene fabrice ambitum carnaliter cogitares, subiecit atque ait : Uniuersos filios tuos doctos a Domino, et multitudinem pacis filiis tuis, etc. His beatus Paulus concinens sensibus, dicit : Superedificati super fundamentum apostolorum et prophetarum, ipso summo angulari lapide Christo Iesu, in quo omnis edificatio constructa crescit in templum sanctum in Domino. Primum fundamentum iaspis. Hoc quod dudum dixit, fundamenta autem ex  omni lapide pretioso, nunc enumerans nominatim, excurrit. Secundum, sapphirus; tertium, chalcedon; quartum, smaragdus; quintum, sardonyx; sextum, sardius; septimum, chrysolithus; octauum, beryllus; nonum, topazius; decimum, chrysoptasus; undecimum, hyacinthus; duodecimum, amethystus. Istis similitudinibus lapidum omnium, significantur decora ac firmamenta uirtutum quibus et unusquisque sanctorum spiritaliter perornatur; et in ipso tota ciuitas iisdem tanquam lapidibus et robore firma, et uarietatis cultu compta describitur. Et duodecim portas, singule ex singulis margaritis. Quod de uno fundamento Christo et duodecim apostolis Agni satis superque diximus, hoc etiam de una margarita, id est, Christo, quam negotiator inueniens uenditis omnibus comparauit  , et de duodecim decet considerare legentem. Et plateas eius ex auro limpido, sicut uitrum limpidum. Iam dixerat quod ciuitas ex auro mundo, similis uitro mundo, uel quod fundamenta eius sint ex omni lapide pretioso. Quod ad potentes Ecclesie estimo referendum. Nunc de plateis adiecit dicens, et ipsas ex auro limpido sicut uitrum, inquit, limpidum, tanquam platee ad descriptam dudum non pertineant ciuitatem; sed illos hic paruulos significari coniicio, de quibus nunc dicitur : Imperfectum meum uiderunt oculi tui, et in libro tuo omnes scribentur. Itemque , Et cum simplicibus sermocinatio eius, quod scilicet ipsi quoque hoc munere non fraudentur, suasque cogitationes uice mutua contemplentur. Sicut enim platee inferiori  loco poni, sic tales humili uidentur loco saluari: quod si in plateis latitudo intelligenda est caritatis, diuersis uoluit uocabulis significare perfectos. Tunc autem iam nullus ibi indignus, nullus inuenietur paruulus aut infirmus, licet alius alio premiorum clarius emineat disparilitate sublimior: stella enim ab stella differt in claritate, ait Apostolus , sic et resurrectio mortuorum. Templum autem in ea non uidi, Dominus enim Deus omnipotens et Agnus templum illius est. Sicut membris singulis corpus exstruitur, sic pretiosis lapidibus templum, et quoniam non uult nos materialibus machinis deditos, carnale aliquid hic ex inolita consuetudine cogitare, ab hac nos intentione suspendens, dicit: Templum in ea  non uidi, Dominus enim Deus omnipotens et Agnus templum illius est. Ecclesia enim, presertim remotis iam zizaniis, in solis electis exsultans, in Domino sacrata manet, tanquam in templo tutius requiescens, ut a quo existendi sumpsit originem, et redemptionis experta est lenitatem, in ipso beatam quoque obtineat mansionem. His enim tribus omnis eius summa perficitur esse, nosse, diligere. Deus autem eam condidit informandam, illuminauit uocatam, beatificauit electam, cum se facit promissa glorificatione habitare perfectam, non iam per fidem ambulantem, sed in specie congaudentem. Et ciuitas, inquit, non eget sole et luna, ut luceant ei; nam claritas Dei illuminat eam, et lucerna eius Agnus est. uolens nos ab usitata diurni nocturnique luminis uicissitudine omnino suspendere,  et ad illud lumen incommutabile reuocare, dicit: non eget sole et luna; nec eodem ordine illam irradiari asserit ciuitatem, sed longe meliore et ineffabili luce, Sole scilicet iustitie, quem propheta memorans dicit : Et sanitas in pennis eius. Ipse est enim uerus filius, et uita eterna, ueraque lux que illuminat omnem hominem uenientem in hunc mundum . Quod qui in hoc seculo in Deitate nec oculus uidit, nec auris audiuit, nec in cor hominis ascendit , melius ac quod hic dixit, explicari non potuit: Claritas, inquiens, Domini illuminat eam, et lucerna eius Agnus est; quid enim potissimum daretur uincenti, quam ut ipsum mereatur munerum largitorem potiri? Ipso quippe lumine fruetur in patria, quo nunc regimur gradientes  in uia: eodem informati inter bona et mala discernimus, quo tunc beatificati sola que bona sunt cernimus. Et ambulabunt, inquit, gentes in lumine eius, et reges terre afferent claritatem suam in eam. Hoc sane uoluit his dictis intelligi, quod idem ipse Agnus sit peregrinantibus uia, qui tunc ciuibus uita. Quidquid enim adepti fuerint dignitatis, debitis necesse est laudibus honori conferant largitoris. Reges autem hic spiritales dicit, de quibus legimus: Potens est, et dat uirtutem regibus nostris, et exaltauit cornu Christi sui . Et porte eius non claudentur die, nox enim ibi non erit. Lumen Agni perpetuum, imo ipsum pro lumine sempiternum, in illa ciuitate sublato noctis tempore memorat profuturum, sicut Isaias: Erit, inquit, , eis mensis ex  mense, et sabbatum ex sabbato, in mense significans lumen, propter plenissimum lune fulgorem, in sabbato perpetuam requiem. Ac si diceret: lumen eis ex lumine, et requies eterna eis continuatur ex requie. Quod autem porte non claudentur, plenissime securitatis iudicia declarantur. Non enim ibi iam dicitur, uigilate et orate, ut non intretis in tentationem , sed potius, uacate et uidete quoniam ego sum Dominus . Ibi honeste diligitur quod uidetur, sine cessatione laudabitur quod amatur; ibi nec marcescit quisquam otio, nec fatigatur laudis perpetuate negotio. Et ponent honorem et maiestatem gentium in ea. Eo quod ex omnibus gentibus congreganda. Et non intrabit in  ea omne immundum, et faciens abominationem uite, nisi qui scripti sunt in libro uite Agni. Futuri temporis circumscribit Ecclesiam, quando non sicut nunc permixtos cum bonis cohabitantes patitur malos, quia soli cum Christo boni regnabunt, cum quo et in quo eadem Ierusalem celestem matrem omnium fideliter permanebunt. In eius sane Agni libro dicit scriptos, qui dicit: Gaudete, quia nomina uestra scripta sunt in celo . Sequitur:



CAP. XXII.

Et ostendit mihi flumen aque uite, candidum quasi crystallum, exiens de sede Dei et Agni, per mediam plateam eius. In flumine uite ciuitatis medio per mediante  non adhuc celebratio indicatur baptismi, sed fructus iam ipsius reuelabitur sacramenti. Modo enim in lacrymis seminatur, quod in  gaudio tunc metetur . Et ideo nunc Ecclesia seminat in spiritu, ut de spiritu metat uitam eternam . Cum itaque experientia probauimus, quando nos utilitatis fructus inuenerit percepti gratia sacramenti, tunc manifestari in Ioanne Ecclesie perhibetur flumen aque uite candidum quasi crystallum, id est stabilitas in fide. Qui enim perseuerauit usque in finem, hic saluus erit . Hoc significans, sequitur: Et ex utraque parte fluminis lignum uite, afferens fructus duodecim, per singulos menses reddentes fructum suum, et folia ligni in curationem gentium, neque ullum maledictum iam erit. In duodecim mensibus omne tempus insinuat, et perpetuitatem omnino designat. Quocirca ubi uigor eternus, nulla unquam inesse significatur finiri  ariditas: ubi perfecta et stabilis sanitas, nulla interpellat prorsus infirmitas. Quod propheta promittit, dicens : Gaudium et letitiam obtinebunt, fugiet dolor et gemitus. Lignum illud est quod plantatum legimus secus decursus aquarum , de quo et Ieremias dicit , quod ad humorem mittet radices suas, qui spem et fiduciam in Domino collocat. Aliter flumen aque uite, etc., recte ipse fons uite Dominus iehsu Christus significari cognoscitur, de quo legimus : Apud te est fons uite, et in lumine tuo uidebimus lumen. Ipse est enim, quemadmodum legimus , Imago maiestatis Dei, omnia potens, et permanens in se, omnia innouat et per gentes in animas sanctas requiescit. Ille itaque fons, qui fluuius: fons, eo quod in se incommutabilis  maneat; fluuius, quod ad societatem sanctorum se largiter et iugiter prebeat. Nam et ubi fons dicitur, etiam torrens nominatur. Cum enim psalmus  diceret, Ex torrente deliciarum tuarum potabis eos, secutus adiunxit : Quoniam apud te est fons uite, et in lumine tuo uidebimus lumen. Bene autem per mediam plateam, tanquam commune omnibus sanctis bonum quod nulli negetur digno, nulli donetur indigno. Qui enim habitant in Ierusalem, montes in circuitu eius, et Dominus in circuitu populi sui . Itemque: Deus, qui glorificatur in concilio sanctorum, magnus et metuendus super omnes qui in circuitu eius sunt. In medio quippe est tanquam indiuisum patrimonium cunctis  uidentibus Deum. Hinc legimus : Ierusalem, que edificatur ut ciuitas, cuius participatio eius in idipsum. Si autem fructus mortis beate immortalitatis accipitur, recte folia perpetue laudis intelligitur cantus, quod in sanitate cadit felici iam sorte canentibus: ibi enim gentium curatio uera, redemptio plena, et felicitas sempiterna. Sed thronus Dei et Agni erit in ea. Non dixit erunt, neque throni; ubi enim unitas est naturalis et indifferens, gloriam Deitatis ibi maxime commendari oportuit, unus thronus indiuisibilis sessionis, qui nec Ariane prauitatis astu diuidi, nec Sabelliane uanitatis possit suspicione confundi, sed catholice tantum ueritatis, que adoptionem uidere, cuius etiam recta credulitatis probatur confessione teneri. Et uidebunt faciem eius. Considerans  uisionem Dei, que sanctis in futuro promittitur, magni esse meriti causam, et excellenti prorsus estimatione pendendam. Legi [F. elegi] S. Augustini dicta huic loco congrua deflorare, ut ipso docente possimus qualis futura promittatur, indubitanter agnoscere. Nam de uisione Dei ad Paulinam scribens dicit: Donec diligenti inquisitione, si Dominus adiuuerit, reperiatur quid secundum Scripturas de spiritali corpore quod in resurrectione promittitur, probabilius sentiendum sit, interim nobis sufficiat quod unigenitus Filius, idemque mediator Dei et hominum homo Christus iehsu  ita uidet Patrem sicut uidetur a Patre. Nos autem ad illam uisionem Dei, que nobis in resurrectione promittitur, non ex hoc mundo istam concupiscentiam oculorum transferre conemur,  sed mundandis cordibus pio studeamus affectu; nec corporalem faciem cogitemus, cum dicit Apostolus : uidemus nunc per speculum in enigmate, tunc autem facie ad faciem; presertim quia expressius dixit : Nunc scio ex parte, tunc autem cognoscam sicut et cognitus sum. Unde quis eum non intelligat eo loco etiam nostram faciem illam significare uoluisse de qua dicit alio loco : Nos autem reuelata facie gloriam Domini speculantes, in eamdem imaginem transformamur de gloria in gloriam, tanquam a Domini spiritu: de gloria scilicet fidei, in gloriam contemplationis eterne. Hoc quippe agit hec transformatio, qua interior homo renouatur de die in diem ; de quo et apostolus Petrus, cum eum moneret ornari: Non  que a foris ornatur, inquit , capillorum incrispationibus, aut auro, aut margaritis et ueste pretiosa; sed ille absconditus cordis homo, qui est ante Deum locuples. Item in libro uicesimo secundo de Ciuitate Dei, sic dicit: Premium fidei nobis uisio Dei seruatur, de qua et Ioannes apostolus loquens: Cum apparuerit, inquit , similes ei erimus, quoniam uidebimus eum sicuti est. Facies autem Dei manifestatio est eius intelligenda, non aliquod tale membrum quale nos habemus in corpore, atque isto nomine nuncupatur. Et post paululum dicit: Ita Deus erit nobis notus atque conspicuus, ut uideatur spiritu a singulis nobis, uideatur ab altero in alterum, uideatur in seipso, uideatur in celo nouo et terra noua,  atque in omni que tunc fuerit creatura. Et nomen eius scriptum in frontibus eorum. Per fidem iustificari hoc templum, per quam uite etiam eterne conferri declarat meritum, cum in frontibus eorum nomen Dei et Agni ibi quoque sic gestari facit scriptum, tanquam pro titulo cognoscatur preferri gloriatum. Hanc sane fidem in uno complectitur nomine. Neque enim dixit, et nomina Dei et Agni scripta in frontibus eorum, cum geminam uideatur significasse personam, ut illius dogmatis regulam custodiret loquens de regnantibus sanctis, quam pridem Dominus seruandam discipulis tradiderat peregrinis: Ite, inquiens , baptizate omnes gentes, tingentes eos in nomine Patris et Filii et Spiritus sancti. Sollicite enim fuerat commendandum hoc, sanctos uisuros et habituros in  specie, quod credebant uiuentes ex fide. Et nox iam non erit, neque opus erit lumen lucerne, neque lumen solis, quoniam Dominus Deus lucebit super eos, et regnabunt in secula seculorum. Nostrorum fragilitas corporum his nunc et uicissitudinibus temporum et conturbationibus elementorum, ut ad exercendum diurna opera noctis quiete reddatur idonea, utatur etiam nocte pro consolatione lucerna. Tunc autem quando erit Deus omnia in omnibus , qui est lux uera, his elementis nullus ibi indigus, nullus erit unquam obnoxius, quando ipse lumen erit regnantibus sanctis, qui totius auctor est operis, neque perfectorum exhortationeque legis diuine predicatio, que nunc lucerna esse dicuntur in obscuro loco, quia in Dei contemplatione rebus expletis  tenetur perfecta promissio. Et dixit mihi: Hi sermones fidelissimi et ueri sunt. Non de Ioanne diffidentia dubitabat, sed ueram uisionem omni Ecclesie, in qua et paruulos futuros nouerat, commendabat. Et Dominus Deus spirituum prophetarum misit angelum suum ostendere seruis suis que oportet fieri. In breui docuit omnium se utilitati generaliter prospexisse. Ipse est autem Spiritus prophetarum, qui etiam Spiritus sanctus, qui utique Dominus, propterea propheta. Audiam, inquit , quid loquatur in me Dominus Deus, et principium loquendi Domino in Osee . Nam propter unius diuine Trinitatis essentiam, opportune hic etiam Spiritum sanctum nominauit, quando Patris et Filii nuper fecerat mentionem. Quod enim legimus  quia  Deus spiritus est, ad totam pertinet Trinitatem. Ecce uenio cito. Felix qui obseruat uerba prophetie libri huius. Seruare dicit hic, reuerenter credere et purioris uite proposito custodire. Et ego Ioannes, qui audiui et uidi hec. Reuelationis attestatio insinuatur in hominis firmari iudicio. Et cum audissem, inquit, et uidissem, prostraui me ante pedes angeli ut adorarem eum, qui mihi ista ostendit; et ait mihi: uide ne feceris, quia conseruus tuus sum, et fratrum tuorum prophetarum seruantium uerba prophetie libri huius. Magis Deum adora. Aut semel factum iterauit quod cohibitus non repetiuit, aut magno uisionum stupore perculsus, adorare se iterum uoluisse confitetur, sicut et propheta: Expauit, inquit, uenter meus a uoce  deprecationis labiorum meorum, et introiuit tremor in ossa mea, et intra me conturbata est uirtus mea. Et ait mihi: Ne signaueris uerba prophetie libri huius, quia tempus iam in proximo est, et qui perseuerant nocere noceant; et qui in sordibus est, sordescat adhuc. Occulta hic Dei iudicia, sed iusta demonstrat, quibus mali homines in peius proficere permittuntur. Nocere autem hic non tantum aliis, sed sibi potius debet intelligi. Unde sequitur: Et qui in sordibus est, sordescat adhuc. Qui enim sibi nequam, cui bonus erit? Nam et alia translatio: qui iniustus est, inquit, iniuste faciat adhuc, iustus autem iustiora faciat, similiter et sanctus sanctiora. Puto autem quia propterea dicit, ne signaueris uerba prophetie libri huius, quia futuro propinquante iudicio manifestari  oportuit diuina precepta, iudicia atque promissa, quorum obseruatione premium mites acquirant, negligentes ac contumaces penam incurrant. Ante enim dixerat, signa que locuta sunt septem tonitrua, noli ea scribere; modo autem, ne signaueris uerba prophetie libri huius. Ecce uenio cito, et merces mea mecum est, reddere unicuique secundum facta sua. Satis dictum est. Ego sum et , primus et nouissimus, initium et finis. Fidelis predicatio ueritatis, ut irreprehensibilis forma uirtutum quoties repetitione firmatur, ampliore cultu spiritalis animus informatur, quod ad finem libri breuiter quidem, sed competenter exprimitur, in uerbi diuinitatem, in , susceptam humanitatem assignans, principium sine termino. Quod autem in presenti libro toties et  repetitum uideo, non inaniter factum fuisse cognosco. Siue enim propter unius Christi diuinitatem et humanitatem sepius insinuandum, in qua totius Christiane fidei summa constare premisimus, siue ut unius nature tota Trinitas intimetur, qui per prophetam dicit : Ante me non est formatus Deus, et post me non erit. Ego sum Deus, et non est absque me Saluator; uel cui per prophetam dicitur: Tu es Deus, et ante et preter te non est alius Deus; siue aliud aliquid melioris lateat secretiorisque mysterii, non tamen dubito ad hoc sepius iteratum, ut intelligendi gratia fidelibus maneret fructuosa. Nam et ipsa elementa Greci alphabeti et , eiusdem numeri conficiunt summam, quam columbe nomine in Greco nouimus comprehendi. Columba enim dicitur  [Figure: [Characters] 3Kb] a quo nomine octingentesimus et unus numerus subsummatus, quem etiam adimplent [Figure: [Characters] 2Kb] In columbe autem specie recte nobis sancti Spiritus nouimus significari personam , in cuius specie descendens, uoluit apparere: ut scilicet Arianorum aliorumque hereticorum frustraretur insania, qui eum a Patris et Filii natura asserunt alienum, cum etiam per huius conuenientiam numeri hic quoque reuelatio celestis consubstantialem et ceternum Patri et Filio sanctum Spiritum manifestet, et in  stolis lotis diuinorum dicens custodie mandatorum. Nam et exordium Euangelii sui iisdem Ioannes sensibus, licet diuerso orsus sermone composuit, dicens : In principio erat uerbum, et uerbum erat apud Deum, et Deus erat uerbum; et post pauca , Et uerbum caro factum est. Ubi totius fidei summa consistit, ut in uno eodemque Christo perfecta deitas et uera credatur humanitas. Quod uero ad morum attinet probitatem, dicit : Quotquot autem receperunt eum, dedit eis potestatem filios Dei fieri, his qui credunt in nomine eius, subiungens utique fidei caritatem, que mercedem, quod paribus his quoque uidetur narrasse tramitibus, in et Christum insinuans, immaculatam uero uitam stolis significans candidis, cui eumdem similiter premium  pollicetur, dicens: Ut sit potestas eorum super lignum uite. Lignum autem uite Christus est, ut legimus: Sapientia lignum uite est amplectentibus eam . Non autem super Christum hi esse putandi sunt, quia non est discipulus super magistrum, nec seruus super dominum suum . Sic autem hic dixit super lignum uite, quomodo si dicet. Infirmitas eorum super lignum uite consistet, id est super Dominum Christum, de quo propheta etiam dicit, Et super sanctum Isrel stabiliti sunt. Unde enim uirtus accipitur, super hos esse narratur. Eodem intellectu et sancto Petro dicitur : Super hanc petram edificabo Ecclesiam meam, id est super me. Et propheta diuerso sermone, sed eodem sensu dicit : Fortitudinem meam ad  te custodiam. Et per portas intrent in ciuitatem sanctam. De quibus portis scriptum puto : Aperite mihi portas iustitie, ut ingressus in eas confitear Domino; hec porta Domini, iusti intrabunt per eam. Aliter enim illa ciuitas intrari non potest, nisi per Christum, qui dixit : Ego sum ostium, et nemo uenit ad Patrem nisi per me. Foris autem remanebunt canes, et malefici, et fornicarii, et homicide, et sesruientes idolis, et uenefici, et omnes qui amant et faciunt mendacium. His hominibus non diligentia adhibenda est exponendi, sed sollicitudo impendenda cauendi. Ego iehsu misi angelum meum testificari uobis hec in septem Ecclesiis. Seriem libri resumpturus intentionem prime relationis assignat, ut prioribus posteriora conueniant. Ego sum radix et origo Dauid.  Diuinitatis Christi predicatione premissa, secundum quod dudum exposui, formam quoque serui quam pro nobis assumpsit, predicat, dicens: Ego sum radix et genus Dauid, stella splendida et matulina. Noui Testamenti gratia refulgente, prime resurrectionis tempus ostendit, quando Christus a mortuis resurrexit. Hinc legimus : A uigilia matutina usque ad noctem speret Isrel in Domino. Et spiritus et noua nupta dicunt, Christus et Ecclesia: Exhortamur, Age. Et is qui audit, dicat: ueni. Seque exponens pandit sue exhortationis affectum, et dicit: Et qui sitit ueniat et bibat; et qui uult, accipiat aquam uite gratis. Quomodo qui uult accipiat, cum dixerit : Nemo uenit ad me, nisi Pater, qui misit  me, traxerit eum; nisi quia ex nolente prius fieri, nouimus, diuina inspiratione uolentem? Nam et hic sic liberum conuenienter arbitrium, dicendo: Qui uult accipiat, ut confestim gratia, predicetur in eo, quod dicit, aquam uite gratis, nullis itaque bonis precedentibus, accipiat aquam uite gratis. Quid enim inquit Apostolus , habes quod non accepisti? Ergo et uoluntatem ueniendi a Deo gratis accipimus, cui nil premii contulimus ut essemus, quanto magis ut iusti ex peccatoribus redderemur! Testor ego Ioannes omnes qui audiunt uerba prophetie libri huius. Hec dicit qui iussit testimonium perhibere. Quem testem fidelem superius memorat, de ipso nunc quod iusserit testimonium perhibere, ne huius libri tam salubris contemnenda putaretur  utilitas, suam personam laudabili humilitate postposuit, et contemptoribus Christum opponit. Quod ergo testis fidelis caput impleuit, cum dixit : Meus cibus est ut faciam uoluntatem eius qui me misit, uel similia, hoc iuuet implendum et corpori. Si quis addiderit ad hec, adiiciet Deus super eum plagas scriptas in libro hoc. Et si quis dempserit, adimet Dominus partem eius de libro uite, et de ciuitate sancta, et de his que scripta in libro hoc. Et Salomon dicit : Ne addas quidquam uerbis illius, et arguaris inueniarisque mendax. Hic autem etiam terrorem plagarum adiecit, ut non solum pondere auctoritatis monendo urgeret, sed etiam minis uel desides excitaret, uel temerarios cerceret. Dicit qui testimonium perhibet de his: Etiam uenio cito: Amen. ueni, Domine Iesu. Idem  Christus testimonium perhibet, qui se Ecclesie uenturum annuntiat, cui more Cantici canticorum  Ecclesia deuota respondit: Etiam ueni, Domine Iesu Christe, que dicit orans, ueniat regnum tuum , et in uia immaculata uenies ad me.

Quoniam suscepti operis plenitudo deuoto et debito propterea fine concludi, et diffusa latius multipliciterque digesta, cum difficultate nouimus comprehendi, quia nec competens cunctis memoria suffragatur, nec relata rebus singulis loca uelox intentio poterit coaptare, necessariis agendum existimo compendiis, ut totius libri auctoritate decursa, conclusionis series breui recapitulatione iterum euoluatur insinuata per partes, ut omnium quinque librorum textus uno summatim  loco clareat definitus, cum et partitionem recepit singulorum, et plenitudinem uidetur obtinere per totum.

In septem itaque angelis Ecclesiarum totidem, uniuersalis Ecclesie unitas cum necessaria nominum interpositione describitur, quam in candelabris quoque aureis designatam, malos bonis docet habere permixtos, quorum diuersa qualitas uel mulcetur laudibus ad profectum, uel increpationibus culpatur ad notam. Hanc etiam in uiginti quatuor senioribus cognoscendam per Christi dispensationem et euangelistarum predicationem iterata significatione describit. Hec quidem in primo.

In secundo autem libro huius capiti Christo signati dignitas libri peracte dispensationis merito dicitur  retribui, ut duo in carne una  Christus et Ecclesia possit intelligi, et in ipso omnes thesauri sapientie et scientie absconditi ante latuisse, in quo docentur  reuelati suo tempore refulsisse. Idem in equo albo actu pridem paruit missus, qui uisu processisse dicitur reuelatus. Post Christi de morte triumphum impugnationes futuras Ecclesie et humani generis plagas enumerat, quas per significationes equorum rufi, nigri, pallentisque, dicit irrogandas. Quibus nascitur sub ara Dei martyres memorat, sextam mundi etatem sexto signo denuntiat, grandi persecutionis impetu in fine uenturam. In quatuor angelis regna mundi quatuor consona Danieli uoce testatur, quos electorum numero ledere Christi primus uetus enarrat aduentus, qui nec transitorio fuissent pretereundi relatu duodecim  tribuum nomina cum numero indidit signatorum. Atque ut unam ex genere Isrel et ex gentibus existere monstraret Ecclesiam, gentium mox uocationem adiunxit. Quorum ex operibus fidem, et fidei uoluit narrare mercedem.

In tertio quoque libro Ecclesiam in septem angelis ac tubis grata repetitione suo more describit, quam externis et intestinis memorat persecutionibus ac periculis exercendam, quando post unum angelum, qui super altare Dei stabat cum thuribulo aureo, secundum, tertium et quartum uidetur opposuisse contrarios, et interposita rursus aquile mentione Ecclesia, de puteo abyssi in locustis fumo equisque bellantibus, prodire dicit hereticos: quorum morsus ut scorpionum, in quibus unum ue dicit abisse. Angelorum quatuor solutio cum numero octogenario et bis myriadis myriadum,  quibus equites cum loricis igneis et sulphureis iuges heresiarchas diuerso modo describit, et errorem mox gentilitatis annectit, quod ad ue secundum est redigendum. In angelo nube amicto primus Christi designatur aduentus, cuius predicatione ex bonis in ore dulcedinem, ex malis in uentris infirmitate dicit amaritudinem procreari. In uoce autem septimi angeli, finis sexte etatis et initium septime nuntiatur. In duobus martyribus duo martyrii genera cognoscenda, et ue tertium uenisse dicit. Secundi aduentus interposita mentione, Christi rursus natiuitas aperto Dei templo narratur in celo, id est Ecclesia, que uestigia sui capitis sequendo uictrix, de pugna dicitur exstitisse draconis.

In quarto proinde libro, de bestia disputatur,  quam habere dicit capita septem, et cornua decem, in qua aduersitas designatur Christo Ecclesieque contraria, quam etsi ad tempus signis dicit Antichristi ualituram, patienti attamen tolerandam esse sanctorum prudentiam. Notam uel nomen bestie uel numerum  premonet indagandum. Post hec constantem in electis Ecclesiam circumscribit, nomine Agni censitam et sacruto numero titulatam. Item Christum diuerso schemate super nubem albam sedentem asserit coronatum, cum falce messoria septem plagarum mentione subiuncta, et sanctorum relata uictoria, cum Iudeorum manente duritia et incomparabili persecutione, futuram memorat damnationem meretricis, quam fucato mulieris cultu describit, cui in capitibus septem et cornibus decem, et secularem potentiam, et occultam dicit inesse nequitiam.

Quinto etiam libro, diuerso relatu idem Christi insinuatur aduentus. Quem nomine angeli dicit de celo descendere, suaque potestate et claritate illuminatam terram. Babylonem memorat fuisse destructam, que  cum multis significata uocabulis predicitur ruitura, commisse iniquitatis debita monstratur multari uindicta, ubi sanctorum profecto dignitas in senioribus et Agni nuptiis, et byssino mundo fuerat memoranda. Hinc diadematis insigne gestantem equo albo sedentem cum bestia certasse describit, suisque catenis diabolum per annos mille dicitur religasse, ut solitam seducendi gentes amiserit potestatem, profuturi forma iudicii in throno candido sedentem. Ipsius memorans Christi, secundum rursus designat aduentum, quando elementorum innouatione celum nouum terraque futura describitur, et nouam Ierusalem sponsam. Agni patriarcharum apostolorumque fundamine solidatam, promissa dicit potiri mercede, cum agni lumine irradiari atque uite fonte potari, eiusque uisione dicitur perfrui. Se proinde et iterata predicatione frequentat, ut unius nature diuine insinuet Trinitatem, et futuri Euangelii sui cum hoc libro sermonem uideatur habere concordem. Septem Ecclesiarum iterata mentione scopum libri, id est intentionem assignat, seque Christus Ecclesie uenturum annuntiat.

Considerans autem huius operis quantitatem, arbitror quosdam de eius quam putant prolixitate posse causari, alios autem diuine legis uel lectionis feruore flagrantes, de tanta libri profunditate ampliora potius flagitare. Sed cum diu inter fastidiosos et auidos nutabundus estuarem, timui ne aut immodicis profusionibus ingessissem otiosis errorem, aut exiguitate necessaria subtraxisse inuidus iudicarer: sicque stylum putaui, regente Domino, temperandum, ut illustrandis  obscurioribus locis plus sermonis impenderem, apertis exiguum, ut nec esurientes fraudarem inuentis, nec peritos ausus prolatis offenderem. Me tamen fateor non quantum ardua mysteriorum dignitas exigebat, sed quantum paupertas uirium ope diuina potuit, debitis exhibuisse seruitiis.





ANNO DOMINI DLuL
uICTOR EPISCOPUS TUNUNENSIS. [* 1Kb]





NOTITIA

.

 I. Circa medium seculi uI claruit uictor Tununensis Ecclesie in Africa episcopus. De urbe que uictorem presulem habuit, concertatio inter eruditos non minima esse comperitur: qua de re plura edisserit Wesselingius  . Nos interim ipsummet uictorem sequimur, qui Ecclesiam quam regebat, Tununensem nominat  . Neque aliter Isidorus Hispalensis, qui uictorem Tununensis Ecclesie Africane episcopum appellat  : licet alibi apud eumdem, errore sane librariorum, Turonensis dicatur  . Ob acerrimam trium capitulorum defensionem, ut refert idem antistes Hispalensis  , a Iustiniano Aug. Ecclesia sua pulsus, exsilio in Aegyptum transportatur. Inde rursus Constantinopolim uocatus, dum Iustiniano imperatori et Eutychio Constantinopolitane urbis episcopo,  obtrectatoribus eorumdem trium capitulorum, resisteret, in monasterium eiusdem ciuitatis custodiendus mittitur, atque in eadem damnatione, ut dicunt, permanens moritur. Sed noster Africanus episcopus imprimis audiendus, qui ad annum 555 post consulatum Basilii u. c. anno 15, hec de seipso articulatim scribit  : uictor Tununensis Ecclesie episcopus, huius auctor operis, post custodias simulque et plagas, quas Sala et ualericis perpessus, nec non in monasterio de Mandra primo ac secundo exsilio Egi Mauritanie insule, tertio Alexandrino una cum Theodoro Cebarsusitane Ecclesie episcopo, pro prefatorum trium capitulorum defensione exsilio mittitur, et carceri castelli Dioclesiani apud pretorianum carcerem truditur. Et rursus ad annum 556, post consulatum Basilii  u. c. anno 16  : uictor, inquit, et Theodosius antefati episcopi Africani de carcere eiiciuntur: et post disputationes in pretorio continuas dierum 16, ad aliam custodiam monasterii Tabenensiotarum, quod est apud Canopum 12 millibus ab urbe Alexandrina, mittuntur. Ad que quidem uerba respiciens Breulius, operum Isidori Hispalensis editor, hec habet  : »Ibi suum deplorat exsilium, quo mihi ualde dignus fuisse uidetur. Restitit enim uigilii pape, Iustiniani imperatoris et synodi Constantinopolitane decretis, dum  tria capitula mordicus defendit.« Ceterum supremum diem obiisse uictorem existimamus paulo post annum 566, quo suum Chronicon absoluit.

II. Exstat presulis huius Africani Chronicon continuans ubi Prosper desinit, nobis subinde memoratum. Hic, inquit Isidorus  , a principio mundi usque ad primum Iustini Iunioris imperii annum, breuem per consules annuos bellicarum ecclesiasticarumque rerum nobilissimam promulgauit historiam, laude et notatione illustrem, ac memoria dignissimam. Atque in eamdem sententiam alibi  , postquam laudauit Eusebium Cesariensem et Hieronymum, qui chronicorum canonum multiplicem ediderunt historiam, regnis simul et temporibus ordinatam; subdit de nostro scriptore: Dehinc alii atque alii; inter quos precipue uictor  Tununensis Ecclesie episcopus, recensitis priorum historiis, gesta sequentium etatum usque ad consulatum Iustini Iunioris imperatoris expleuit. Isidorum, quem et Trithemius exscripsit  , paucis contraxit Honorius Augustodunensis  . »Sed si uere uterque ait, inquit uossius  , Chronica orsum fuisse ab initio mundi, contigerit uictori idem ac Prospero; quem cum Gennadius dicat ab orbe condito inchoasse Chronicon suum, tamen eius id omne deperiit quod tempus illud antecessit, ubi desiit beatus Hieronymus. Sane similiter nichil amplius habemus uictoris quam quod excipit tempora a Prospero descripta, ut indicant uerba que libello uictoris . . . . premittuntur. Nec decipiat, quod apud Henricum Canisium  legatur, tum Gennadium de Prospero, tum Isidorum de eodem  falsum fuisse; neutrum enim ab orbe condito cepisse, sed ubi Hieronymus desierat, ibi Prosperum; ubi Prosper finit, ibi uictorem cepisse: errandi uero occasionem eo et Gennadio et Isidoro, datam esse, quod in utriusque fine anni ab orbe condito colligantur usque ad illud tempus ubi fecissent scribendi finem. Nihil, inquam, horum mouere debent, quando idem ille doctissimus uir eam opinionem notis in Prosperum retractat.« Hactenus uossius; qui nimirum Isidori et Honorii auctoritate ductus coniecit, a mundi  exordio Chronicon suum contexuisse uictorem; eique postmodum Caueum  aliosque adhesisse intelligimus. Sed potior esse uidetur illa sententia, Canisio primum, deinde aliis eruditis uiris probata, atque operis inscriptioni, prout exstat in codicibus cum editis tum manu exaratis innixa; uictorem scilicet a XuIII consulatu Theodosii Iunioris historiam prosecutum esse, ubi Prosper reliquit.

III. Quanti porro faciendum sit uictoris Chronicon, Hispalensem antistitem magnum illius pretium extollentem modo audiuimus. Eius tamen preconium ad Norisii crisin exigendum uidetur: »Nimirum, inquit  , uictori, quod rerum gestarum ueritatem spectat, totam fidem presto; at quod ad annorum designationem pertinet, eius Chronicon plenum mendis  est, non uictoris, ut arbitror, sed corruptoris cuiuspiam ignorantia.« Cuius quidem scriptoris eminentissimi iudicium confirmant eruditi eius operum editores  . »Ut uictoris eleuetur auctoritas, inquiunt, non est cur plura ab eo perperam in chronologicis rebus scripta quispiam agglomeret: at quod historiam et facta spectat, obsequentissimam fidem meretur: neque enim in ea parte errores inuenire, ac certis testimoniis demonstrare facile licet. Id autem, subdunt, cum primis animaduertendum lectoribus est ad ea que deinceps in Garnerium pro Norisio scripturi sumus; ne chronologicorum errorum qui late exaggerantur, longa enumeratione preoccupati, in historicis etiam rebus tanto historico nichil fidendum existiment.« Hec illi, digitum intendentes in  Defensionem dissertationis Norisiane de synodo u aduersus dissertationem Patris Garnerii, quam sub finem tomi Iu operum Norisianorum edidere. Garnerii autem dissertatio quam refellendam susceperunt, exstat in eius Auctario Theodoreti. Neque uero illud hic omittendum, quod laudato Garnerio adnotare placuit  , uictorem in suo Chronico se illaudatum esse non siuisse: si tamen, inquit, ipsius est pars extrema Chronici; quod non reor. Ea scilicet uerba respexit, que superius ex ipso auctore descripsimus. At uero cum uerba illa Isidorus Hispalensis aliique uictoris esse agnouerint; cumque imprimis omnes tradiderint eum usque ad primum Iustini Iunioris imperii annum Chronicon suum perduxisse: propterea huiuscemodi  coniecturam eidem erudito uiro dimittimus.

Iu. uictoris Chronicon primus edidit Canisius, antequam Lectionibus antiquis manum admoueret, ex codice bibliothece Toletane quem exscriptum ad Marcum uelserum duumuirum Augustanum miserat Andreas Schottus, ut ipsemet in prefatione lectorem admonuit. Deinceps uero post Eusebii Chronicon Thesauro temporum illud intexuit Scaliger, qui ex chirographo, triennio ante editionem Canisianam Ingolstadiensem idem Chronicon a se descriptum fuisse testatur  . Utramque autem editionem haud paucis scatere mendis, satis ex notis intelligitur quas nostre subiiciendas curauimus. De Scaligeriana potissimum conqueritur Wesselinguis  . uerum ad ea que de uigilio preuaricatore tanquam a uictore litteris consignata  post consulatum Basilii u. c. anno XuII  ; ad ea, inquam, que idem dissertator ingerit  ex quodam libro manu M. uelseri descripto sibique ab Hemsterhusio commodato, queque suspicatur a Canisio fuisse studio in Romanum pontificem oblitterata: illud primum aduertimus, Canisium, ut modo innuimus, codice fuisse usum ab Andrea Schotto ex bibliotheca Toletana descripto atque ad M. uelserum misso, ex quo illum accepit; non autem codice manu ipsius uelseri, ut idem ait, exarato. Deinde codex ille quem triennio ante Canisii editum se descripsisse perhibet Scaliger, alius plane, ut uidetur, ab eo fuit quem typis consignauit idem Canisius. Atqui utroque in eo codice nullum exstat eorum uerborum uestigium, que ex uelseriano exemplari litteris maiusculis  sic exhibet Wesselingius: uigilius R. Ep. POSTQUAM PRAEuARICATUS EST, SUB EXCOMMUNICATIONE TOTIUS AFRICANAE ECCLESIAE PONTIFICUM, in insula Sicilia moritur. Que quidem si suo in chirographo comperisset Scaliger, haud illa sane pretermittere aut negligere uoluisset. Quid igitur de codice uelseri manu descripto censendum, unde sua uir criticus hausit? Nimirum inciderit uelserus in uictoris exemplar a nonnemine qui fuerit in defendendis tribus capitulis presule nostro Africano feruentior, interpolatum, ut equidem existimarim. Porro hactenus obseruatis, euanescat prorsus necesse est nota illa cum preuaricationis, tum hereseos, quam Romano pontifici homo satis improuidus inurere ausus est.





uICTORIS CHRONICON, CONTINUANS UBI PROSPER DESINIT. 

 A XuIII consulatu Theodosii Iunioris, uictor episcopus Tununensis Ecclesie Africe historiam prosequitur ubi Prosper reliquit.

Igitur Theodosio XuIII et Albino coss. .

Antiochene Ecclesie episcopatum post Ioannem Diaconus suscepit.

Aetio III et Symmacho coss. .

Callipio et Ardabure coss. .

Eutyches presbyter et archimandrita cuiusdam monasterii Constantinopolitani apparuit, qui sui nominis heresim condidit. Hic etenim Dominum nostrum Iesum Christum sic asserebat natum ex Maria semper uirgine matre, ut nichil in eo confiteretur humane nature. Qui synodali inuitatus colloquio Constantinopoli congregato, cui sanctus prefuit  Flauianus eiusdem urbis episcopus, dum nollet Christum in duabus confiteri naturis post natiuitatem ex uirgine, et nobis secundum carnem substantialem [1 1Kb] esse, damnationem cum proprio errore suscepit: quam sanctus Romanus antistes apostolica auctoritate firmauit. Pro quo, imperatore Theodosio patrocinante, Leone Romano, Dioscoro Alexandrino, Diacono Antiocheno [2 1Kb] , Iuuenale Hierosolymitano, et Flauio Constantinopolitano, presulibus sedium.

Posthumiano et Zenone coss. .

Synodus generalis II congregatur in Epheso, in qua Dioscorus Alexandrinus sibi principatum usurpans imperiali fauore Eutychen post legitimam damnationem absoluit, et eius obtrectatores duarum  in Christo naturarum doctores, Flauianum Constantinopolitanum, Eusebium Dorylei, Theodoretum Cyri, Ibam Edessenum, antistites, ceterosque alios impia auctoritate, contradicentibus etiam legatis sedis apostolice, condemnauit, totamque synodum sibi fauere monachorum seditione militarique uiolentia inclinauit.

Asturio et Protogene coss. .

[a 1Kb] Attila rex Hunnorum, postquam est ualentiniani Augusti ducibus prelio superatus, et in fugam conuersus, uires recepit, et ad Italiam importabiliter  pergit, cuius mala Romana respublica pacis federe sopiit. Qui Attila, Leonis pape legatione suscepta, non solum a reip. uastatione quieuit, sed et trans Danubium pace data recessit.

ualentiniano uII et Attieno [Auieno], coss. .

Theodosius imperator anno uite sue 62 Constantinopoli moritur. Chrysaphius prepositus imperatoris, amicitiis Eutychetis male usus, occiditur; et Marcianus totius reip. consensu imper. factus.

Romanorum XLuII, regnat annis 5, mensibus 6; qui in ipso regni sui exordio Ecclesiarum paci prospiciens, Chalcedone fieri synodum imperiali auctoritate denuntiat.

Constantinopolitane Ecclesie presulatum post  Flauianum Anatolius suscepit.

Consulatu Marciani [b 1Kb] Augusti uIII cal. octobris , Leone Romano, Dioscoro Alexandrino, Maximo Antiocheno, Iuuenale Hierosolymitano, et Anatolio Constantinopolitano presulibus, synodus generalis Chalcedone colligitur episcoporum 632, ubi Ephesina II nec dicenda synodus abdicatur. Eutyches cum Dioscoro patrono suo Alexandrino episcopo atque Nestorio condemnatur: antistitesque catholici iniuste damnati ab eodem Dioscoro in synodo prefata Ephesina II soluuntur, fidesque sanctorum Patrum qui in Nicena, Constantinopolitana et Ephesina prima conuenerunt, sanctis synodis, explanatur. His itaque diffinitis, et subscriptionibus totius synodi roboratis, Eusebio Dorylei, Theodoreto  Cyri et Iba Edesseno propriis restitutis Ecclesiis, iis quos pro eis Dioscorus hereticus substituerat pulsis, omnia que ad statum Ecclesie pertinent disposita sunt, ratumque terminum susceperunt.

Opilione et uincomalo coss. .

Dioscoro Gangra exsilio relegato, Proterius Alexandrine Ecclesie suscepit presulatum.

Eo tempore Attila moritur: de cuius regno dum filii dimicant, Hunni uastantur, ac deinde minorantur.

Aetio et Studio coss. .

 Aetius patricius, ualentiniani Augusti manu intra palatium primo percussus, circumstantium gladiis crudeli morte exstinguitur; Betiusque prefectus nichilominus occiditur.

ualentiniano uIII et Anthemio coss. .

ualentinianus imper. Rome in Campo Martio, dolis Maximi patricii et Heraclii prepositi perimitur; idemque Maximus ex consule et patricio eius sumit imperium diebus 67. Hic itaque malum quod latebat apparuit. Mox relictam ualentiniani Augustam, uiri exitum sui lugere non permittens, in matrimonio sumit. Sed his malis peiora succedunt, dum aduentum Genserici uandalorum regis formidat, et cunctis uolentibus Urbe recedere licentiam tribuit: priusquam fugam quam cogitabat, assumeret, occisus  membratimque concisus in Tiberim fluuium proiectus est.

Aetio et Studio coss. et prefectis.

Tertia die postquam Maximus occiditur, Gensericus uandalorum rex Romanam urbem ingreditur, et per 14 dies cunctis opibus nudat, secumque inde ualentiniani filias et uxorem ac captiuorum multa millia tollit. Ut autem ab incendio, tormentis et gladio abstineret, pape Leonis intercessio facit. Huius quoque captiuitatis 75 die Anitius [Auitus], uir totius simplicitatis, in Galliis imperium sumit.

Ioanne et uarane coss. .

Ricimirus patricius Auitum superat, cuius innocentie parcens Placentie ciuitatis episcopum facit.

Constantino et Rufo coss. .

 Marcianus imperator Orientis Constantinopoli moritur, et pro eo Leo imperator efficitur Romanorum XLuIII. Leo regnat annis 16.

[a 1Kb] Alexandria et-Aegyptus errore Dioscori languens decreta Chalcedonensis synodi non recepit. Proterium antistitem Dioscori successorem, et synodi Chalcedonensis decretorum custodem populus Dioscoritanus, seditione facta Timotheo auctore cognomento Herulo [Aerulo], interfecit uI cal. Aprilis [leg. uI anni 457], uI feria ultime ieiuniorum hebdomade, die qua noster Saluator et Dominus a Iudeis est crucifixus. Tunc enim Pascha Domini, cum quarto est cal. April. celebratum: Proterio itaque interempto, Timotheus prefatus, cognomento Herulus [Aelurus], Chalcedonensis synodi obtrectator,  eius episcopatum Ecclesiamque peruadit.

Leone Aug. cos. .

[b 1Kb] Maioranus Rome imperium sumit. Timotheus Alexandrine Ecclesie incubator, defensores synodi Chalcedonensis insequitur.

Patricio et Ricimero coss. .

 Iuuenalis Hierosolymarum episcopus litteris Leonis Romani antistitis aduersus errorem Eutychis Dioscorique armatur.

Magno et Apollonio coss. .

[c 1Kb] Timotheus episcopus interfector Proterii episcopi, Leonis principis precepto, ui a sede Alexandrine raptus Ecclesie, Chersona exsilio relegatur; et post menses 5 eidem Alexandrine Ecclesie, alius pro eo Timotheus cognomento Salatratatus [Salafaciarim], synodi Chalcedonensis defensor, episcopus ordinatur.

Gadalaifo [Dagalaifo] et Seuerino .

Leone Aug. II  et uiuiano u. c. coss. [* 1Kb] .

Carthaginiensis Ecclesie post Capreolum, Quoduultdeus  Eugenius episcopus ordinatur [d 1Kb] .

Olybrio et Rustico coss. [e 1Kb] .

Gensericus uandalorum rex, post multarum prouinciarum clades, et Christiani apud Africam populi spolia atque neces, moritur anno regni 40. Post quem Ugnericus filius eius regnat annos 7, menses 5. Huic Ugnerico pater Gensericus ualentiniani filiam, quam ex Roma captiuam abduxerat, in coniugium tradidit.

Hermia [Herminericho] et Basilisco coss. .

Antiochene Ecclesie episcopatum post Maximum cepit Alexander. Hierosolymitane uero Ecclesie post Iuuenalem preest Anastasius.

Leone Aug. III cos. .

Ugnericus uandalorum rex, Ariano suscitatus furore,  catholicos per Africam plus patre persequitur: Christianorum ecclesias tollit, et catholicos sacerdotes exsilio mittit.

Buseo [al. Puseo] et Ioanne coss. .

Signum in celo ex nube uelut contum apparuit per dies 10: Antherius [Anthemius] Rome imperium sumpsit.

[f 1Kb] Leone Iu et Anthemio II coss. .

Leo Aug. supplicationibus Aegyptiorum permotus, ut synodus fieret que de gestis synodi Chalcedonensis iudicium ferret, ad cognoscendam singulorum fidem, Ecclesiarum presulibus unicuique semotim scripsit; a singulis epistolas tanquam ex una collatione consonas suscepit, id fieri nullatenus posse; sed magis ac magis in sua perpetuitate synodi  gesta Chalcedonensis manere. Exstant que Greco eloquio uocitantur.

Zenone et Martiano coss. .

Romane Ecclesie episcopatum post Leonem Hilarus suscepit.

Ioanne [Iordane] et Seuero coss. [g 1Kb] .

 Leo Aug. Patritium Asparis filium Cesarem facit.

Leone Aug. u et Probino coss. .

Aspar et duo filii eius, Patritius Cesar et Ardaburius, Constantinopoli precepto Leonis Aug. occiduntur.

Leone uI et Probino coss. .

Leo Aug. Leonem nepotem suum, Zenonis et uxoris sue filie filium, Cesarem facit, et imperat ann. 2. Romane Ecclesie episcopus post Hilarum Simplicius ordinatur, et post Simplicium Felix.

Constantinopolitane Ecclesie Gennadius Anatolio succedit in episcopatu, et Gennadio Acacius.

Antiochene Ecclesie post Alexandrum Martyrius, et post Martyrium Iulianus ordinatur episcopus. Hierosolymitane uero Ecclesie Martyrius post Anastasium  episcopus ordinatur. His coss. Olybrius Romam uenit, et imperium factione Ricimeri patricii, regnante Anthemio, sumit. Quo agnito Anthemius in fugam conuersus occisus est, et post certos dies Herculanus Orestis filius arripiens imperium cum patre suo occiditur; et eius regnum nepos assumit.

Leone Minore Aug. cos. .

Leo Maior Aug. Constantinopoli moritur. Zenon a Leone Aug. filio in Septimo contra consuetudinem coronatur.

Romanorum XLIX Zenon  regnat annis 17 post consulatum Leonis Iunioris Aug. Zenon imp. querens Leonem Aug. proprium filium suum occidere, et eius imperium peruadere, alium pro eo eius uxor Ariadne Augusta similem puerum ad  mortem obtulit, et Leonem eumdem Augustum occulte totondit, eumque clericum unius ecclesie Constantinopolitane fecit. Qui Leo usque ad Iustiniani tempora principis uixit.

Eodem consulatu, Basiliscus cum filio Marco imperium quam tyrannice Constantinopoli sumit.

Zenon Aug. in Isauriam, unde exortus fuerat, fugit, et eum Ariadne Augusta sub hiemis discrimine nauali itinere subsecuta.

His coss. Basiliscus tyrannus lege data Chalcedonensem synodum damnari, et Ephesinam II precepit absolui et suscipi.

Timotheus episcopus cognomento Hellurus [Aelurus], Proterii successor pariter et peremptor, ab exsilio Chersona rediit; et fugato alio episcopo  Timotheo Salafatiatio [al. Salafaciario] cognomento, defensore synodi Chalcedonensis, Alexandrinam Ecclesiam etiam peruadit.

Basilisco Tyranno et Armato [al. Harmatio] coss. .

Zenon Aug. uicesimo mense, donato sibi exercitu, Constantinopolim ab Isauria redit; imperium resumit, et Basiliscum cum filiis et uxore exsilio in Sasemis Cappadocie mittit, finemque uite ibi misere facit.

Inter hec que gesta sunt, quia nullus cos. accessit , et Basiliscus tyrannus a consulatu recessit, Armatus presenti anno consul remansit.

Post consulatum Armati u. c. , Timotheus  Hellurus, Chalcedonensis synodi obtrectator et Proterii episcopi interfector, moritur; et Alexandrine Ecclesie presulatum alius Timotheus Salafatiatius, Chalcedonensis synodi defensor, resumit. Hierosolymitane itaque Ecclesie Sallustius Martyrio succedit episcopus; Antiochene uero Petrus cognomento Fullo, post Iulianum qui Martyrio successerat, ordinatur episcopus.

Zenone Aug. cos. .

Hunericus uandalorum rex persecutionem per totam Africam nimis insistens, Tubunnis, Macri Nippis, aliisque eremi partibus catholicos iam non solum sacerdotes et cuncti ordinis clericos, sed et monachos atque laicos quatuor circiter millia exsiliis durioribus relegat, et confessores ac martyres facit,  confessoribusque linguas abscidit. Quos confessores quod linguis abscissis perfecte finem adusque locuti sunt, urbs regia attestatur, ubi eorum corpora iacent. Tunc Letus Neptensis Ecclesie episcopus martyrio coronatur 8 cal. Octob., et Eugenius episcopus Carthaginiensis Ecclesie, post dira eremi exsilia, plurimis afflictionibus penisque clarus habetur. Hic itaque Hunericus inter innumerabiles suarum impietatum strages quas in catholicos exercebat, octauo regni sui anno, interioribus cunctis effusis, ut Arius pater eius, misere uitam finiuit. Cui succedit Guntamundus. Regnauit annis 12: qui nostros protinus de exsilio reuocauit.

Post consulatum Zenonis III , Timotheus cognomento Salafatiatius, synodi Chalcedonensis defensor,  moritur; et pro eo Alexandrine Ecclesie Ioannes Tabennesiota presbyter et economus, synodi Chalcedonensis defensor, episcopus ordinatur. Quem Zenonis precepto principis, Petrus, qui superstite Timotheo Salafatiatio episcopo ab hereticis fuerat ordinatus, eiiciens, Alexandrinam Ecclesiam peruadit. Qui confestim fauore Zenonis principis synodum Chalcedonensem de pulpito coram populis damnat; nomina Proterii et Salafatiatii de ecclesiasticis diptychis tollit, et Dioscori et Helluri qui Proterium interfecit, scribit; corpusque prefati Timothei Salafatiatii de ecclesia eiiciens, in loco deserto foris ciuitatem proiecit.

Tricundio u. c. cos. .

Zenon imperator Eutychiani poculo erroris sopitus  Acacium Constantinopolitanum episcopum damnatoribus synodi Chalcedonensis Petro Alexandrino et Petro Antiocheno episcopis, per Henoticum a se prolatum socians, eorum communione polluitur, et cum eis a catholica fide recedit.

Post consulatum Tricundii u. c.  Leontius tyrannus Hylli patricii factione imperium in Isauria cum tyrannide sumit.

Theodorito u. c. cos. .

Felix Romane Ecclesie presul monachis et clericis per Orientem, Aegyptum et Bithyniam commorantibus scribit, ut Petrum Alexandrinum episcopum, Chalcedonensis synodi obtrectatorem, et eius communicatores tanquam hereticos uitent.

 [a 1Kb] Post consulatum Theodoreti u. c.  Orientales episcopi, preter paucos, per Henoticum Zenonis communione atque consensu polluti, Petri Alexandrini, Petri Antiocheni et Acacii Constantinopolitani episcoporum synodo Chalcedonensi renuntiant.

Longino u. c. cos. .

Acacius Constantinopolitanus episcopus litteris Felicis Romane Ecclesie presulis admonitus, ut a damnatorum synodi Chalcedonensis communione atque societate abstineat, legatos eius custodie mancipat.

Post consulatum Longini u. c.  Acacius Constantinopolitanus, Petrus Alexandrinus, Petrus Antiochenus, episcopi Chalcedonensis synodi inimici,  a Felice R. E. presule et synodo in Italia facta damnantur; et ipsa damnatio Acacio, Constantinopolim legatis missis, per monachos monasteriorum Achimitentium Basani atque Dii ingeritur.

Post consulatum II Longini u. c.  corpus sancti Barnabe apostoli in Cypro, et Euangelium secundum Mattheum eius manu scriptum, ipso eodem reuelante, inuentum est. Leontius tyrannus et Patricius proditione castelli capti, morte turpissima pereunt. Petrus Antiochenus sub damnatione moritur, et in eius loco Calendionem ordinat. Orientales autem episcopi, tanquam nescientes, Ioannem cognomento Codonatum, eidem Ecclesie consecrant episcopum: cui Petrus successit hereticus.

Eusebio u. c. cos. .

 Acacius Constantinopolitanus episcopus sub damnatione moritur, et pro eo Flauianus episcopus ordinatur: cui tertio promotionis sue mense mortuo Euphemius, synodi Chalcedonensis decretorum custos, in episcopatu succedit.

Post consulatum III Longini u. c.  Petrus Alexandrine incubator Ecclesie sub damnatione moritur: cuius episcopatum simul et errorem suscepit Anastasius. Calendio Antiochenus episcopus reliquias predecessoris sui Eustochii episcopi et confessoris ex Philippis populi [Philippopoli] Macedonie colligit, et Antiochiam summo cum honore perducit. Hoc tempore Annianus super Euphratem fluuium oratione podagros curat; Auxentius demones fugat; Daniel et Anastasius, uindemiolus, Manasse, Seuerus et ceteri  alii per diuersa eremi loca uirtutibus uariis ac prescientia claruerunt.

Olybrio u. c. cos. .

Zenon imperator Constantinopoli moritur anno uite sue 42. Ariadne Augusta Zenonis relicta Anastasium Silentiarium Illyricianum, patre Dyrracheno, matre Ariana, imperatorem designat, Anastasii autem fide, imo perfidia, procul iam patre nota, coactus est Euphemio Constantinopolitano episcopo insistente, scripto promittere nichil sinistrum contra apostolicam  fidem et synodum Chalcedonensem agere. Chirographum Euphemius episcopus suscipit, et in archiuo ecclesie reponit.

Romanorum L regnat Anastasius annis 27. Qui imperium sumens, uiolenter chirographum suum ab Euphemio episcopo recolligit, et aduersus synodi Chalcedonensis defensores episcopos atrociter seuit: inter quos, mortuo Petro Antiocheno episcopo, qui Calendione synodi Chalcedonensis defensore superstite fuerat ab hereticis, Zenonis temporibus principis, ordinatus, sententiam mutat in peius, ut Calendio quidem de malis ad peiora ducatur, et pro eo Palladius ordinetur.

Anastasio et Rufo coss. .

Romane Ecclesie Felici succedit Gelasius, et Gelasio  Anastasius. Alexandrine uero Athanasius preerat hereticus. Antiochene etiam Ecclesie Palladius Calendione superstite factus, et Hierosolymorum Sallustius. Euphemius Constantinopoleos episcopus Anastasii imperatoris calliditate preuisa synodum congregat; synodi Chalcedonensis decreta confirmat.

[b 1Kb] Asterio et Presidio coss. .

Ioannes episcopus Alexandrinus a Romana Ecclesia ueniens Anastasio imperatori supplicat, ut eum throno suo pro antiqua amicitia reddat. Sed hoc pro defensione Chalcedonensis synodi dum non impetrat, Romam furtim unde uenerat, remeauit.

uictore [al. uiatore] u. c. cos. .

Bellum Isauricum cum exardescit, Athenodorus et Longinus tyranni occiduntur. Athanasio Alexandrino  mortuo, Ioannes cognomento Hemula succedit; quo occumbente, post paucos dies ei Ioannes alius cognomento Niceta succedit episcopus.

[c 1Kb] Paulo u. c. cos. .

Anastasius imperator hereticorum synodum faciens Henoticum Zenonis confirmat, et Euphemium episcopum Constantinopolitanum Chalcedonensis synodi defensorem deponit; quem Euchaida in exsilium mittens, pro eo Macedonium facit.

[d 1Kb] Anastasio Aug. cos. .

Macedonius Constantinopolitanus episcopus synodo facta condemnat eos qui Chalcedonensis decreta synodi suscipiunt, et eos qui Nestorii et Eutychis defendunt. Anastasio Romano episcopo mortuo succedit Symmachus, et ex alia parte Laurentius ordinatur,  qui dum Nucerie ciuitatis episcopus [lege episcopatu] nollet esse contentus, synodo Rome facta, a cetu est sacerdotali proiectus. Palladius Antiochenus moritur, et pro eo Flauianus ordinatur episcopus. Alexandrine Ecclesie Ioannes cognomento Niceta adhuc presidebat. Hierosolyme uero post Sallustium Elias suscepit presulatum.

Guntamundo uandalorum rege Carthagine mortuo, Thrasamundus regnat ann. 27, menses 4. Et hic Ariana insania plenus catholicos insectatur. Catholicorum  ecclesias claudit, et in Sardiniam exsilio ex omni Africana Ecclesia 120 episcopos mittit. Eo tempore Fulgentius Ruspensis ciuitatis episcopus in nostro dogmate claruit.

Ioanne Scytha et Paulo coss. .

Olympius quidam Arianus in balneis que Heliane uocantur, ad regiam urbem, sanctam et consubstantialem Trinitatem blasphemans, tribus ignis siclis [spiculis], angelo ministrante, inuisibiliter in piscina frigide aque perfusus, uitam impie simulque prodigiose finiuit.

Gibbo u. c. cos. .

Anastasius imperator Flauiano Antiocheno et Philoxeno Hieropolitano presulibus, Constantinopolim synodum congregat, et contra Diodorum Tarsensem,  Theodorum Mopsuestenum cum scriptis, Theodoritum Cyri, Ibam Edessenum, Andream [1 1Kb] , Eucherium, Quirum et Ioannem episcopos, ceterosque alios qui in Christo duas predicabant naturas duasque formas, et qui non confitentur [2 1Kb] unum de Trinitate crucifixum, una cum Leone episcopo Romano et eius tomo, atque Chalcedonensi synodo inferre anathema persuasit.

Patricio et Hypatio coss. .

Barbas quidam Ariani erroris episcopus, dum presumit contra regulam supra baptizandum dicere: »Baptizat te Barbas in nomine Patris per Filium in Spiritu sancto,« protinus aqua ex qua futurus erat baptizare hominem, nusquam comparuit; uas uero ipsum in quo aqua erat confractum est. Quod considerans  qui baptizandus erat, protinus ad catholicum currit, et baptismum regulariter sumit.

Abieno et Pompeio coss. .

Anastasius imperator Macedonium Constantinopolitanum episcopum, cum quibusdam clericis nolentem synodi Chalcedonensis decreta damnare, ab ecclesia rapit et in exsilium mittit, atque pro eo Timotheum presbyterum episcopum facit; qui continuo damnatores synodi Chalcedonensis in communionem suscepit.

Abieno Iuniore cos. .

Ingens terremotus cum coruscationibus magnis atque grandine, et totius celi ac terre commotione factus.

[a 1Kb] Cethego u. c. cos. .

 Flauianus Antiochenus episcopus sera penitentia Anastasium imperatorem deserit, et in possessionem Platani uocabulo, relicto throno suo, secedit. Huic Anastasius imperator Seuerum Chalcedonensis synodi  inimicum subrogat; Ecclesie Orientis scandala magna subministrat.

Theodoro u. c. cos. .

Eugenius Carthaginiensis episcopus, confessor moritur. Iulianus Bostrenus et Ioannes Paltensis episcopi ab Ecclesiis propriis ultro recedunt, et alii eis subrogantur.

[b 1Kb] Messalla u. c. cos. .

Constantinopoli, iubente Anastasio imperatore, sancta Euangelia tanquam ab idiotis euangelistis composita, reprehenduntur et emendantur.

[c 1Kb] uenantio et Celere coss. .

Populos Alexandrinos et totius Aegypti simul pusillos et magnos, liberos ac seruos, clericos atque monachos, preter peregrinos, immundi spiritus occupant;  et humana locutione priuati, latrare cunctis diebus ac noctibus, ut canes, ceperunt; ita ut uinculis ferreis uincti ad ecclesias postea, ut sanitatem reciperent, traherentur. Comedebant enim suas manus, simulque et brachia pariter omnes. His euenientibus, angelus in uiri specie quibusdam ex populo apparuit, dicens hoc eis pro eo quod anathema synodo Chalcedonensi dederint euenisse, comminatus deinceps nichil eos tale aliquid presumere.

uenantio Iuniore u. c. cos.

Cawades rex Persarum Zumdaber castellum plurimis thesauris ab initio sue conditionis plenum et demonum leonibus mancipatum custodiaque munitum, ubi nullus nunquam ingredi potuit, Christianorum orationibus capit; et ingressus uniuersos ex eo  thesauros tulit.

Importuno Iuniore u. c. cos. .

Helias episcopus Hierosolymitanus, synodi Chalcedonensis defensor, nolens Seuerum Antiochenum apostolice fidei inimicum in communione precipiente Anastasio imperatore suscipere, exsilio Paraxenensi castello truditur; et pro eo Ioannes crucis custos episcopus ordinatur, qui confestim et Seuerum Antiochenum in communionem suscepit, et synodum Chalcedonensem damnauit.

[d 1Kb] Betio u. c. cos. .

uitalianus Patricioli filius fidei catholice subuersionem, et synodi Chalcedonensis damnationem, remotionesque orthodoxorum episcoporum atque successiones hereticorum cognoscens, uirorum fortium  ualidam manum congregat, et in Anastasii imperium rebellat.

Felice u. c. cos. .

uitalianus comes Patricium nepotem Anastasii  principis, magistrum Romane militie, congressione facta, 67 uiris ex militia Romana peremptis, uiuum capit, et uinculis ereis uinctum in custodiam cauee ferree tradit, et postea distrahit.

Paulo et Muschiano coss. .

Alamundarus Saracenorum rex a defensoribus synodi Chalcedonensis baptizatus, Theopaschitas episcopos a Seuero Antiocheno episcopo ad se cum litteris missos, barbaram mirabiliter propositionem concludens atque superans, Deum immortalem ostendit.

[1 1Kb] Probo u. c. cos. .

Anastasii imperatoris precepto Plato ciuitatis prefectus et Maximus pulpitum ecclesie Sancti Theodori ascendentes, et hymno quem Greci Trisagion dicunt  [2 31Kb] nouiter apponentes, dum per forum Constantini id psallentes ad maiorem ecclesiam pergunt, nubes ex improuiso cinerem super eos pro pluuia emiserunt, totamque [a 1Kb] ciuitatem atque prouinciam contexerunt: pro qua nouitate Constantinopolitane multa mala obuenerunt ciuitati, multique sunt male interempti. Prasinorum siquidem simulque et uenetorum turbe aduersus Anastasium imper. unite, inter mille iniurias atque mala incendium in urbem miserunt, combustaque est ciuitas usque ad Constantini forum, supra longitudinem platee columnarum 94.

Senatore u. c. cos. .

uitalianus comes cum manu ualida barbarorum Constantinopolim ueniens in Sosthene sedit: qui non  aliter postulatus pacem Anastasio imperatori promittit, nisi prius defensores synodi Chalcedonensis relegatos exsilio sedibus propriis reddat, et Romane Ecclesie cunctas Orientis Ecclesias uniat.

Florentio u. c. cos. .

Ugni Armeniam, Cappadociam et Galatiam, Pontumque atrociter uexauere. Eo tempore Euphemius Constantinopolitanus episcopus apud Ancyram Galatie, et Ariadne Augusta in regia urbe de hac uita transiere.

Petro u. c. coss. .

Uniuersi archimandrite et monachi eremi trans Palestinam et Iordanem fluuium Anastasio imperatori  scribunt pro statu Chalcedonensis synodi, et aduersum impietates Seueri Antiocheni episcopi.

Agapito u. c. cos. .

Ioannes Alexandrinus episcopus moritur, et pro eo Dioscorus ordinatur. Timotheus Constantinopolitanus episcopus, obtrectator synodi Chalcedonensis, 5 die mensis Aprilis occubuit, et Ioannes Cappadox in Cella propria [3 68Kb] atque presbytero episcopatum tradidit. Hunc Anastasius ante ordinationem suam, ut synodum Chalcedonensem predamnaret, cegit.

Agapito II et Magno coss. .

Anastasius imperator intra palatium suum tonitruorum terrore fugatus et coruscationis iaculo percussus, in cubiculo quo absconsus fuerat moritur: et cum ignominia absque consuetis exsequiis ad tumulum  ducitur anno uite sue 88.

Romanorum LI Iustinus regnat an. 8, mens. 9.

Illyricianus catholicus, synodi Chalcedonensis amator simulque defensor, cuius coniux Lupicina nomine dicebatur, quam Constantinopolitani Euphemiam postea uocauerunt, cui nepos Iustinianus uocabulo, fuit candidati militia functus.

Iustino Aug. et Heraclio coss. .

Amantius prepositus seditiones in populo suscitans imperator alius postulatur: qui Iustini precepto principis una cum Andrea cubiculario occiditur, et in rheuma iactatur.

Rustitione u. c. cos. .

Ioannes, qui ante Iustinum ad imperium erat electus,  Heraclie episcopus ordinatur, et Iustinianus nepos Iustini Aug. ex candidato magister militum ordinarius constituitur.

ualerio et Iustiniano coss. .

Alexandrine Ecclesie Dioscoro episcopo mortuo Timotheus succedit. Antiochene uero Ecclesie Seuerus princeps heres [4 1Kb] fit, et Hierosolymitane Ecclesie Ioannes.

Iustinus imperator Orientales, preter paruos pontifices [5 1Kb] , Acacium quondam Constantinopolitanum, Petrum Antiochenum, et Petrum Alexandrinum episcopos pristino errore implicitos, Occidentalibus antistitibus sub digna satisfactione coniungit, rediuiuaque  facit synodi Chalcedonensis decreta, Zenonis et Anastasii principum temporibus abdicata.

Symmacho et Betio coss. .

uitalianus sacramento suscepto Constantinopolim redit: quem Iustinus Aug. grate suscipiens magistrum militum facit, et consulatum dari permittit.

Maximo u. c. cos. .

Trasamundus uandalorum rex Carthagine moritur: cuius uxor Amalafrida fugiens ad barbaros, congressione facta, Capse iuxta eremum capitur, et in custodia priuata moritur.

Hilderic, qui ex ualentiniani imp. filia a Giserico captiuata et Ugnerico iuncta natus est, regnauit annis 7, mens. 3. Hic ergo sacramento a decessore suo Trasamundo obstrictus, ne catholicis in regno suo aut  ecclesias aperiret aut priuilegia restitueret, prius quam regnaret; ne sacramenti terminos preteriret, precepit et sacerdotes catholicos ab exsilio redire et ecclesias aperire, et Bonifacium cum dogmatibus diuinis satis strenuum ad postulationem totius urbis Carthaginiensis Ecclesie episcopum consecrauit.

uitalianus Constantinopoli intra palatium, loco quem Delphicum Greco uocabulo dicunt, Iustiniani patricii factione dicitur interfectus fuisse.

Iustino Aug. et [1 81Kb] Apione coss. .

Romane Ecclesie in episcopatu, mortuo Symmacho, succedit Hormisda. Alexandrine Ecclesie adhuc Timotheus superfuit. Antiochene Ecclesie Seuerus, Chalcedonensis synodi obtrectator, cum a Iustino imperatore quereretur ad penas, fugit: et eius loco  substituitur Paulus. Hierosolymitane Ecclesie Ioannes prefuit. Constantinopolitane uero Ecclesie Ioanni Epiphanius succedit episcopus.

Post consulatum II Iustini et Apionis, Iustinus Augustus Iustinianum nepotem suum ad senatorum supplicationem inuitus Cesarem facit.

Philoxeno et Probo coss. .

Marbotio cos. .

Iustinus imp. moritur.

Romanorum LII Iustinianus regnat annis 39, mens. 7. Huic erat uxor uocabulo Theodora.

 Iustiniano Aug. cos. .

Orientales Ecclesie eiusdem principis iussione 4 synodos Constantinopolitanam, Ephesinam I et Chalcedonensem, atque sanctorum 150 Patrum fidem presentibus sacrificiis, publica uoce suscipiunt.

[a 1Kb] Decio u. c. cos. .

Theodore Auguste factione unum de Trinitate passum non asserens secundum quid, sed absolute suscipiendum cunctis generali lege imponit, et a clericis atque monachis subscriptiones uiolenter exegit. Qua de causa plurimi se ab Ecclesia subtraxerunt, et monachi a propriis monasteriis recesserunt, asserentes sibi sufficere fidem eorum qui in prefatas sanctas 4 synodos conuenerunt.

Lampadio et Oreste coss. .

 Epatius [Hypatius] Anastasii principis nepos tyranidem Constantinopoli assumens, multis hominum millibus in circensi spectaculo militari gladio cesis, capitur; et nocte cum Pompeio occiditur atque in rheuma iactatur.

Post consulatum Lampadii et Orestis [b 1Kb]  Geilimer apud Africam regnum cum tyrannide sumit, et Carthaginem ingressus Hildericum regno priuat, et cum filiis custodie mancipat, atque Oamerdigum multosque nobilium perimit.

Post consulatum Lampadii et Orestis anno tertio, Belisarius magister Romane militie, duobus superatis [superatus] preliis, Tracium mirabiliter Persicum prelio superauit.

[2 1Kb] Iustiniano Aug. III cos. .

Geilimer tyrannus multos nobilium Africe prouincie  crudeliter exstinguit, multorumque substantias per Bonifacium tollit.

Iustiniano Iu cos. .

Iustinianus imper. uisitatione Leti episcopi, ab Hunerico uandalorum rege martyris facti, exercitum in Africam, Belisario magistro militum duce, contra uandalos mittit: quos idem Belisarius prelio superans, Gunthimer et Gebamundum Gadinges regis fratres perimit, ipsoque Gelimer rege in fugam conuerso, Africam capit, nonagesimo septimo uandalorum  ingressionis anno. In ipso etiam Belisarii ingressu, priusquam ingressio fieret, Geilimer tyrannus Hildericum regem cum quibusdam generis eius affinibus occidit. Belisarius magister militum ac patricius Geilimer tyrannum capit, et eum cum diuitiis ex rapinis Africe conquisitis Constantinopolim Iustiniano imperatori adducit.

Belisario u. c. cos. .

Reparatus Carthaginiensis Ecclesie episcopatum post Bonifacium suscipit. Hierosolymitane uero Ecclesie presulatum Petrus Ioanni mortuo succedit.

Post consulatum Belisarii [1 1Kb] anno secundo , Iustinianus imperator libros de Incarnatione dominica edidit, et Illyricianos episcopos ad subscribendum cegit.

 Post consulatum Belisarii anno 3 . Epiphanio episcopo Constantinopolitane Ecclesie mortuo, qui Ioanni successerat, Anthemius episcopus Eutychia Iusta [2 1Kb] Trapezuntensis, factione Theodore Auguste, Constantinopolitanam peruadit Ecclesiam.

Ioanne u. c. cos. .

Romane Ecclesie post Hormisdam Ioannes, post Ioannem Felix, post Felicem Bonifacius, post Bonifacium alius Ioannes, et post Ioannem Agapitus episcopus ordinantur. Alexandrine Ecclesie Timotheo mortuo qui Dioscoro minori successerat, duo, populi electione, peruersi ordinantur uno die episcopi, Theodosius scilicet et Gaianus. Quibus ordinatis, Alexandria in utrisque est Christi inimicis diuisa. A Theodosio Theodosiani, a Gaiano Gaianite  uoluerunt appellari, quamuis equaliter synodum Chalcedonensem non suscipiant, et errores Eutychetis et Dioscori proprios faciant.

Apione [3 1Kb] u. c. cos. .

Seuerus Antiochenus heresis princeps a quo Seueriani uocantur, et Iulianus Halicarnassensis episcopi, apostolice fidei et Chalcedonensis synodi impugnatores, exsilio Alexandriam Iustiniani missione [4 1Kb] mittuntur, ubi aduersus sequaces Chalcedonensis synodi scribentes, ex duabus unam in Christo naturam esse dixerunt: quam dum Seuerus corruptam, et Iulianus astruit incorruptam, Alexandria, Aegyptus et Libya in utrisque est Christi inimicis diuisa. Theodosiani enim Seuerum, et Gaianite Iulianum secuti sunt. Sed a Theodosianis alie due hereses  exierunt: una Agnoitarum, et altera Tritheitarum.  Agnoite siquidem peruersitati a qua exierunt, id adiiciunt, quod Christi diuinitas ignoret futura que sunt scripta de die et hora nouissima. Tritheite uero sicut tres personas in Trinitate, ita quoque tres astruunt Deos esse, contra illud quod scriptum est: Audi, Isrel: Dominus Deus tuus unus est. Et rursum: Nullus Deus, nisi unus; et, Ego sum Deus, et non est alius preter me.

Iustino u. c. cos .

Agapitus archiepiscopus Romanus Constantinopolim uenit, et Anthemium episcopum Constantinopolitanum Ecclesie peruersorem, Chalcedonensis synodi inimicum deponit; Theodoram Augustam eius patronam communione priuat; et Menam protinus Constantinopolitane Ecclesie episcopum facit.

 Theodosius et Gaianus Alexandrini episcopi cum suo errore damnati exsilio transportantur. Sed Theodosius, Constantinopoli Sycas relegatus, totum pene palatium et maximam regie urbis partem sua perfidia maculauit. Que occasio cunctis pene heresibus licentiam tribuit: ita ut non solum Theodosianite, sed et Gaianite monasteria atque oratoria apud urbem regiam construxissent. uixit enim Theodosius prefatus hereticus usque ad primum Iustiniani Iunioris Augusti consulatum. Eo anno, Paulo Antiocheno episcopo superstite, subrogatur Euphrasius.

Basilio u. c. cos. .

Agapito archiepiscopo Romano Constantinopoli mortuo, Siluerius pro eo episcopus ordinatur. Alexandrine uero Ecclesie Theodosio atque Gaiano exsulatis,  Paulus [a 1Kb] prior pro eis Zabinnensiotarum Dioscori heretici predecessoris sui depositionem celebrans, Palestino concilio deponitur, et pro illo Zoilus ordinatur episcopus.

Consulatu prefato [b 1Kb] Stuzas apud Africam regnum in Eremi partibus cum tyrannide assumit.

Post consulatum Basilii u. c. anno secundo [c 1Kb] , Theodore factione Auguste, que occulta esse synodi Chalcedonensis nunquam destitit inimica ex quo regnare cepit, proscriptionum insidie preparantur. Siluerius Romanus episcopus exsilio mittitur, et pro eo uigilius ordinatur: a quo Theodora memorata Augusta, priusquam ordinaretur, occulto chirographo elicuit, ut papa effectus in proscriptione synodi Chalcedonensis tria capitula condemnaret, id  est epistolam Ibe Edesseni ad Marim [5 1Kb] Persam, que  iudicio synodi Chalcedonensis approbata et orthodoxa iudicata est, et gestis synodalibus sociata. Theodorum dein Mopsuestenum episcopum, synodaliter similiter gestis apud Antiochiam sub Ioanne episcopo eiusdem Ecclesie et Chalcedone laudatum; et Theodoreti Cyri [1 1Kb] episcopi dicta, cum eodem Theodoreto synodi Chalcedonensis uocibus collaudata. Hic itaque papa effectus ab Antonia patricia Belisarii uxore compellitur, ut Theodosio Alexandrino, Anthemio Constantinopolitano et Seuero Antiocheno, iam pridem ab apostolica sede damnatis, tanquam catholicis scriberet, et ita de fide quemadmodum et illi sentiret. Cuius epistole illius tenor ita se habere probatur: Dominis [2 1Kb] et in Christi Dei Saluatoris nostri caritate coniunctis fratribus, Theodosio,  Anthemio et Seuero episcopis, uigilius episcopus. Scio quidem que ad sanctitatem uestram ante fidei mee credulitas, Deo iuuante [3 1Kb] , peruenit. Sed quia modo gloriosa domina [4 1Kb] et filia mea patricia Christianissima desideria mea facit impleri, ut fraternitati uestre presentia scripta transmitterem; salutans ego gratia qua nos in Christo D. N. Saluatore coniungimur [5 1Kb] , eam fidem quam tenetis, Deo iubente [6 1Kb] , et tenuisse me et tenere significo: scientes illud inter nos [7 1Kb] , quod predicamus et legimus, quia anima una et cor nobis sit unum in Deo, Profectus mei, qui est uester, Deo iuuante, nuntiare uobis gaudia maturaui, ex meo animo fraternitatem uestram, que optat, licenter amplectitur [8 1Kb] . Oportet ergo ut hec que uobis scribo agnoscat [9 1Kb] ; sed magis tanquam suspectum me sapientia uestra ante alios  estimet se habere [10 1Kb] , ut facilius possit Deus que cepit operari perficere [11 1Kb] . Et subscriptio: Orate pro me Domini mei fratres in Christi Domini nostri Seruatoris caritate connexi [12 1Kb] .

[a 1Kb] Horum exordia malorum generalis orbis terrarum mortalitas sequitur, et inguinum percussione maior pars populorum necatur.

Post consulatum Basilii u. c. anno 3 , Stuzas tyrannus gentium multitudine ordinata Solomoni magistro militie et patricio Africe Aeducique Romane militie ducibus Cilio occurrit: ubi congressione facta, peccatis Africe, Romane reipub. militia superatur, Solomon utriusque.

 . . . . . . . . . . . . . .

Post consulatum Basilii u. c. anno 4 , Iustinianus imperator Acephalorum subreptionibus instigatus uigilium Romanum episcopum subtiliter compellit ut ad urbem regiam properaret, et sub speciem congregationis eorum qui ab Ecclesie sunt societate diuisi, tria Capitula condemnaret.

[b 1Kb] Hierosolymitane Ecclesie presulatum post Petrum Macarius suscipit.

Post consulatum Basilii u. c. anno 5 , Stuza tyrannus apud Africam, portu Tacee congressione facta, Ioannis Romane militie ducis iaculo percussus est; parique uice Ioannes Stuze: qui confestim alterutro utrique gladio ceciderunt, et dominico die, quo pugna facta est, moriuntur.

 Post consulatum Basilii u. c. anno 6 , Ferrandus Carthaginis Ecclesie diaconus, clarus habetur. Guntarith magister militum Ariobindam patricium principemque Romane apud Africam militie, eo tempore ab imp. missum Carthagine intra palatium nocte perimit, et regnum eum tyrannide assumit. Hunc Carthaginis dux Artabanus, trigesimo sexto regni sui die prandentem interfecit.

Post consulatum Basilii u. c. anno 8 , Iustinianus imp. per diuersas prouincias in regni sui finibus constitutas instantissime scribit; et antistites cunctos prefata tria Capitula damnare compellit. Euphemio Antiocheno episcopo succedit Doninus.

Post consulatum Basilii u. c. anno 9 , Illyriciana synodus in defensione trium Capitum Iustiniano  Aug. scribit, et Benenatum prime Iustiniane ciuitatis episcopum, obtrectatorem eorumdem trium Capitum, condemnat.

Theodora Augusta Chalcedonensis synodi inimica canceris plaga corpore toto perfusa, uitam prodigiose finiuit.

Post consulatum Basilii u. c. anno 10 [13 1Kb] , Africani antistites uigilium Romanum episcopum damnatorem trium Capitulorum synodaliter a catholica communione, reseruato ei penitentie loco, recludunt, et pro defensione memoratorum trium Capitulorum litteras satis idoneas Iustiniano principi per Olympium magistrianum mittunt. Eo tempore  uII [1 1Kb] Facundi Hermianensis Ecclesie episcopi refulsere: quibus euidentissime declarauit tria sepefata Capitula in prescriptione fidei catholice et apostolice Chalcedonensis concilii fuisse damnata.

Post consulatum Basilii u. c. anno 11 , Reparatus archiepiscopus Carthaginiensis Ecclesie, Firmus Numidarum episcoporum primates, et Primasius, et uerecundus concilii Binzanteni [2 1Kb] episcopi pro fidei causa ad urbem regiam eiusdem precepto principis euocantur. Apollinarius Zoilo tria memorata Capitula damnare nolenti episcopus Alexandrine Ecclesie subrogatur.

Post consulatum Basilii u. c. anno 12 , Reparatus archiepiscopus plurimis calumniis impetitus pro eo quod damnationi trium Capitulorum memoratorum  assensum non prebuit, officio sumptibusque priuatus, Eucayda exsilio relegatur; et Primasius diaconus apocrisiarius eius, postquam damnauit que sunt synodaliter atque uniuersaliter defensata, eo superstite, contra uota cleri simulque et populi, episcopus Carthaginiensis Ecclesie ordinatur.

Firmus concilii Numidie primas donis principis corruptus damnationi eorumdem Capitulorum assensum prebuit. Sed ad propria remeans in naui morte turpissima periit. Primasius quoque Aquimetensis monasterio relegatus. Sed Betio primate Byzanceni morte preuento, ut ei succederet, memorate damnationi protinus assensit, reuersusque ad sua, que prius defendebat, ualidissimis persecutionibus  impugnauit, fidelibusque calumnias generando, eorumque substantias auferendo. Sed in quibus peccauit, latere non potuit. Siquidem postquam a catholicis sui concilii antistitibus pro suis preuaricationibus condemnatus, infelici morte exstinguitur; et que conquisierat fraude, fideliter a iudicibus auferuntur. uerecundus uero Ecclesie Nicensis episcopus, in defensione memoratorum perdurans Capitulorum, Chalcedone urbe ubi refugium fecerat, in diuersorio gloriose matris [3 1Kb] Euphemie de hac uita migrauit ad Dominum. Macarius Hierosolymitanus episcopus eiicitur, et eo superstite Eustochius ordinatur.

Post consulatum Basilii u. c. an. 13 , Constantinopolim synodus Iustiniani principis precepto  colligitur: cui presules sedium aderant uigilius Romanus episcopus, superstite Siluerio ordinatus; Apollinarius Alexandrinus, Zoilo uiuente promotus; Antiochenus Dominus [4 1Kb] ; Eustochius [5 1Kb] , Macario remoto Hierosolymitano episcopo, episcopus factus; et Eutychius Constantinopolitanus, qui Mene  fuerat subrogatus. Ibi tria sepefata Capitula cum defendentibus ea damnationi subiiciunt, sibique ipsis penitentie regressum penaliter intercludunt, tali se perpetuo anathemate obstringentes, si aliquando absoluere tentauerint; que damnationis sententie subdiderunt. Quorum decretis Rusticus Romane Ecclesie diaconus et Felix Guillensis monasterii prouincie Africane hegumenus contradicentes scripto Thebaida in exsilium cum suis sociis transmittuntur. His itaque gestis terremotus urbem regiam a fundamentis concutiens edificia plurima porticusque deiecit, et basilicis consistentibus altaria pene cuncta prostrauit.

Post consulatum Basilii u. c. anno 14 , Frontinus episcopus ad urbem regiam euocatus, pro  defensione trium eorumdem Capitulorum Antiochensi [6 1Kb] prime Thebaice ciuitatis exsilio deputatur: et pro eo ab hereticis Petrus Salonensi Ecclesie ordinatur.

Proconsularis concilii prouincie Africane sacerdotes, Rufini et uini episcoporum, Reparati archiepiscopi obtrectatorum arte delusi tanquam defensoribus fidei occurrunt, et Primasii preuaricatoris Carthaginis Ecclesie communione, preter paucissimos, polluunt.

Dacius Mediolanensis episcopus Constantinopolim uenit, et damnationi eorumdem trium Capitulorum consentiens eo die percussus occubuit.

Narses eunuchus ex preposito patricius Totilam Gothorum regem prelio apud Italiam mirabiliter superat  ac perimit, et omnes eius diuitias tollit.

Post consulatum Basilii u. c. anno 15 , concilii Numidie episcopi ad instar proconsularium sacerdotum collecti Carthaginem ueniunt, et Primasii eiusdem Ecclesie incubatoris communione polluti, preuaricatoresque effecti ad propria redeunt.

uictor Tununensis Ecclesie episcopus, huius auctor operis, post custodias simulque et plagas, quas Sala et ualericis perpessus, nec non in monasterio de Mandra [7 87Kb] primo ac secundo exsilio Egi Maurita nie insule, tertio Alexandrino una cum Theodoro Cebarsusitane Ecclesie episcopo, pro prefatorum trium Capitulorum defensione exsilio mittitur, et carceri castelli Dioclesiani post pretorianum carcerem  truditur. Antiochene Anastasius Domnino succedit episcopus.

Post consulatum Basilii u. c. anno 16 , Primosus [8 1Kb] Carthaginiensis incubator Ecclesie, sibi nolentes assensum prebere nunc fustibus, nunc custodiis, nunc quoque exsiliis affligit.

 uictor et Theodosius antefati episcopi Africani de carcere eiiciuntur; et post disputationes in pretorio continuas dierum 15 ad aliam custodiam monasterii Tabenensiotarum, quod est apud Canopum 12 millibus ab urbe Alexandrina mittuntur.

Post consulatum Basilii u. c. anno 17 , uigilius Romanus in insula Sicilia moritur. Eo tempore Felix hegumenus monasterii Gallitani [1 1Kb] exsilio apud Sinopen, de hac uita migrauit ad Dominum.

Post consulatum Basilii u. c. anno 18 , Pelagius Romanus archidiaconus, trium prefatorum defensor Capitulorum, Iustiniani principis persuasione de exsilio redit; et condemnans ea que dudum constantissime defendebat, Romane Ecclesie episcopus a preuaricatoribus ordinatur: qui fuit annis  5.

Post consulatum Basilii u. c. anno 19 , Illyriciani episcopi, preter parua monasteria paruosque fideles, persecutiones passi consentiunt, pristinam fidem in irritum deducentes. Eo tempore Ugni Armeniam grauissime uexauerunt.

Post consulatum Basilii u. c. 20 , Bulgares Thraciam inuadunt, et usque ad Sucas Constantinopolim ueniunt. Sergium patricium, qui dudum Africane fuerat dux militie, capiunt simulque distrahunt. Sed patricii Belisarii armis fortiter debellati, pariterque fugati Danubium transierunt.

Post consulatum Basilii u. c. anno 21 , corpus sancti Antonii eremite repertum cum maximo honore Alexandriam perducitur, et in basilica Sancti  Ioannis Baptiste honorifice collocatur.

Post consulatum Basilii u. c. 22 , Frontinianus Salonensis episcopus de exsilio Antinensi Ancyram Galatie transmutatur. Petrus eius incubator Ecclesie moritur, et pro eo Prodinus substituitur.

Post consulatum Basilii u. c. anno 23 , Reparatus archiepiscopus Carthaginiensis Ecclesie exsilio apud Euchaidam gloriosa confessione transit ad Dominum die uII idus Ianuarii.

Eo anno Iustinianus princeps legatos gentis Abarorum [2 1Kb] , unde uenerant, facit . . . .

Anno 32 imperii prefati principis Iustiniani,  Pelagius Romanus episcopus ordinatur: prefuit ann. 11.

 Eustochius Hierosolymitanus episcopus, qui fuerat Macario superstite ordinatus, eiicitur; et rursum Macarius reformatur.

Anno 38 imperatoris eiusdem , Musicus, Brumasius, Donatus et Chrysonius episcopi de Africa, et uictor ac Theodorus episcopus similiter ex Aegypto ad urbem regiam imperiali precepto euocantur. Qui dum eidem Iustiniano principi presentes presenti, et postea Eutychio regie urbis episcopo altercanti noue superstitioni resistunt, ab inuicem segregati per monasteria eiusdem urbis custodie mittuntur.

Anno 39 imperii sui  Iustinianus Eutychium Constantinopolitanum episcopum damnatorem trium Capitulorum, et Euagrii eremite diaconi,  ac Didymi monachi et confessoris Alexandrini, quorum laudes supra illustrium uirorum ex auctoritate protulimus, exsilio dirigit, et pro eo Ioannem eiusdem erroris consimilem episcopum facit.

Eo anno Prasini apud regiam urbem ciuile bellum faciunt, multosque reip. uiros gladio frequenti congressione prosternunt. Sed eorum atroces plurimi postea a Iuliano prefecto exstincti sunt.

Quadragesimo imperii sui anno [3 1Kb]  Iustinianus uite suscepit finem indictione Xu.

Theodorus, Cabarsusitanus episcopus defensor trium Capitulorum, exsilio ad urbem regiam eo mense et die quo Iustinianus, moritur; et iuxta confessores quibus Ugnericus uandalorum rex linguas  absciderat, sepelitur.

Iustinus Iunior uigilantie sororis Iustiniani Augusti filius, patre Dulcissimo natus, cum tranquillitate populi magna imperii sumit sceptra. Huius coniux Sophia Theodore Auguste neptis asseritur.

Colliguntur omnes anni ab Adam primo homine, usque ad natiuitatem D. N. Iesu Christi secundum carnem, que facta est uMCXCIX. A natiuitate uero D. N. Iesu Christi, que facta est XLIII Augusti Octauiani Cesaris imperii anno, usque in annum Iustini primum principis Rom., qui Iustiniano imperio successit, anni DXXuII. Fiunt simul ab Adam,  usque in annum primum memorati principis Rom. anni uMDCCLXuI.




ANNO DOMINI DLuI.
LIBERATUS CARTHAGINENSIS DIACONUS.





PRAEFATIO AD LIBERATI DIACONI BREuIARIUM.

 I. Liberatus Ecclesie Carthaginensis diaconus, unus de Africanis trium Capitulorum defensoribus, libellum scripsit de Heresi Nestoriana et Eutychiana, quo docet quibus parentibus utraque nata sit, quosque habuerit postmodum, adusque synodum u, siue propagatores, siue precipuos defensores.

II. Quo fine scripserit, aperte sub finem prodit. Postquam enim opere toto Nestorianorum Eutychianorumque pugnas artesque pugnandi loago usu eruditas exposuit, tandemque Iustiniani imperatoris et Theodore uxoris occultas machinationes explicuit, uersuta quadam calliditate conatus est lectoris incauti animum in hanc opinionem sensim sine sensu adducere, qua synodum u non legitimum putet Ecclesie iudicium, sed politicam episcoporum imperatori adulantium coitionem.

III. Ut erat propensior erga Nestorium, aut certe erga Theodoretum Nestorii amicum, ita minus equo fuit animo aduersus Cyrillum Theodosiumque imperatorem. Que causa impulit hominem affectui indulgentem,  ut Cyrillum inuidentie, Theodosium peruersi regiminis reum faceret, quasi uterque tumultuum uel, ut ipse loquitur, scandalorum occasio fuerit, aut etiam auctor.

Iu. Non tradit explicatissimam temporum rationem: nam, res ipsas episcoporumque successionem narrasse contentus, epochas annorum, quibus singula contigerunt, non semper curiose notat. uerum si cum suis aliis duobus Afris coniungatur Facundo Hermianensi, qui libros duodecim de causa trium capitulorum, et uictore Tunonensi, qui Chronicum scripsit, rerum ad synodum u pertinentium historia certior habebitur, quam ex Theophane uel Nicephoro siue Constantinopolitano, siue Callisto. Illi enim res, quarum pars magna erant, scriptis mandarunt; isti longe remotas, siquidem Theophanes tribus, Nicephorus octo ferme seculis distabat.

u. Libello nomen Breuiarium fecit, partim quia ex breuiatis prolixioribus monimentis confectum est, partim quod uiginti quatuor capitibus, iisque non  admodum prolixis, complectitur historiam centum et uiginti quinque annorum; tot enim intercesserunt inter ordinationem Nestorii, a qua sumit exordium, et synodum u, ad quam uidetur herere; siquidem Nestorii ordinatio contigit ann. 428, die decima Aprilis; synodus ann. 553, die quarta Maii inchoata fertur.

uI. Unde acceperit que Breuiario tradit, partim ipsemet aperit, partim non obscuris indiciis deprehenditur: Ex ecclesiastica, inquit, historia nuper de Greco in Latinum translata, et ex gestis synodalibus, uel sanctorum Patrum epistolis, hoc Breuiarium collegi, nectens temporum curriculo illa que in Greco Alexandrie scripto accepi, uel grauissimorum hominum didici narratione fideli. De singulis quos memorat fontibus aliisque pluribus mox dicemus.

uII. Iam uero quantum ex Breuiculo historie Eutychianistarum profecerit, oculi ipsi legentium renuntiant; uerba enim ipsa sepe usurpat continentemque  orationem. Sed cum Breuiculus non ultra damnationem Acacii pertineat, res consequentium annorum,  partim ex Ioanne rhetore aliisque accepit, partim ipse uidit, aut equalium relatione didicit, siue cum Rome uersatus est, siue cum in Oriente: quare nullius auctoris nomen posterioribus quinque capitibus preposuimus.

uIII. uerum Breuiculus ipse quem diximus complectitur historiam quinquaginta fere annorum, quo temporis spatio gesta sunt plura. que cum auctor usurpare oculis non potuerit, aliunde profecto sumpsit, nempe ex archiuis Ecclesie Romane, in quibus et gesta synodorum, et relationes apocrisiariorum, et littere, quas pontifices siue acceperint, siue dederint, et alia id genus plurima asseruabantur.

IX. Scio secula duo, u et uI, feracissima fuisse scriptorum, qui res easdem quas Liberatus memorie mandarint; nec abnuo scriptores eiusmodi a Liberato potuisse, aut legi, si Grece satis nosset, aut alio interprete consuli, quod admodum probabile, uix tamen affirmem consultos. Historiam confecerunt preter nominatissimos tres, Theodoretum, Sozomenum  et Socratem, Priscus Panites sub Theodosio Iuniore, Ioanne Aegeates sub Zenone, et Candidus Isaurus sub Zenone, Eustathius Syrus sub Anastasio, Theodorus lector sub Iustino seniore, Ioannes rhetor, Basilius Cilix, et Zacarius rhetor sub Iustiniano, aliique quorum meminerunt Euagrius, Theophanes et Nicephorus, priorum defloratores.

X. Accusat Liberatum Baronius, quod imprudentius aliquando crediderit historicis Nestorio fauentibus, atque adeo minus equis erga catholicos. Inquirunt quidam, curiosius forte quam utilius, qui fuerint eiusmodi historici, nec inquirendos putant extra recensitos octo: de quibus enim aliis suspicari liceret? nichil procliuius quam de Zacaria rhetore opinari, propterea quod ab Euagrio dicitur affectu impulsus ad scribendum, cum alia plura, tum istud maxime, ad Chalcedonense concilium ipsum etiam Nestorium euocatum esse. Coniici quoque posset, Zacariam istum non differre a Nestoriano historico  de quo mentio fit in Chronico Alexandrino. uerum Zacariam Eutychianistarum partes secutum demonstrat Euagrius lib. III, cap. 7, simulque ostendit affectionem, qua impulsus historiam conscripsit, non spectasse ad Nestorium, sed ad Eutychen, dictumque ab ipso Nestorium uocatum ad concilium, utique ut reum de quo iudicaretur, non ut episcopum qui consideret.

XI. Quod autem affertur de Nestoriano heretico, leuis est admodum, imo uana, nisi failor, coniectura: nam laudatur historicus iste in Chronico Alexandrino, utique conscripto a catholicis, uelut sapientissimus. Quare hunc ipsum esse reor qui Nestorius Phlagoneos a Liberato dicitur, quique in concilio Chalcedonensi Dioscorum damnauit, et Proterium reuersus cum tribus aliis catholicis episcopis ordinauit. Opinionem hanc suadent tempus, nomen et uiri fides: nam chronographus iste, de quo sermo est, ad Leonem Iuniorem perduxit historiam, id est  ad ann. 474, qui uigesimus tertius a concilio Chalcedonensi quousque potuit facile uitam ducere, qui  etiam quinquagenarius concilio interfuisset ann. 451. Deinde affine nomen, et chronographo et episcopo, non leuem coniecturam affert, presertim cum meminerim me uspiam inter concilii Patres legere Nestorianum Phlagoneos. Quid quod uterque catholicus fuit. Adde quod sit admodum credibile a uiro, qui magna pars fuisset rerum ad Ecclesiam Alexandrinam spectantium, earumdem historiam fuisse litteris traditam; denique cum a nemine chronographi Nestoriani mentio fiat preterquam ab Alexandrinis, non alienum a uero uideri debet credere hunc ipsum in Aegypto scripsisse.

XII. uidetur libellus iste scriptus post annum 564; primum enim in capite 22 mentio fit mortis obite a uigilio papa, qui Syracusis obiit anno 555 ineunte. Deinde peregrinatio, de qua sermo est capite 1, non alia certe fuit quam qua diaconus episcopo suo Reparato in Euchaydam eiecto comitatus est. Est autem eiectus Reparatus anno 553, ibidemque defunctus anno 563, initio. Congruit temporis  ista ratio cum aliis adiunctis: nam tradit Liberatus se scribere cum Apolinarius Alexandrinam regeret Ecclesiam, cumque Primosus trium capitulorum damnator, qui Reparato in sedem Carthaginensem successit, diem extremum obiisset; Apollinarius autem Alexandrinam Ecclesiam regebat adhuc anno 564, siquidem ordinatus fertur anno 551, et a Nicephoro Constantinopolitano sedem tenuisse dicitur annos septemdecim. Primosus uero interiit circiter anno 562, quo tempore Theodosius Alexandrinus adhuc uiuebat, ut qui uiuere desiit anno 1 Iustini iunioris, qui Christi 566.

XIII. Sunt qui Breuiarium huiusmodi maximi faciant, sunt qui minoris: illi breuitatem libri laudant et argumenti amplitudinem, que due illecebre animorum ad legendum; isti minorem, quam par esset, in peruidendis tante utriusque cause instrumentis, et nimiam in fide hominibus non sincerissimis danda facilitatem causantur; imo et nimium accusant suarum  partium studium, fuit enim schismate implicatus propter tria Capitula obstinatius defensa.

XIu. Quamuis dictionis humilitas pene incredibilis inequalitasque, ob insertas auctorum sententias non Latinissime e Greco redditas, fastidiosum lectorem deterrere queat, non debet tamen historie studiosum; compensatur enim id quidquid est uitii, uarietate rerum, que uix uspiam aut omnino aut ita conglobate reperiantur; nam monimenta unde plurima desumpsit magnam partem perierunt.

Xu. Prodiit nuper cum innumeris mendis, quibus nunc caret ope manuscriptorum codicum trium optime note, Telierani, Bellouacensis et Nostri. Iuuerunt non mediocriter uulgate editiones, saltem ad coniecturis dandum pondus, atque etiam ipsi auctores Greci, quorum opera in compendium contracta sunt. ueterum editionum menda ex textu maluimus expungere omnino, quam, ut fit, retinere magno legentium siue damno, siue fastidio: uisum  est tamen, quod emendatum est, alio charactere scribere, ut dignosci facilius queat, et si lubet cum uulgatis libris conferri.

XuI. Adiecta sunt scholia, que operi responderent, hoc est breuissima, quibusque fuit admodum opus, ut uel lux afferatur textui, si quando breuitate obscurior factus sit, uel corrigatur auctoris sententia, cum a melioribus uiciniorisque eui scriptoribus discrepat.

XuII. Id opere uero quod contuli, uideri potest continuatio quedam historie Nestoriane, quam posteriori parti operum M. Mercatoris preposui; imo et appendix uite Theodoreti, que propediem edetur in lucem: utramque enim ut accurarem, animum ad Liberatum curiosius examinandum applicui, cum pluribus de causis, tum maxime uel ista una, quod ab hoc auctore abductus aliquando in errorem, alios monendos putaui, ne forte propter anticipatam  de ipso opinionem, maioremque merito credulitatem, aut periclitentur, aut etlam fallantur.

XuIII. Quod dixi porro, n. 4, suppleri debere que Liberato desunt ex aliis auctoribus, presertim Facundo Hermianensi et uictore Tunonensi, intelligi oportet de rebus que geste sunt seculo uI, et quibus interfuerunt; de reliquis enim adeundi meliores fontes, ut acta conciliorum, littere pontificum, imperatorum diuales, quibus nota temporum inscripta est: adeundi quoque probatissimi scriptores, qui seriem episcoporum maioris cuiusque Ecclesie texuerunt, habentque rebus affixos curiosius temporis characteres.

XIX. Caue autem, hos inter scriptores, quando agitur de exacta chronographia, ne recenseas Theophanem et Nicephorum Constantinopolitanum: nam laterculos ille quidem temporum, iste patriarcharum quinque catalogum confecit; sed uterque ita, ut quamuis Theophanes probabilis sit historicus, neuter tamen laudabilis chronographus existat. Lectos  igitur oportet oculis non eruditissimis a nupero quodam dissertatore, qui prestantissime chronographie nomine commendat.

XX. Id uero ne uidear de Nicephoro et Theophane calumniose dicere, demonstranda sunt duo clarissimis exemplis. Primum, quantum aberret a uero Nicephorus in describendis annis quibus sedit quisque episcoporum quorum catalogum fecit, et eorum maxime quorum mentio est apud Liberatum. Alterum, quanta sit hac in parte Theophanem inter et Nicephorum societas erroris.

XXI. Nicephorus igitur, cum texit catalogum Romanorum pontificum, inter Anastasii obitum et obitum Celestini annos ponit octo et quadraginta. Tribuit enim Innocentio I, qui Anastasio successit, annos quindecim, octo Zosimo, Bonifacio quatuor, Celestino unum et uiginti; atqui indubitatis argumentis constat, non interfluxisse plures triginta, siquidem obiit Anastasius ann. 402, die 27 Aprilis, Celestinus ann. 432, die 6 Aprilis: abundat igitur  Nicephori computus annis octodecim. Deinde si Zosimo tribuantur anni octo, quos tribuit Nicephorus, Zosimum necesse est sedem apostolicam tenuisse ad annum usque 425; nam in ea sedere cepit ann. 417, post obitum Innocentii I. Id autem quam procul sit a uero, nemo nescit, quandoquidem ann. 425 sedere iam tum ceperat post Bonifacium Zosimi successorem Celestinus, ut conficitur ex epistola 262 Augustini aliisque certis monimentis. Postea si Celestinus sederit unum et uiginti annos, quod tradit Nicephorus, cum sedere ceperit ann. 423, die 3 Nouembris, eum oportet ad annum usque 444 sedem tenuisse: at sanctus Leo iam inde ab anno 440 pontificatum gerere incepit, nec Celestino tamen successit, sed Sixto, qui Celestinum excepit.

Est et aliud euidens Nicephori peccatum in Romanorum pontificum catalogo: Ioannes Mercurius apostolicam sedem ascendit ann. 532, mense Ianuario, Pelagius I ann. 555, aut, quemadmodum aliis uidetur,  556: quare inter utriusque ingressum lapsi sunt anni tres et uiginti, aut quatuor et uiginti. Nicephori tamen in catalogo ex editione Contii ponuntur anni tantum undecim, siquidem tribuuntur anni tres Ioanni, unus Agapeto, Siluerio duo, uigilio quinque, quo enormius nichil dici potest; hoc enim pacto tota synodi u historia, qua parte uigilium respicit, labefieret. At si consulimus eumdem catalogum in editione Regia, iam non deficiet summa annis tredecim, sed abundabit tribus aut quatuor; Siluerio enim, quod plane stupendum est, tribuuntur anni octodecim, sicque Siluerius ab anno 536, quo successit Agapeto, peruenisset ad annum usque 554, id est, ultra synodi u tempora, quo quid incredibilius? Quod si dicatur, quod reuera debet, geminum uitium irrepsisse in Grecum textum, tributos esse annos Syluerio qui uigilio debent, scribendumque , non ', omnia quidem utcunque congruent. At quis fidem habeat libris quos  emendare prius oporteat quam utiliter laudare? Pretermitto alia longe plura eiusdem catalogi flagitia.

XXII. Neque uero accuratior est in presulibus Hierosolymitanis quam in Romanis. Unicum exemplum produco, sed efficacissimum, quo in trium episcoporum, Ioannis, Praylii, Iuuenalis, annis computandis grauissime quartum peccatur. Constat certa ratione temporum inter Ioannis ordinationem et Iuuenalis obitum fluxisse annos unum et septuaginta, siquidem Cyrillus decessit Ioanni ann. 386, Iuuenalis Anastasio ann. 457. Nicephorus fluxisse tradit quatuor et septuaginta. Hoc primum peccatum. Ioanni tribuit annos omnino quindecim cum triginta sederit, defunctus enim est anno 417, ut ex Augustini Zosimique litteris apertum est, et Cyrillo successit, cuius mortem contigisse anno 8 Theodosii M., id est ann. 386, tradit Hieronymus, cap. 19 de Scriptoribus ecclesiasticis. Istud secundum. Tertium longe mirabilius, si non absurdius, tribuit Praylio, qui Ioanni successit, annos uiginti, quo pacto sedisse dici debet  ad annum usque 436 aut 437. Quid autem pugnantius cum historia? Nam Iuuenalis, qui Praylium excepit, interfuit Ephesine synodo ann. 431, accepit a sanctis Celestino et Cyrillo litteras ann. 430, regebat Ecclesiam Hierosolymitanam quo anno defunctum Theodotum tradit Theodoretus, id est, ann. 427, imo, ut mox ostendetur, episcopatum gerere cepit anno 424: atque ita Praylius uix annos octo ecclesiam Hierosolymitanam rexit. Quartum par prioribus. Tribuit Nicephorus Iuuenali annos octo et triginta, qua ratione deberet dici fato functus ann. 462, siquidem sedere cepit ann. 424: atqui defunctus est ann. 457, siquidem annus octauus Anastasii, qui Iuuenali successit, coincidit cum nono Leonis I imperatoris, atque adeo cum anno Christi 465, ut manifeste colligitur ex Cyrillo monacho in uita sancti Quiriaci.

XXIII. De Alexandrinis quid dicam? ea comminiscitur que nemo mediocriter peritus historie ecclesiastice  patienter legat. Indubitatis rationibus constat successisse sancto Cyrillo defuncto Dioscorum ann. 444, Zoilo deposito, Apollinarem ann. 551. Interfluxerunt igitur anni ferme septem et centum inter ordinationem Dioscori et ordinationem Apollinaris; ponit autem Nicephorus octoginta tantum: deficiunt igitur septem et uiginti anni; neque medeatur defectui tanto, qui addiderit annos septemdecim quos alii tribuunt Timotheo Asterio, cuiusque sedes nullum habuit a Nicephoro assignatum annorum numerum: deerunt enim adhuc anni ferme decem. Deinde Dioscoro Nicephorus tribuit annos quinque tantum, cum tamen ordinatus sit initio Februarii ann. 444, depositus autem Chalcedone ann. 451, die 13 Octobris; atque ita sederit annos ferme octo. Tribuit Timotheo Salophaciolo siue Albo annos duntaxat quindecim, Liberatus eiusdem ferme cum Timotheo etatis defunctum tradit pontificatus ann. 23. Tribuit Gaiano annum unum; Liberatus tres et centum dies, uel ut alia lectio fert, dies sexaginta tres. Tribuit  Theodosio annos duos; Liberatus annum unum et menses quatuor: quid reliqua incuriose scripta curiosius prosequar? transeo ad Antiochenos.

XXIu. Certum est, auctore Theodoreto, lib. u Historie, sub finem, Theodotum Antiochenum obiisse ann. 427. Certum pariter ex Euagrio Euphrasium ruina urbis obrutum interiisse ann. 526, die 29 Maii, que erat feria sexta. Fluxerunt igitur inter utriusque obitum anni omnino nonaginta nouem. Nicephorus numerat sex et centum, cum mensibus septem. Hoc primum flagitium, istud alterum. Constat, ut dictum est, auctoritate Theodoreti indubitata hac in parte, Theodotum decessisse Ioanni ann. 427; constat pariter  ex actis concilii tum Ephesini latrocinalis, tum Chalcedonensis ecumenici depositum fuisse Domnum ann. 449, mense Augusto: fluxerunt igitur ab ingressu Ioannis, qui Theodoto successit, ad ingressum Maximi, qui suffectus Domno, anni duo et uiginti, numerat Nicephorus sex et uiginti, nam Ioanni tribuit annos octodecim, Domno octo: ea ratione, quod flagitium prioribus enormius, dicendus esset Ioannes sedem Antiochenam tenuisse adusque annum 445, Domnus ad annum 453, quo nichil aduersantius uero: nam Maximus Domno suffectus interfuit Chalcedonensi concilio anno 451, ut ex actis constat. Domnus Ephesi depositus est in latrocinali synodo ann. 449, mense Augusto, quod gesta docent.

Domnus enim Antiochene Ecclesie preerat ann. 444, quo anno Cyrillus obiit, ut ex fragmentis a Mario Mercatore excerptis apertum est.

Quinetiam a Cyrillo accepit litteras de causa Athanasii Perrhenorum episcopi, accepit et a Theodoreto, de Celestiaco nobili Afro ann. 442. Quid quod Theodoretus,  quo nemo Ioannis annos pro amicitia singulari et familiari usu nouit certius, ipsum tredecim annos tantum sedisse demonstrat in epistola ad Dioscorum Cyrilli successorem.

XXu. Sed mirum quantum in suorum etiam decessorum computandis annis deceptus est. Constat, ex actis concilii Ephesini, depositum fuisse Nestorium ann. 431, mense Iunio; constat pariter ex litteris uigilii pape et confessione Eutychii defunctum fuisse Mennam ann. 552. Indubitatum ergo est inter Nestorii depositionem et obitum Menne effluxisse annos centum unum et uiginti. Numerat tamen Nicephorus duntaxat centum et decem, atque ita peccat annorum undecim defectu: deinde Proclum sedisse scribit annos duodecim, et tres menses; certum est nichilominus sedisse annos tredecim, menses sex: nam ordinatus est ea ipsa die qua Maximianus e uiuis excessit, feria 5 maioris hebdomade, pridie idus Aprilis, qui character anni 434 transiuit et ipse  ad superos die 24 Octobris ann. 447. Sedit igitur annos tredecim et menses sex.

XXuI. Ex his autem que de Nicephoro, nisi fallor, euidenter demonstrata sunt, facile cuique licet coniicere quid de Theophane sentiat, eadem nimirum que Nicephorus peccante.

XXuII. Nam ut a Romanis presulibus dicere incipiam, Zosimo tribuit annos octo, Bonifacio quatuor, Celestino decem, Sixto octo, qua ratione oporteret Sixtum decessisse ann. 447, Celestinum ann. 433, Bonifacium ann. 449, Zosimum ann. 425. Siquidem Zosimus Innocentio successit ann. 417, quo nichil a uero alienius, siquidem Leo Sixti successor sedere cepit ann. 440. Certe scripsit episcopis per Campaniam ann. 443. Sixtus scripsit Ioanni Antiocheno et Cyrillo ann. 433. Celestinus ante Nestorii ordinationem, que contigit ann. 428, non paruo tempore sedem apostolicam tenuit. Bonifacius ad episcopos Galliarum, de Maximo ualentino dedit litteras, Monaxio et Plinta coss., id est an. 419.

 XXuIII. De presulibus Hierosolymitanis, eumdem errat errorem cum Nicephoro: nam Ioanni assignat annos sexdecim, Praylio uiginti, Iuuenali octo et triginta. Qui tres enormissimi . Eumdem pariter errat de Antiochenis presulibus, atque etiam de Alexandrinis, imo et de Constantinopolitanis, ut uideatur Nicephori catalogus ex laterculis Theophanis exscriptus.

XXIX. Cum autem de Theophane res ita se habeat, liquido patet quam prudenter dictus sit ab erudito interprete Goarto historicus probabilior, quam tolerabilior chronographus; nichil enim chronologicis ipsius laterculis, aut incuriosius, aut corruptius.





BREuIARIUM [a 10Kb] Cause Nestorianorum et Eutychianorum, collectum a Liberato archidiacono Ecclesie Carthaginensis regionis sexte. 



TITULI CAPITUM b 1Kb] .

     I. Proemium.
    II. De Paulo Samosateno, et quod auctor sit Nestoriane heresis.
    III. De Apollinario, et quod auctor sit Eutychiane heresis.
    Iu. De Nestorii ordinatione, et eius heresi.
    u. De synodo Ephesina I, et Nestorii damnatione.
    uI. De discordia Cyrilli Alexandrini et Ioannis Antiocheni.
    uII. De ordinatione Maximiani Constantinopolitani episcopi.
    uIII. De pace Cyrilli et Ioannis.
    IX. De Cyrilli epistolis pro Orientalibus episcopis scriptis.
    X. De Nestorianorum scandalo et monachis Armenie.
     XI. De Eutyche presbytero et Egumeno, et eius heresi, eiusque damnatione.
    XII. De synodo Ephesina II, et Flauiani morte.
     XIII. De synodo Chalcedonensi, et damnatione Dioscori.
    XIu. De exsilio Dioscori, et ordinatione Proterii Alexandrini episcopi.
    Xu. De ordinatione Timothei Aeluri, et morte Proterii.
    XuI. De ordinatione Timothei catholici, et Petri heretici.
    XuII. De ordinatione Ioannis catholici, et damnatione Acacii.
    XuIII. De episcopis Alexandrinis.
    XIX. De Seuero, Iuliano et Macedonio [c 1Kb] .
    XX. De Gaiano et Theodosio.
    XXI. De Agapeto papa, et Anthimo Constantinopolitano episcopo.
    XXII. De Siluerio et uigilio.
     XXIII. De Paulo Alexandrino episcopo, et monachis Hierosolymorum.
    XXIu. De Pelagio et Theodoro Cappadocie [d 1Kb] .





CAPUT PRIMUM. PROeMIUM.


Peregrinationis necessitatibus defatigatus, et aliquatenus feriatus animo a curis temporalibus, duarum hereseon, hoc est, Nestorianorum et Eutychianorum, ex ecclesiastica historia nuper de Greco in Latinum translata, et ex gestis synodalibus, uel sanctorum Patrum epistolis, hoc Breuiarium collegi, nectens temporum curriculo [a 1Kb] , illa que in Greco Alexandrie scripto accepi, uel grauissimorum hominum didici narratione fideli. Quod faciens pro mea eruditione et responsione contra falsiloquos utrarumque partium sectatores, qui consueto studio aliter loquuntur de suis auctoribus quam ueritas habet, libenter [b 1Kb] offero catholicis fratribus, ignorantibus  acta ipsarum heresum, et legere uolentibus.
[2Kb]


CAPUT II. De Paulo Samosateno, et quod auctor sit Nestoriane heresis.


Igitur Nestoriani dogmatis auctor, ut multi uolunt, Paulus agnoscitur Samosatenus episcopus, qui secutus doctrinam antiquorum hereticorum, Dominum nostrum Iesum Christum purum hominem asseruit natum, et passum: de sancta uero et summe beata Trinitate, ut Greci tradunt, Sabellii sententiam secutus est. Et propterea dicunt Nicenum statuisse concilium Paulianos omnino baptizandos, ponentes differentiam inter Pauli Nestoriique doctrinam, eo quod Nestorius confitens existentiam diuinitatis Filii Dei, Christum purum hominem credidit conceptum  atque formatum, et postea in Deum prouectum, hoc est, hominem deificatum, et non uerbum carnem factum, et habitasse in nobis, quod predicat Euangelium, et catholica confitetur Ecclesia.

Propterea in Epitoma Chronicorum Lucentius hoc ponit et dicit [a 1Kb] : »Felice et Tauro consulibus Nestorius Constantinopolitanus episcopus nouum Ecclesiis molitur errorem inducere, predicans Christum hominem tantum, non etiam Deum natum, eique diuinitatem collatam esse pro merito dicit.«

Socrates uero in libro ecclesiastice Historie dirimit Nestorium a Paulo, eorumque differentiam sic ponit: »Apparet, inquit, Nestorium ignorasse lectiones antiquorum. Quapropter, ut dixi, in sermone solo moratus est. Et non solum sermonem [b 1Kb] examini dedit,  sed etiam omnino Deum esse, qui natus est, denegauit. Nos autem fatemur quoniam qui de sancta uirgine Maria natus est, et crucifixus est, Dominus [c 1Kb] est glorie, sicut dicit Apostolus: Si enim cognouissent, nunquam Dominum glorie crucifixissent . Porro Nestorius dicit: »Noli gloriari, Iudee, non crucifixisti Deum,« tanquam ipse Dominus glorie idem non sit Deus. Nam quia purum hominem non dicit Christum, sicut Photinus et Paulus Samosatenus, etiam homilie quas fecit ostendunt. Nusquam enim Dei uerbi subsistentiam perimit [d 1Kb] , sed ubique eum subsistere confitetur, et habere subsistentiam [e 1Kb] , et non sicut Photinus et Paulus Samosatenus eius subsistentiam periments [f 1Kb] .«

Hec Socrates de Paulo et Nestorio: cuius testimonio  utens, sequar, quid alia respondeat lectio: »Ignarus Nestorius expositionum sanctorum Patrum predicantium, Dei Filium unitione nature sue in personam suscepisse hominem, quam non habet cum Patre communem. Proper indiuiduam et inseparabilem Patris et Filii naturam, beatam Mariam noluit dicere Dei genitricem, ne Patri quoque natiuitatem applicaret: ignorans demens, quoniam Pater et Filius natura unum sunt, discreti personis: quoniam qui genuit, non est genitus, neque qui genitus est generauit.« Hoc ignorantes Nestoriani, quasi nodosam et indissolubilem  nobis hactenus proponunt questionem, impudenter obiicientes, Patrem cum Filio natum, si beatam Mariam confiteamur. uerum his ita se de Nestorio habentibus, ceptum opus percurramus.
[11Kb]


CAPUT III. De Apollinario, et quod auctor sit Eutychiane heresis.


Post damnationem Pauli Samosateni, una temporis generatione transacta, Apollinaris Laodicenus episcopus de incarnatione Domini Arianorum blasphemiam secutus, asserens contraria Paulo, carnem et omnipotens Dei uerbum unius esse predicauit  substantie, contentiosissime asseuerans, uerbum carnem factum, uel aliquid uerbi in carnem fuisse conuersum atque mutatum, non autem carnem de Maria uirgine sumptam atque susceptam. Ut absque peccato, consubstantialis nobis et per omnia similis, agnoscatur Christus, sicut ait Apostolus .

Theodoritus episcopus in ecclesiastica [a 1Kb] Historia Apollinarem et eius heresim sic notat. »Apollinaris, inquit, Laodicenus episcopus, dum [b 1Kb] pictatis indueret uultum, et apostolica se fingeret dogmata conseruare, post paululum manifestus hostis apparuit. De diuina namque natura adulterinis rationibus utebatur, gradus quosdam dignitatum generans, et sacramentum dispensationis imperfectum explanare presumens,  animamque rationalem, qua corpus resurgit, priuatam salute confirmans.

»Si enim animam non assumpsit, secundum illius rationem, Deus uerbum, neque medicinam anime tribuit, neque honorem dedit; sed corpus quidem terrenum ab inuisibilibus uirtutibus adoratur, anima uero secundum diuinam imaginem facta, in inferiore permansit, contumeliis induta peccati. Qui etiam plurima super hec uesanus asseruit. Aliquando enim pariter confitebatur et ipse, ex sancta uirgine assumptam carnem: aliquando uero, eam cum Deo uerbo celitus descendisse: aliquando, eum ipsum carnem factum, et sumpsisse nichil ex nobis: aliasque plurimas et inanes fabulas sacris opinionibus [c 1Kb] copulabat, quas in presenti dicere superfluum iudicaui.

 »Talia quidem ille dicens, non solum suos peste compleuit, sed etiam quosdam nostrorum fecit huiusmodi lepre participes [d 1Kb] .

»Post paucum uero tempus, dum suum uiderent opprobrium et Ecclesie claritatem, pene cuncti reuersi sunt. Non tamen priorem deposuere languorem, sed magis plurimos constantium latenter sauciauerunt.

»Ex hac ergo radice in Ecclesiis germinauit una carnis deitatisque natura, et ut diuinitati Unigeniti passio copuletur, et alia quecunque populis et sacerdotibus certamina genuerunt .«

Et post pauca: »uerum Apollinaris presulatu nudatus, nouitatem doctrine sue aperta impudentia in Ecclesia predicabat [e 1Kb] , ducem semetipsum ostendens hereseos.«

Quapropter apparet ex omnibus superius dictis  atque prolatis, a Paulo Nestorianos fuisse propagatos, et ab Apollinari unius nature predicatores, ut sunt Acephali et Eutychiani.

Cuius dictis et epistolis respondebat eo tempore Diodorus Tarsensis [f 1Kb] episcopus, deinde Gregorius Nazianzenus, Basilius et Theodorus Mopsuestenus, probabiliter ostendentes ex diuinis testimoniis duarum proprietates naturarum in una Christi persona, sicut ipsa probant eorum uolumina.

Sequitur iam nunc, utrarumque heresum auctoritatibus  demonstratis, earum acta narrare, sicut prefatio pollicetur.
[10Kb]


CAPUT Iu. De Nestorii ordinatione et eius heresi.


Post Apollinairs damnationem et depositionem, aliquantis temporibus euolutis, mortuo Sisinnio, qui post obitum beati Attici Constantinopolitane Ecclesie presulatum susceperat, uisum est imperatoribus  nullum ordinare de Constantinopolitana Ecclesia pontificem, sed ab Antiochia Syrie, unde prius illa Ecclesia Ioannem susceperat, aliquem aduenam accersire, et episcopum facere.

Et sicut Socrates in ecclesiastica narrat Historia: »Erat quidam presbyter Antiochie nomine Nestorius, genere Germaniciensis, boni eloquii, quem quasi utilem ad docendum Constantinopolim principes euocauerunt. Et transactis tribus mensibus, ab Antiochia uenit Nestorius, qui castitate inter plurimos precipuus habebatur. Quibus autem moribus institutus fuerit, sapientes a prima eius homilia cognouerunt. Erat cum eo et Anastasius presbyter pariter destinatus, quem nimis honorabat, et consiliarium habebat in causis suis .«

Ordinato ergo Nestorio die primo mensis Aprilis, consulatu Felicis et Tauri, Anastasius coram ecclesia docens: Dei, inquit, genitricem Mariam nullus dicere presumat: quoniam Maria homo fuit, et Deum ab homine generari nimis est impossibile. Quod cum pariter audissent plurimi clericorum et laicorum, multum conturbati sunt. Didicerant enim antiquitus, Deum confiteri Christum, et nullatenus per dispensationem hominem a Deo separatum credebant.

 Tumultu ergo facto in ecclesia, Nestorius uolens firmare Anastasii sermonem, eo quod eum honoraret, tanquam blasphemum noluit arguere, sed frequenter hoc coram ecclesia docebat, et agitabat hanc questionem cum contentionibus, abnegans Dei genitricis confessionem. Unde diuisio nata est in Ecclesia, et concussionem magnam orbi terrarum tepidissimi tractatus Nestorii concitauerunt. Sed eo non emendante, Constantinopolitana Ecclesia erat in scandalo, et uelut in nocturna lite repleta omni confusione, sociorum et hostium nulla erat agnitio, diuersis nunc his, nunc aliis consentientibus, et uerba propria mutantibus, quoniam Nestorius in ea erat opinione, quod omnino purum hominem diceret Christum, introducens in Ecclesiam Pauli Samosateni et Photini  doctrinam.

Quod audiens Cyrillus Alexandrinus episcopus, cui tunc dabatur primatus de talibus agendi, uenerunt ad eum aliqui de populo Constantinopolitano [a 1Kb] non communicantes Nestorio, et suggesserunt ei que Constantinopoli acta fuerant. Direxit ergo Nestorio epistolam Cyrillus, cuius est principium: uenerabiles filii ac fide digni, etc., persuadens ei ut, si in plebe lapsus fuerat sermo, in tractatibus corrigeretur, ut Dei puerperam diceret sanctam uirginem, id est , ut totius orbis offensio conquiesceret. Iam enim quaterniones expositionum eius per Antiochum quemdam illustrem papa Celestinus acceperat, dogmaque ipsius Nestorii manu eius subscriptum et ab eo directum legerat atque tractauerat, totusque  Oriens ex eius scriptis iam cognitum habebat.

Sed Nestorio emendare nolente, rursus quoque Cyrillus secundam ad eum direxit epistolam, cuius est principium: Obloquuntur de me quidam apud tuam fraternitatem, etc., qua ei Incarnationis Christi plenam reddit rationem, rogans eum, ut cum illo eadem sentiret, ut Ecclesiarum pax perstaret incolumis, et sacerdotibus indiscissa concordia permaneret.

Ad hec autem nestorius contrariam scribens Cyrillo epistolam, cuius principium est: Iniurias quidem, que contra nos sunt, mirandarum tuarum litterarum, etc. uerumtamen beatam Mariam noluit dicere, nec suum emendauit sermonem.

Ioannes quoque Antiochenus direxit Nestorio epistolam, cuius est principium: Meam intentionem  circa tuam reuerentiam, etc., per quam eum hortatus est ne se repelleret bonum sibi futurum consiliarium, dum cum dicere piget beatam uirginem Dei genitricem, quod sancti Patres docuerunt et scripserunt. In qua epistola meminit Theodori Mopsuesteni, ostendens ei retractationis exemplum, quomodo ille dum tractat, tumultu facto, surgens fortissimus uir, sine confusione suam sententiam retractauit, et que parum prodesse ignorantibus uidebantur [b 1Kb] , uelociter ad utilitatem correxit Ecclesie.

Sed hanc Nestorius contemnens, ciuitati sue odibilis  factus est. Cyrillus uero per Possidonium diaconum suum retulit de eo pape Celestino, et quid Constantinopoli ageretur ei per epistolam suam allegauit.

Idem Cyrillus [c 1Kb] tertiam Nestorio synodicam direxit epistolam, in qua et duodecim capitula contra eius dogma dictauit et inseruit. Et est principium: Dicente Domino: Qui amat patrem suum aut matrem suam plusquam me, non est me dignus .

Cuius exemplar epistole perueniens ad Ioannem Antiochenum, offensus est in ipsis Cyrilli capitulis; putauit enim eum, dum immoderate occurreret Nestorio, in sectam Apollinaris incidisse.

Mandauit ergo Andree et Theodorito, episcopis concilii sui, ut scripto responderent contra ipsa duodecim  capitula, tanquam Apollinaris dogma instaurantia.

Cognoscens itaque Nestorius, quod Cyrillus non pateretur Ecclesiam sic esse in perturbationibus, et populos in scandalo, subripuit pio principi Theodosio, ut sacram ad eum dirigeret, et a sua eum persecutione compesceret. Et scripsit quidem ad eum sacram imperator, arguens eum tanquam inquietum et scandala sectantem, qui sine consortio sacerdotum ageret atque scriberet.
[2Kb]


CAPUT u. De synodo Ephesina prima, et Nestorii damnatione.


Et post hec scripsit aliam sacram ad uniuersos  episcopos, ut Ephesum conuenirent, et conferrent de libris Nestorii et Cyrilli iudicium.

Scripsit imperator sacram et beato Augustino Hipponiregiensi episcopo per Ebagnium magistrianum, ut ipse concilio prestaret sui presentiam. Qui Ebagnius ueniens Carthaginem magnam, audiuit a Capreolo, ipsius urbis antistite, beatum Augustinum ex hoc mundo migrasse ad Dominum, acceptisque ab eo ad imperatorem litteris loquentibus [a 1Kb] de obitu beati Augustini, Constantinopolim, unde uenerat, rediit.

Porro Capreolus archiepiscopus, propter impetus uandalorum Africanas regiones obsidentium, uniuersale non ualens congregare concilium, Bessulam diaconum suum misit Ephesum ad concilium legatum.

Celestinus uero papa Romanus scripsit Nestorio  increpationis epistolam, cum exhortatione et uituperatione, quia errare non debuerit, ad cuius ordinationem [b 1Kb] gauisus est. Et est eius principium: Aliquantis diebus uite nostre, etc., tribuens ei decem dierum spatium, hoc est, a prima die acceptionis ipsius epistole, usque [c 1Kb] in ultimam diem: ut si minime Nestorius emendaret expositiones suas, et reuocaret ad Ecclesiam, qui propter Christum, qui est caput eius, ab eo fuerant expulsi, cognosceret se ab eius collegio et omnium sanctorum episcoporum consortio esse separatum.

Insinuans ei dedisse uicem suam in concilio Cyrillo per epistolam suam, cuius principium est: Tristitie nostre sanctitatis uestre littere, etc., qua Cyrillum admonuit, ut si per illos decem dies doctrinam  suam minime Nestorius emendaret, disponeret cum a communi corpore remouendum, et prouidendum illi Ecclesie.

Eadem de re [d 1Kb] pariter scripsit Ioanni Antiocheno, Rufo Thessalonicensi, Iuuenali Hierosolymitano, et Flauiano Philippensi, archiepiscopis. Scripsit et ad clerum Constantinopolitanum, admonens eos, contra doctrinam Nestorii fortiter stare, eiusque persecutiones patienter ferre, que fructus afferrent coronarum; scientes ab eo excommunicatos uel deiectos in apostolice sedis permanere communione.

Continuo autem post paschalem festiuitatem Nestorius cum maxima multitudine uenit Ephesum, et inuenit plurimos episcopos collectos. Porro Cyrillus Alexandrinus modicum retardatus, circa Pentecosten  occurrit, et Iuuenalis Hierosolymorum.

Sed Ioanne Antiocheno remorante, questionem mouebant presentes episcopi de beata Maria Dei genitrice.

Cyrillus autem deflorationes quasdam librorum Nestorii faciebat, eum perturbare uolens; erat enim, ut dicitur, eius inimicus.

Et cum plurimi Deum confiterentur Iesum Christum: »Ego, inquit Nestorius, qui fuit duorum uel trium mensium nunquam confiteor Deum; qua  gratia ter mundus sum a sanguine uestro, et amodo ad uos non uenio [e 1Kb] .«

Et his dictis, cum reliquis congregabatur episcopis, qui eius sententiam sequebantur. Presentes ergo episcopi in duos ordines sunt diuisi.

Porro Cyrillus cum suis habens uices sedis apostolice, concilio euocato ducentorum episcoporum, Nestorium uocauerunt. At ille uenire noluit, differens usque in presentiam Ioannis [f 1Kb] Antiocheni. Scripserat enim ipse Ioannes de itinere Cyrillo, positus in sexta mansione, festinationem suam, et itineris labores, animalium ruinas, et episcoporum, qui secum erant [g 1Kb] , necessitates insinuans.

Qui uero circa Cyrillum erant episcopi, homilias Nestorii, quas de hac questione protulerat, sepius  relegentes, priusquam Orientis concilium et aliquarum prouinciarum episcopi ipsi concilio coniuncti ad synodum occurrerent, iudicantes Nestorium, tanquam blasphemantem Dei Filium, damnauerunt.

Hoc facto circa Nestorium, Ioannes et episcopi qui cum eo erant, alterum concilium apud se facientes, damnauerunt Cyrillum, et cum eo Memnonem Ephesiorum episcopum.
[5Kb]


CAPUT uI. De discordia Cyrilli Alexandrini et Ioannis Antiocheni. 


Post biduum uero uenit Ioannes Antiochenus, et cognoscens ita acta [a 1Kb] que supra diximus, et post hec que gesta fuerant in damnatione Nestorii, et illa duodecim capitula Cyrilli in ipso concilio suscepta et confirmata, indignabatur ualde contra Cyrillum tanquam seditionis auctorem, quod feruentissime Nestorii fecisset damnationem. Qui autem cum Ioanne conuenerant episcopi, id est, Alexander Apamee, Ioannes Damasci, Dexianus [b 1Kb] Seleucie, Alexander Hierapoleos, Himerius Nicomedie, Helladius  Tarsi, Maximus Anazarbi, et ceteri numero quatuor et triginta qui tunc cum eo Ephesi occurrerant, querebantur de Cyrillo, dicentes: »Secundum iussionem principum, cur non sunt exspectati aliarum prouinciarum episcopi, ut quomodo iudicauit de libris Nestorii, et de Cyrilli dictis concilium iudicaret.«

Congregatis ergo illis Ephesi, Ioannes contra Cyrillum et Memnonem ita inuectus est: »Optabamus quidem [c 1Kb] secundum regulas sanctorum Patrum, et secundum litteras piissimorum et Christianorum imperatorum nostrorum, cum pace fieri synodum. Quoniam autem audacia et seditione et heretico sensu utentes, soli consedistis, nobis propinquantibus, secundum litteras piissimorum imperatorum nostrorum,  et omni turba sanctam synodum implestis, ut ne requirerentur capitula que conueniunt Apollinaris, et Arii, et Eunomii perfidie et impietati, neque exspectastis presentiam sanctorum episcoporum, qui undique a piissimis imperatoribus conuocati sunt, cum magnificentissimus comes Candidianus in scriptis et sine scriptis precepisset uobis nil tale presumere, sed exspectare commune omnium sanctorum episcoporum concilium: ideo scitote quod depositi estis et alieni ab episcopatu, tu Cyrille Alexandrine episcope, et tu Memnon huius ciuitatis, et omni ecclesiastico ministerio alieni, ut pote uniuerse seditionis et iniquitatis auctores, qui, ut regule Patrum et imperiales sanctiones conculcarentur, causam dedistis. Ceteri autem omnes, qui consensistis  seditiosis, agentes contra leges et aduersus sanctiones imperiales, excommunicati estis, donec agnoscentes proprium delictum, penitentiam agatis, et fidem sanctorum Patrum, qui in Nicea congregati sunt, suscipiatis, nichil alud nouum introducentes, et anathematizetis heretica capitula, que a Cyrillo Alexandrino episcopo exposita sunt [d 1Kb] contra euangelicam et apostolicam doctrinam, et sequamini litteras piissimorum et Christianissimorum imperatorum nostrorum, que iubent queri, et subtiliter de fide cum pace examinationem fieri.«

Hanc interlocutionem suam Ioannes et qui cum eo erant, aduersus [e 1Kb] Cyrillum et Memnonem Ephesi publice proponentes, utrorumque damnationem litteris suis imperatori insinuauerunt, quarum est  principium: Pietas uestra prefulgens ad beneficium orbis terrarum, etc.

Post hec aduenerunt ab Hesperia ad concilium legati pape Celestini, Arcadius et Proiectus episcopi, et Philippus Ecclesie Romane presbyter.

Quibus residentibus, Cyrillus et Memnon obtulerunt libellos in concilio, contestationem deponentes aduersus Ioannem Antiochenum, et qui cum eo erant, episcopos, ut euocarentur, et redderent causas depositionis sue. uocati ergo a concilio per Danielem Colonie secunde Cappadocie, et Commodum Tripolis  Lydie, et Timotheum Terme Hellesponti, episcopos, una cum Musonio notario, cum anagnostico, per interannuntiantem diaconum, tale acceperunt responsum: »Neque uos mittatis ad nos, neque nos ad uos, quoniam de uobis responsum principis exspectamus.«

Igitur Cyrillus cum Memnone, uolentes se ulcisci, Ioannem damnauerunt, et omnes qui cum eo conuenerant, et multa mala pari fastu utrique Ephesi pertulerunt.

Porro imperator per Ioannem comitem S. L. sacram [a 1Kb] scripsit omni concilio, et ad locum, dicens: Nestorii, Cyrilli, et Memnonis, damnationem suscipimus; alia uero, que apud uos gesta sunt, reprehendimus, Christianam fidem rectitudinemque custodientes,  quam ex patribus progenitoribusque suscepimus.

Sed euntibus de concilio septem et septem episcopis [b 1Kb] , satisfecere imperatori, quia magnum et uniuersale concilium omnia regulariter agens, damnauit Nestorium. His agnitis iussit eos imperator ecclesiam ingredi, et pro Nestorio alium ordinare episcopum.

Et post hec iussit omnes episcopos abire unumquemque in propriam regionem. Et ita Ioannes cum suis Antiochiam profectus est, ubi colligens plurimos episcopos, damnauit iterum Cyrillum, cum iam esset Alexandrie.

Et sicut Socrates dicit, cognoscens Nestorius per contentionem ad quamdam perniciem peruenisse partes, Dei genitricem Mariam uocabat, dicens:  »Dicatur etiam Dei genitrix, et ea que fecerunt tristia [c 1Kb] , conquiescant.« Sed nullus eum ex penitentia talia dicentem suscepit. Quapropter hactenus damnatus, et in exsilium Oasin missus est.

Post damnationem autem eius dura Constantinopoli turba contra Ecclesiam mota est, diuisusque est populus propter tepidum eius, sicut dictum est, tractatum; clerici uero communi decreto eum anathematizauerunt.
[19Kb]


CAPUT uII. De ordinatione Maximiani Constantinopolitani episcopi.


His ita prouenientibus, de electione episcopi rursus  questio exorta est [d 1Kb] . Multi enim Philippum querebant presbyterum, qui a beato Ioanne cognomento Chrysostomo diaconus fuerat ordinatus, multaque conscripserat uolumina contra imperatorem Iulianum apostatam. Alii uero Proclum presbyterum querebant, quem ad Cyzicum Sisinnius episcopum ordinauerat, qui priusquam Cyzicum proficisceretur, precedentes ciues eiusdem ciuitatis Dalmatium monachum sibimet ordinauerunt episcopum, quoniam Attico precessori Sisinnii soli hoc prestitum uidebatur. Sed proceribus palatii, ut fieret, displicuit, quod quidem postea factum est. Manebat enim Proclus non habens ecclesiam propriam, qui tamen in doctrina ecclesiastica [e 1Kb] Constantinopoli ualde florebat.

Cumque quatuor transissent menses post Nestorii  damnationem, Maximianus ordinatur episcopus, uita quidem monachus, ordine uero presbyter, constans quidem in fide uera, idiota autem [f 1Kb] sermone, et sub quiete uiuere potius eligebat.
[1Kb]


CAPUT uIII. De pace Cyrilli et Ioannis.


Post paululum uero uidens imperator Cyrilli et Ioannis permansisse discordiam, intolerabilem iudicabat eorum dissensionem. Et uocans tunc ad se  Maximianum episcopum, et alios plurimos Constantinopoli repertos episcopos, quomodo tolleretur Ecclesiarum dissensio, cogitabat. At illi dixerunt quia non aliter hoc fieri posset, nisi prius iretur et preferretur unius fidei uinculum, et Ioannes Antiochenus episcopus anathematizaret Nestorium, et improbata dogmata eius.

Et gauiso ualde super hoc imperatore, missus est hoc ipsum agere Aristolaus tribunus, sacram principis deferens Ioanni et Cyrillo, in qua comminatus est utrisque Nicomediam exsilium, nisi pacem haberent ad inuicem.

Scripserunt autem et episcopi e Constantinopoli Cyrillo, quia amicitiarum modum et pacem Ecclesiarum sanctarum non aliter fieri conueniret, nisi omnia  que ab eo in causa scripta sunt epistolis et tomis et libris euacuarentur. Cyrillo uero hoc facere importabile uisum est.

uerum Ioannes Antiochenus imperatori mandauit: »Propter illa ipsius capitula fidem meam Cyrillo dirigam, quam si suscipiens subscripserit, communicabo ei; alioqui pacificus cum eo esse non potero.«

Et congregans iterum Ioannes apud Antiochiam concilium, dictauit fidem ita se habentem: »Confitemur Dominum nostrum Iesum Christum Filium Dei unigenitum, Deum perfectum, et hominem perfectum ex anima rationali et corpore: ante secula quidem ex Patre natum secundum diuinitatem, in fine uero dierum eumdem, propter nos et propter nostram salutem, de Maria uirgine secundum humanitatem: et  consubstantialem Patri secundum diuinitatem, et consubstantialem nobis secundum humanitatem. Duarum enim naturarum unitio facta est, propter quod unum Christum, unum Filium, unum Dominum confitemur.

»Secundum hunc inconfuse unitionis [a 1Kb] intellectum, confitemur sanctam uirginem Dei genitricem. Propter quod Deus uerbum incarnatum est homo factus, et ex ipsa conceptione uniuit sibi templum, quod ex ipsa suscepit. Euangelicas uero atque apostolicas de Domino uoces scimus deiloquos uiros, quasdam quidem coniungentes, tanquam in una persona; quasdam diuidentes, tanquam in duabus naturis; et diuiniores quidem atque altiores secundum diuinitatem Christi, humiliores autem secundum humanitatem eius tradentes.«

 In isto ergo modo hanc fidei regulam interponens Ioannes epistole sue, cuius [b 1Kb] est principium: Dudum per sanctionem piissimorum principum, etc., quam tradidit Paulo episcopo Emeseno, et direxit Alexandriam Cyrillo.

In quam urbem ueniens Paulus, et gratissime a Cyrillo susceptus est, et sine difficultate uel contentione, ut a multis putabatur, memoratam fidem [c 1Kb] Orientalium suscepit episcoporum. Tunc Paulus dominico die fecit sermonem in populo, presente Cyrillo, et  exposuit capitulum de Euangelio Ioannis: uerbum caro factum est, et habitauit in nobis . »Conspice, inquit, Ioannem duas naturas predicantem, et unum Filium: aliud enim habitaculum, et aliud, qui habitat, Deus. Intendite eis que dicta sunt rogo. Non dixit, alter et alter, tanquam in duabus personis, aut in duobus Christis, aut in duobus filiis- sed aliud et aliud, ut in duabus naturis. Quando ergo dixit, Et habitauit in nobis, et predicauit duas naturas, tunc addidit, Et uidimus gloriam eius, gloriam tanquam Unigeniti a Patre, plenum gratia et ueritate.«

Et in sequentibus fidem, quam Cyrillo portauerat, disserebat, aperte predicans duas in Domino Christo naturas, in una persona.

Et clamante populo: »Bene uenisti, orthodoxe,«  mox Cyrillus similia tractauit, et inter cetera ait: »Quid de his clarius [d 1Kb] dici potest? qua indigent hec explanatione? apte nos docuit quia aliud quidem est qui inhabitat, et aliud qui inhabitatur; et aliud natura humana, aliud diuina.« Et concludens sermonem ad confirmationem eorum que a Paulo dicta sunt: »Conspice, inquit, Ioannem duas naturas predicantem, et unum Christum: duas naturas Unigeniti, et unam personam. Et quando dixit: Et habitauit in nobis, et predicauit duas naturas; tunc addidit hoc: Et uidimus gloriam eius, gloriam tanquam Unigeniti a Patre, plenum gratia et ueritate.« Hec Cyrillus, Paulo presente, tractauit, et Alexandrinam docuit ecclesiam, ita de Christo credere, sicut Paulo dudum tractante didicerat.

 Post hec Cyrillus fidem epistole, quam a Paulo suscepit, epistole sue interponens, cuius principium est: Letentur celi et exsultet terra, etc., satisfaciens aliquorum rumoribus, qui de illo habiti sunt, quoniam non assereret de celo corpus Christum sumpsisse, neque fermentationem aut commixtionem senserit naturarum eius, et scripsit et subscripsit prefatam fidem, et Orientalibus direxit episcopis.

Ascendens ergo Antiochiam Paulus obtulit Ioanni archiepiscopo, et omni concilio eius, epistolam Cyrilli. Qui, ut cognouerunt eum suscepisse fidem a se directam, et in eius subscripsisse confirmationem, pacem cum eo et eius fecerunt concilio, damnantes Nestorium, et suscipientes Maximianum, qui pro illo factus fuerat episcopus: dubitantibus adhuc ex eis  aliquibus episcopis Cyrillo communicare: putantibus eum errasse, et postea ueritatem agnouisse, et culpantibus Ioannem [e 1Kb] , cur ab eo expetierit capitulorum eius damnationem.

Ex altera autem parte quidam de palatio, per Eulogium presbyterum et apocrisiarium Alexandrine Ecclesie, culpauerunt Cyrillum, cur susceperit ab Orientalibus episcopis duarum confessionem naturarum, quod Nestorius dixit et docuit.

Sed et ualeriano Iconii, et Acacio Melitenensi episcopis, hoc ipsum de Cyrillo uidebatur.
[4Kb]


CAPUT IX. De Cyrilli epistolis pro Orientalibus scriptis.


Scripsit ergo eis Cyrillus, in defensionem Orientalium episcoporum, et pro duabus unius Christi naturis. Et superfluum non esse reor, interponere aliqua huic operi ex ipsis epistolis, ad confusionem Alexandrinorum Phantasiastarum uel Corrupticolarum, gloriantium de Cyrillo, tanquam de patre atque auctore suo.

Commonet ergo Eulogium presbyterum suum Cyrillus, et dicit: »Reprehendunt quidam expositionem, quam fecerunt Orientales, et dicunt: »Cur duas naturas nominantibus eis passus est audire, aut etiam laudauit Alexandrinus episcopus?« Alii uero dicunt  idem dixisse Nestorium, dicunt et illum sic sapere, surrepentes nescientibus [a 1Kb] subtilitatem.

»Oportet enim culpantibus nos illa docere, quia non omnia que dicunt heretici, fugere aut refutare decet. Multa enim confitentur sicut et nos confitemur. uelut Ariani, quando dicunt Patrem, qui Creator est [b 1Kb] omnium et Dominus, nunquid propter hoc fugere consequens est huiusmodi confessiones? Sic in Nestorio, licet duas naturas asserat, significans [c 1Kb] diuersitatem carnis et uerbi , sed tamen nequaquam unitatem confitetur nobiscum: nos autem unientes hec, unum Christum, unum Filium, eumdem unum Deum confitemur .«

 Et iterum: »Nestorius itaque in suis expositionibus simulat se dicere, UNUS FILIUS, UNUS DOMINUS, sed refert filiationem ad solum Dei uerbum. Cum autem uenerit ad dispensationem, rursum alium Dominum, qui ex muliere est, seorsum hominem dicit, copulatum dignitatis equo honore, quia habet copulationem ad Christum. Quomodo non apertum est, duos eum dicere Christos, si Christus ad Christum habet coniunctionem, alter ad alterum?

»Qui uero ex Oriente sunt, nichil tale dicunt [d 1Kb] , uoces autem diuidunt solum: diuidunt autem secundum hunc modum, ut alias quidem DEO DECIBILES [e 1Kb] esse dicant, alias autem humanas, alias autem communes factas, tanquam habentes simul, et quod Christo Deo decibile est [f 1Kb] , et quod humanum, uerumtamen  dictas ab uno eodemque [g 1Kb] Christo. Et non sicut Nestorius alias quidem Deo uerbo seorsum tribuit, alias autem ei qui ex muliere est, tanquam alteri Filio.«

Item Acacio Melitenensi episcopo scribens inter alia sic dicit: »Nestorius enim Christum seorsum nominari dicit Dei uerbum, habere autem coniunctionem ad Christum continuam: putas ergo, non duos Christos apertissime dicit? Orientales uero Christum unum, et Filium, et Deum, et Dominum confitentur  se adorare, eumdem ex Patre secundum diuinitatem, et eumdem ex sancta uirgine secundum humanitatem: duarum namque naturarum unitionem factam dicunt; tamen unum Christum, unum Filium, unum Dominum confitentur aperte factum .«

Et in sequentibus concordans aliquatenus tomo pape Leonis Cyrillus, sic dicit: »Sunt alique uocum maxime Deo decibiles, alique uero sic rursus hominem condecentes; alie autem quemdam ordinem obtinent: ostendentes Filium Deum existentem et hominem simul.«

Et ibidem: »Quando enim Philippo dicit: Tanto tempore uobiscum sum, et non cognouistis me? Philippe, non credis quia ego in Patre, et Pater in me est? qui uidet me, uidet et Patrem . Et, Ego et  Pater unum sumus , Deo decentissimam affirmamus uocem. Quando uero Iudaicum increpat populum illud dicens: Si filii Abrahe essetis, opera utique Abrahe faceretis: nunc autem queritis me interficere hominem, qui ueritatem uobis locutus sum: hoc Abraham non fecit ; homini decenter hec dicta dicimus.« Huius epistole sequentia duarum naturarum probabilem continent expositionem: cuius tamen, pro huius operis compendio, omnia ponere intermisimus necessaria documenta.

ualeriano autem Iconii ita rescripsit: »Uniuersi Orientales episcopi simul cum domino meo religiosissimo Antiochenorum episcopo Ioanne, per scriptam manifestamque conditionem clarum constituere uniuersis quoniam pollutas quidem Nestorii nouitates  condemnant, anathematizantque nobiscum, et nullatenus eas unquam sermone dignantur, sed euangelica et apostolica sequuntur dogmata, et Patrum confessionem nullo modo contristant: confessi sunt enim et ipsi nobiscum quia Dei genitrix sit sancta uirgo, et non addiderunt quia Christi genitrix sit, sicut inquiunt, qui Nestorii infelices et respuendas opinatiunculas curant, sed inquiunt palam unum esse Christum, et Filium, et Deum ex Deo, ex Patre ante omne seculum ineffabiliter genitum Dei uerbum, in ultimis uero temporibus hunc ipsum etiam ex muliere secundum carnem, ita ut idem ipse sit simul Deus et homo, perfectus in deitate, et perfectus in humanitate idem ipse, et unam esse personam, nullo modo diuidentes in duos filios, aut Christos, aut dominos.

 »Si ergo quidam mentientes dicunt, alia quedam preter hec sapere illos, non eis credatur, sed sicut impostores et fallaces, secundum patrem suum diabolum, proiiciantur, ut non perturbent eos qui recte ambulare desiderant.

»Si uero et epistolas sibimet componentes quidam circumferunt, uelut ex persona clarorum uirorum, minime oportet presumere de his. Qui enim semel scripto confessi sunt fidem, quomodo poterant alteram scribere, uelut ex penitentia reuocati, ut recte sapere non uelint? Alloquere fraternitatem, que apud te est, te qui nobiscum sunt in Domino salutant .«

 Ex hac conclusione epistole sue, in qua dicit Cyrillus: »Si uero epistolas sibimet componentes quidam circumferunt,« etc., probat Hypatius Ephesinorum episcopus, in collatione quam contra Acephalos suscepit, iussione Iustiniani principis, medio Strategio comite sacrarum largitionum, in palatii loco, qui dicitur Heptaconchos, Cyrillum epistole hic fecisse mentionem scripte ad Marim Persam, quam neque Cyrillus condemnandam iudicauit, neque Nestorianam esse, in ipsa sua notauit epistola.

Et hec sunt que Cyrillus scripsit in defensionem Orientalium episcoporum pro duabus unius Christi naturis: quam quicunque tunc minime receperunt, hos esse puto auctores Acephalorum, qui neque Cyrillum habent caput, neque quem sequantur, ostendunt.

 Tunc et Euoptius Ptolemaidis Pentapoleos regionis episcopus, accipiens exemplar litterarum Theodoriti, qui scripserat contra duodecim capitula Cyrilli, direxit illud Cyrillo, ut responderet ad ea, et sua capitula exponeret.

Quod gratissime suscipiens Cyrillus, fecit interpretationem [a 1Kb] capitulorum suorum duodecim, addens expositiones, qua uideretur plenam pro eis reddere rationem.

Itaque Cyrillo suscipiente et defendente fidem Orientalium episcoporum, et sua capitula exponente, pax et unitas Ecclesiis reddita est. In qua pace gaudente Ecclesia, inimicus pacis, emulus unitatis, non quieuit aduersus eam mouere uasa sua, et superseminare  zizania.
[23Kb]


CAPUT X. De Nestorianorum scandalo et monachis Armenie.


Nestorii namque sectatores uidentes libros illius blasphemos non posse proferri in publicum, eo quod,  synodo Ephesina anathematizante, fuerunt condemnati [a 1Kb] , et imperiali lege prohibitum fuerat ne quis eos legere auderet aut defendere, tunc ceperunt Diodori Tarsensis, et Theodori Mopsuestene ciuitatis episcopi, et aliorum episcoporum, qui contra Eunomium et Apollinarem unius nature assertores libros composuerant, duas in Christo ostendentes naturas in una persona , circumferre uolumina, et simplicissimos quosque decipere cupientes, aiebant non sapuisse noua Nestorium, sed antiquorum Patrum prosecutum fuisse doctrinam: et in eo tantum studii gesserunt, ut ipsa eorum uolumina malitiose in Syrorum linguam, et Armeniorum atque Persarum transferrent.

Sed hec ubi agnouerunt Acacius Melitenensis et  Rabula Edesse ciuitatis episcopus, de quo Ibas successor eius in epistola sua dicit: »Hunc presumpsit, qui omnia presumit, aperte in Ecclesia sua anathematizare« , scripserunt Armenie episcopis, ne Theodori Mopsuesteni libros susciperent, tanquam heretici et auctoris dogmatis Nestoriani, insimulantibus episcopis Cilicie Rabulam et Acacium, quod hoc non ex caritate, sed ex emulatione atque contentione fecissent.

Congregati sunt ergo in unum uenerabiles Armenie episcopi, et miserunt duos presbyteros Leontium et Aberium ad Proclum Constantinopolitanum episcopum, secundum morem, cum libellis suis, et uno uolumine Theodori Mopsuesteni; scire uolentes utrum  doctrina Theodori an Rabule et Acacii uera esse probaretur.

Itaque Proclus accipiens Armenie episcoporum libellos, et illud Theodori uolumen, diligentius utraque examinans, tomum Armeniis scripsit et destinauit, in quo posuit, ad interimendas Nestorianorum uersutias, qui duas in Christo inducunt personas, »unum de Trinitate incarnatum;« quem et direxit Ioanni Antiocheno per Theodorum diaconum suum, continentem subter capitula ab hereticis prolata; expetens ab eo, pro communi fide seruanda, ut cum suo concilio eum susciperet et subscriberet.

Ioannes autem, et qui cum eo erant congregati episcopi, legentes tomum, et eius laudantes compositionem, subscripserunt in eo, et Proclo transmiserunt.

 Hunc et Chalcedonensis synodus per relationem suam, quam Marciano imperatori direxit, ad probandum, non tantum gestis synodalibus, uerum etiam epistolis fidem constare, inter sanctorum Patrum epistolas suscepit et confirmauit.

Scripsit autem idem Proclus epistolam ipsi Ioanni, cui et tomum suum direxerat, in qua dicit: »Dicentes autem iterum passibilem Deum, id est Christum, confitemur eum non esse passum eo quod est, sed eo quod factum est, id est propria carne; et ita predicantes nullo modo fallemur, quoniam quidem et unum ex Trinitate secundum carnem crucifixum fatemur, et diuinitatem passibilem minime blasphemamus  .«

Sed Basilius quidam diaconus sumens tomum Procli, quem Armeniis scripserat, Alexandriam uenit, et Armeniorum libellos suis libellis annectens, obtulit Cyrillo eiusdem urbis antistiti.

Quibus, ut ferunt rumores, permotus [a 1Kb] Cyrillus quatuor libros scripsit, tres aduersus Diodorum et Theodorum, quasi Nestoriani dogmatis auctores, et alium de Incarnatione librum, in quibus continentur antiquorum Patrum incorrupta testimonia, id est, Felicis pape Romani, Dionysii Corinthiorum episcopi, et Gregorii mirabilis cognominati. Et licet in eis libris Theodori dicta laudentur contra Arianos edita, ipsum tamen magistrum Nestorii fuisse contendunt.

 Contra quos catholice ueritatis defensores [b 1Kb] sic Acephalis responderunt: »Illos libros non esse Cyrilli, quoniam testimoniis que contra mortuos posuisse in eis dicitur contra uiuentem Nestorium non est usus, neque in synodo, neque in aliquibus epistolis;« unde dicunt »illos nec dictasse Cyrillum, nec edidisse libros.«

Itaque Basilius diaconus Constantinopolim ueniens libellos composuit, et archiepiscopo Proclo porrexit, associans cuncta que antehac Cyrillo archiepiscopo obtulerat. Proclus uero iam destinauerat tomum suum Armeniis, in quo tomo nullam facit de Theodoro reprehensionis mentionem.

Quod cognoscens Basilius, scripsit libellum, in quo docuit [c 1Kb] libros Theodori uitandos, sicut Arii et Eunomii  blasphemias: quod quidem prudentibus inconuenienter eum scripsisse apparet, quoniam Arius et Eunomius unam in Christo degenerem Patris substantiam predicauerunt. Theodorus autem, ut ipsi accusant, duas e contrario docuit in Christo naturas.

Post hec autem, occasione accepta, surrexerunt quidam monachi ab Armenia Apollinaris sectatores, duo uel tres  portantes excerpta capitula, ut dicebant, de libris Theodori Mopsuesteni, uel aliorum sanctorum Patrum, qui in illo tempore, sicut diximus, contra Apollinarem scripserant: et intrantes regiam ciuitatem, et multorum sordidantes auditum, calliditate sua omnia perturbabant. Deinde circumeuntes totius Orientis ciuitates et uniuersa monasteria, damnanda  esse cum auctoribus clamabant, accusantes ea Nestoriano sensu fuisse conscripta. »Quia si Nestorius iuste damnatus est, damnentur et ista, dicebant, cum suis auctoribus.« Et hec agebant, firmare uolentes ea que Apollinari sunt, qui per unam naturam Christum nobis consubstantialem non exposuit. Qui quorumdam utentes patrocinio, terrebant minis clericos, populos et monachos, qui uitam sectabantur quietam.

Tunc Ioannes Antiochenus, synodo congregata, tres pro Theodoro Mopsuesteno dictauit epistolas,  et unam quidem direxit Theodosio impetatori, aliam autem Cyrillo Alexandrino, et tertiam Proclo Constantinopolitano episcopo, laudans in eis Theodorum, et eius exponens sapientiam.

Ad hec autem imperator dirigens sacram Ioanni, derogatores illos Theodori contra salutem propriam uenire iudicauit.

Cyrillus autem rescripto suo Theodorum preferens, tale de accusatoribus eius tulit iudicium, quod dogmate ueritati contrario tenerentur, interponens de symbolo in concilio sibi oblato ob Tesseracedecatitas a Charisio presbytero.

Nihilominus et Proclus per Maximum diaconum suum ipsi Ioanni rescribens, cuius essent illa capitula, que Theodori dicebantur, quesiuit. Qui pro  eius excusatione ignorare se dixit. uerumtamen duas memorati Ioannis epistolas, id est primam et tertiam, laudes Theodori Mopsuesteni continentes, Chalcedonensis synodus per relationem suam Marciano imperatori directam, cum tomo Procli, quem ad Armenios direxit, et aliis sanctorum Patrum epistolis, suscepit et confirmauit.

His ergo sopitis atque transactis, mortuo Cyrillo trigesimo et secundo episcopatus sui anno, ordinatus est episcopus Alexandrie Dioscorus, qui fuit quidem archidiaconus eiusdem Cyrilli, qui neque uxorem, neque filios habuit: quem narrat opinio, ciuium suorum maiorem habuisse dilectionem; siquidem opprimens Cyrilli heredes, et per calumnias multas ab eis auferens pecunias, dedit eas sine fenore artopolis  [d 1Kb] et cauponibus ciuitatis, ut mundissimum panem et pretiosissimum uinum uiliori pretio populis exhiberent.

Ioanne autem archiepiscopo defuncto, Antiochene Ecclesie Domnus ordinatur archiepiscopus. Sed et Proclo defuncto, Ecclesie Constantinopolitane Flauianus sortitus est sedem.

Ipso uero tempore Ibam Edessenum episcopum quidam presbyteri et diaconi suis libellis, quasi Nestorianum, accusauerunt Domno archiepiscopo, eo quod alloquens clerum dixisset: »Non inuideo Christo quia Deus factus est, quoniam si uolo, et ego fio;« qui cum ascendissent Antiochiam, eos Ibas excommunicauit; sed superueniente festiuitate quadragesime Ascensionis, iussi sunt a Domno excommunicatione  absolui, sub ea conditione ut Antiochia non exirent, alioquin a suo deponerentur ordine.

Sed quidam eorum archiepiscopi Domni precepta contemnentes, profecti ad comitatum, sacros apices meruerunt ad Photium, Eustathium et Uranium episcopos, ut in Beryto audirentur: fuerunt autem cum iis Eulogius diaconus Constantinopolitanus, et Damascius uir spectabilis, tribunus et notarius: quod cum agnitum fuisset illos clericos Constantinopolim perrexisse, damnati sunt a Domno et eius concilio.

Et post hec Ibas Beryto ad audientiam occurrit:  cui cum accusatores, sicut gesta demonstrant, nichil probare potuissent, superuenit relatio et postulatio clericorum Edessenorum flagitantium pro Ecclesia episcopi sui presentiam, in qua sibi arrogauerunt omnes penas horribilis gehenne, si meminissent tale aliquid dictum in illo tractatu de quo Ibas accusabatur, et iudicibus non manifestassent. Quamobrem fecerant iudices accusatores ipsos cum suo episcopo in secretario communicare, simulque pacificos dimiserunt.
[47Kb]


CAPUT XI. De Eutyche presbytero, et Hegumeno et eius heresi, eiusdemque damnatione.


His temporibus Eutyches quidam presbyter et archimandrita, presidens Constantinopoli celeberrimo monasterio, urgente Satana, predicabat Dominum nostrum Iesum Christum consubstantialem nobis non esse secundum carnem, sed de celo corpus habuisse, rursusque uarians dicebat ante adunationem duas in Christo fuisse naturas, post adunationem uero unam factam esse.

Quem audiens talia docentem et predicantem Eusebius episcopus Dorylene ciuitatis prouincie Phrygie  Salutarie, cum esset orthodoxus et purus etiam amicus, prohibuit eum talia sapere et docere. Sed pertinaciter Eutyche audire nolente, retulit Eusebius causam ad Flauianum Constantinopolitanum episcopum.

Quin et ingressus est [a 1Kb] eius concilium, quod collectum fuerat pro Florentio Sardeorum metropolitano aduersus episcopos sub eo constitutos Ioannem  et Cossinium ; et data forma de aliquibus causis eorum, libellos obtulit Eusebius Flauiano et omni concilio, coniurans omnes aduenire aduersus Eutychem presbyterum, ut sub  eorum presentia conuinceretur ab eo heretica dogmata sapere et docere.

His Flauianus episcopus auditis, per Ioannem [a 1Kb] presbyterum et defensorem, et Andream diaconum, Eutychem ad concilium suum uenire precepit. Quibus euntibus ad se, tale Eutyches reddidit responsum: »Hoc apud se esse decretum, ut nunquam egrederetur a sua fraternitate, sed tanquam in sepulcro degeret in monasterio.«

Secundo uero conuentu postulauit Eusebius duas Cyrilli synodicas recitari epistolas, unam quam Nestorio direxerat, cuius principium est: Obloquuntur de me quidam apud tuam fraternitatem,, etc., et alteram ab eo Ioanni Antiocheno directam, cuius est principium: Letentur celi et exsultet terra, etc., quas  et synodus Chalcedonensis postea suscepit.

Quod cum fuisset factum, Eutyches rursus per Mamam et Theophilum presbyteros scripto uocatus est ad concilium: qui ad eum minime ingressi, audierunt ab eius monachis quod egrotaret, et ideo eum uidere non possent. Ingressi sunt tamen ad eum postea, et obtulerunt ei synodicam chartam.

Quibus iterum dedit responsum: »Ego definitum apud me habeo, extra mortis necessitatem, non egredi monasterium: sed hanc chartam manu mea scriptam accipite, et synodo offerte.«

Et post hec, recusante illo, renuntiauerunt [b 1Kb] concilio eius excusationem. Eutyches direxit tomos per monasteria cum suis dogmatibus ad abbates, ut subscriberent ea. Innotuit hoc concilio Eusebius episcopus.

 Et rursus Flauianus una cum suo concilio per Memnonem presbyterum, et Epiphanium et Germanum diaconos, scripto eum tertia uocauerunt uocatione; quibus cum identidem Eutyches de infirmitate excusaret, compellentibus tamen eis qui missi fuerant, petiit unius septimane dilationem, ut post septem numerum dierum [c 1Kb] audientie occurreret.

Qui refugiens ad imperatorem Theodosium, impetrauit ab eo, ut fertur, per Chrysaphium eunuchum, quem Eutyches susceperat de sacro baptismate, ut cum patricio Florentio et Magno Silentiario concilium illud Flauiani ingrederetur; timere enim se dicebat Flauiani calumnias.

Postquam ire secum meruit Magnum Silentiarium,  cum imperatoris scripto accepit et officium excubitorum et chlamydatorum, et uenit ad concilium: in quod ingressus recitauit, qui cum ipso erat, Magnus Silentiarius, in synodo [d 1Kb] imperatoris mandatum, ita se habens: »Si pacem cogitamus sanctarum Ecclesiarum, et catholice fidei custodire uolumus rectam, et Deo inspirante predicatam fidem a parentibus nostris, qui in Nicea congregati sunt, trecentorum decem et octo episcoporum, et ab his qui Ephesi interfuerunt damnationi Nestorii [e 1Kb] ; hoc ergo uolumus,  ne scandalum in predicta catholica fide immittatur. Et quoniam scimus magnificentissimum Florentium patricium esse fidelem, et probatum, et recta fide, uolumus eum interesse audientie synodi, quoniam sermo de fide est.«

Et superueniente patricio Florentio, et eo sedente, flagitabant episcopi ab Eutyche ut confiteretur Dominum nostrum Iesum Christum consubstantialem nobis secundum carnem, in duarum naturarum unitione. At ille libellum suum legi petebat, et credere se dicebat secundum Niceni concilii fidem. Interrogante autem patricio Florentio Eutychen, si diceret Christum, qui ex uirgine est, consubstantialem nobis, duasque in eo unitas naturas; confiteri se quidem hoc, ante adunationem, post adunationem autem,  unam se confiteri dicebat.

Et dicente ad eum synodo: »Oportet te hoc confiteri, et anathematizare omne dogma huic fidei contrarium,« respondit, »non se dixisse hoc prius, sed posse se dicere, quia ipsi dicebant; sequi se tamen Patres aiebat, quoniam in Scripturis hoc non inuenerat explanatum, nec Patres ita dixisse.« Surgens autem sancta synodus anathematizauit eum.

Cui identidem patricius Florentius dixit: »Qui non confitetur duas in Christo naturas, non credit recte.« Ille autem dixit, »legem se habere sancti Cyrilli et Athanasii, qui ex duabus quidem naturis [f 1Kb] dixerunt ante adunationem, post adunationem autem et Incarnationem, non duas naturas, sed unam;« surgens autem sancta synodus, iterum anathematizauit  eum.

uenerabilis uero Flauianus, quoniam ualentini et Apollinaris hereticorum errore Eutyches egrotasset, exspolians eum honore presbyterii, anathematizauit atque damnauit; et conclusis gestis, in eius damnationem concilium subscripsit.

Quibus gestis iungens epistolam suam uenerabilis Flauianus Leoni pape direxit, et quid in concilio gestum fuerat, allegauit fideliter. Et Eutyches de sua damnatione pape Leoni scribens, posuit edicta apud Constantinopolim, et iniustitiam se fuisse passum, populum contestatus est.

Leo uero direxit Flauiano tomum, sanam Incarnationis Christi doctrinam continentem, et mirifice perimentem Eutychetis assertiones, cuius principium  est post proemium: Lectis dilectionis tue litteris, etc.

Eutyches uero obtulit preces imperatori, questus de falsitate gestorum, quasi aliqua a notariis superaddita fuissent, aliqua uero dicta [g 1Kb] , nec gestis inserta. Et postulauit ut sub presentia Thalassii episcopi et Florentii patricii rursus in palatio, Flauiano occurrente, ipsum congregaretur concilium, ut interrogatione personarum ueritas panderetur.

Annuit imperator fieri, et easdem preces manu  sua ita subscripsit: »Deponant apud reuerendissimos episcopos, non solum qui dudum conuenerunt, uerum etiam et apud reuerendissimum Thalassium, ut omnibus his presentibus, que supplicatio loquitur, negotii ueritas inquiratur.«

Cumque concilium congregaretur, Eutyches absens factus, ad uicem suam misit Constantinum diaconum ad concilium, ut pro eo respondens examinantibus iudicibus, gestorum falsitas reprehenderetur: sed discussis gestis, instantibus notariis, cum episcopis Deum timentibus, cum Eutycheti aliqui fauerent pro tempore, nichil falsitatis inueniri potuit: sed hoc tantum actum est, ut apud magistrum officiorum gesta conficerentur de falsitate notariorum, astantibus aliquibus laicis de officio principis,  qui interfuerant gestis ipsis tempore concilii.

Postea expetiuit a Flauiano imperator fidei eius confessionem, manu eius scriptam et subscriptam; scripsit ergo Flauianus fidem suam manu propria, et imperatori in hoc themate direxit:

»Flauianus episcopus Constantinopolitanus amatori Christi [a 1Kb] imperatori nostro Theodosio salutem.

Nihil ita conuenit sacerdoti Dei et dogmatibus erudito diuinis, quam paratum esse ad satisfactionem omni petenti rationem de spe, que in nobis est et gratia ; Non enim erubesco Euangelium Dei; uirtus enim Dei est ad salutem omni credenti .

Quia ergo et nos, misericordia regis omnium Christi Dei, sacerdotium tale sortiti sumus, sapimus  recte et inculpabiliter, semper Scripturas diuinas sequentes, expositionem sanctorum Patrum, qui in Nicea conuenerunt, et centum quinquaginta qui hic congregati sunt, et qui in Epheso sub sancte memorie Cyrillo, qui fuit Alexandrinorum episcopus.

Et predicamus Dominum nostrum Iesum Christum, ante secula quidem ex Deo Patre sine principio natum secundum diuinitatem; in nouissimis autem diebus eumdem, propter nos et propter nostram salutem, ex Maria uirgine secundum humanitatem.

Ex duabus itaque naturis [b 1Kb] confitentes Christum post Incarnationem ex sancta uirgine et inhumanatum, in una substantia, et in una persona, unum  Christum, unum Filium, unum Dominum confitemur.

Et unam quidem Dei uerbi naturam, incarnatam tamen et inhumanatam dicere non negamus, eo quod ex ambabus unus atque idem sit Dominus noster iehsu Christus.

Eos uero qui aut duos filios, aut duas substantias, aut duas personas annuntiant, et non unum eumdemque Dominum nostrum Iesum Christum Filium Dei uiui predicant, anathematizamus et alienos esse ab Ecclesiis iudicamus.

Et ante omnes Nestorium impium anathematizamus, et sapientes ea que eius sunt et loquentes:  abscindantur huiusmodi a filiorum adoptione, promissa recte credentibus.«

Et subscriptio: »Domine Iesu Christe, adiuua nos;« et iterum: »Hec scripsi manu mea ad satisfactionem uestre potestatis, ut confundantur calumniam facientes nostre simplici conuersationi.«
[153Kb]


CAPUT XII. De synodo Ephesina secunda, et Flauiani morte.


Postquam ergo nichil probatum est notariis de falsitate gestorum, Eutyches petiit Dioscorum Alexandrinum episcopum, ut quereret que de illo acta sunt, et causam examinaret. Agebat igitur apud principem uniuersalem fieri synodum, ut probaretur iudicium Flauiani. Scripsit ergo Dioscorus Theodosio  imperatori, quia aliam fieri synodum generalem oporteret, et ut fieret, persuasit Eutyches.

Annuit imperator, et dirigens sacram Dioscoro in Alexandriam, precepit ut eum decem metropolitanis episcopis alios, quos uoluisset, ipse eligeret, et ueniret Ephesum, et, congregato uniuersali concilio, Eutychetis causam discuteret: iubens Barsumam archimandritam interesse concilio, et uices agere omnium monachorum, Orientales episcopos accusantium.

Theodoritum uero Cyri episcopum adesse concilio interdixit, et in sua ciuitate permanere eum iussit. Iam enim Ibam Edessenum episcopum, ne synodo adesset per filium suum, quem superius dixi, Chrysaphium, in multas mansiones Eutyches relegarat  exsilio.

Et fit Ephesi generale concilium, ad quod conuenerunt, Flauianus quidem et Eutyches, tanquam iudicandi, Iuuenalis et Thalassius, et omnes illi metropolitani episcopi cum suis conciliis, et iudices Constantinopolitani concilii [a 1Kb] , qui Eutychen iudicauerant. Dioscorus uero secum habebat fortissimos milites reipublice, cum monachis Barsume.

Et sedentibus in basilica Dei genitricis Marie illis episcopis, Ecclesie Romane legati [b 1Kb] , uices habentes pape Leonis, assidere non passi sunt [c 1Kb] , eo quod non fuerit data presessio sancte sedi eorum; insuper etiam, quod non lecta fuerat ad Flauianum epistola in Eutychetis damnatione a papa Leone scripta, et occultata fuerat epistola eius, per supra memoratos  legatos ad ipsam synodum directa, et est eius principium: Religiosa clementissimi principis fides, etc.

Cumque Flauianus iudicaretur a synodo propter Eutychetis damnationem, Dioscorus libellum quem Eutyches manu sua portabat iussit suscipi et recitari. Et cum recitaretur, surgens Dioscorus, et stans in suppedaneo sedis sue, dicebat concilio: »Optima Eutychetis fides concordat fidei trecentorum decem et octo sanctorum Patrum, et recte credit Eutyches, fratres.«

Tunc synodus iussione Dioscori Ibam Edessenum damnauit ut absentem, multis nescientibus episcopis quid de illo actum fuisset. Et tertio uocatum, tanquam contemptorem, et non occurrentem ad  sanctum concilium, damnauit absentem.

Clamabatur autem, quoniam testimonium contra eum perhibebatur ab aduersariis, tanquam dixisset: »Non inuideo Christo facto Deo, quoniam si uolo, et ego fio,« et quasi dixisset: »Hodie Christus factus est Deus;« et alia huiusmodi, et propter epistolam ad Marim ab Iba directam.

Iterum synodus, auctore Dioscoro, Theodoritum episcopum Cyri damnauit absentem, et nec egressum de sua ciuitate propter illa que scripsit contra duodecim anathemata Cyrilli, et propter epistolam  missam ab eo clericis et monachis, et laicis, contra Ephesi synodum I ante Ecclesie pacem.

Ad hec damnauit quoque memorata synodus Eusebium episcopum Dorylei, eo quod dixerit »duarum naturarum perfectarum Christum.«

Et cum eo damnauit similiter Flauianum Constantinopolitanum episcopum, quasi male damnantem Eutychem, et quia dixerit »in duabus naturis cognosci Christum.« Quare surgentes quidam uenerabiles episcopi, tenuerunt genua Dioscori, et rogabant ne Flauianus innocens damnaretur, qui nec diu petere potuerunt, metu militum et monachorum stantium cum gladiis et fustibus.

Deposuit quoque et Sabinianum episcopum Perrhensium: post omnes autem et Domnum Antiochenum  remanentem ab orthodoxorum depositione, quia particeps factus Dioscori in depositione orthodoxorum et Eutychetis absolutione.

Depositus est autem dolo Dioscori sic. Postquam consensit in omnibus Dioscoro, datis in medio eius epistolis, quas ad ipsum Dioscorum Antiochenus Domnus contra duodecim Cyrilli capitula scripserat, eo quod essent obscura, damnauit egrotum et absentem illa die.

Hec ergo synodo decernente, et restituente Eutycheti presbyterii dignitatem, et ministerii presulatum, Flauianus quidem et Eusebius custodie mancipantur [a 1Kb] .

Porro locum obtinentes pape Leonis omnibus que gesta sunt contradixerunt: Flauianus autem,  contra se prolata sententia, per eius legatos sedem apostolicam appellauit libello, et hunc terminum illa synodus habuit.

His ergo omnibus malis a Dioscoro perpetratis, cesus Flauianus, et multis iniuriis affectus, dolore plagarum migrauit ad Dominum, ordinatusque est pro eo Anatolius diaconus, qui fuit Constantinopoli apocrisiarius Dioscori; et pro Domno Antiocheno ordinatus est Maximus, et pro Iba Nonnus, et pro Sabiniano Athanasius, pro Theodorito autem et Eusebio nullus ordinatus est.

Soluto ergo illo concilio, et ad suas sedes reuersis episcopis, scissio facta est inter eos, qualis antea nunquam contigerat. Aegyptii, Thraces et Palestini episcopi Dioscorum sequebantur; Orientales, Pontici  et Asiani sancte memorie Flauianum, quod schisma permansit usque ad obitum Theodosii principis.

Sed querenti plenius scire latrocinia Dioscori in ipsa synodo perpetrata, prima actio synodi Chalcedonensis, in qua nec nominandi Ephesini concilii II recitata sunt acta et gestis inserta, legenti omnia plenissime innotescit; nam nos ista nuper Alexandrie de Greco in Latinum translata suscepimus.

Porro legati sedis apostolice ab ipso concilio fugientes  retulerunt pape Leoni iniquitates Dioscori; quomodo Dioscorus ui magis quam iustitia in illa egerit synodo, in qua, ingesto timore [b 1Kb] , episcopi subscripserunt in Eutychetis absolutionem, et orthodoxorum episcoporum depositionem heresim non recipientium, et quomodo omnibus gestis eius contradixerunt.

Quos secutus Theodoritus episcopus pape suggessit quanta mala pertulerit ex insidiis Dioscori, rogans ut celerius tali cause subueniretur, per alium conuentum episcoporum, ne heretica Eutychetis dogmata permanerent a Dioscoro confirmata.

Sed fortissimus Leo, audiens legatorum suorum suggestionem, et Theodoriti querelas suscipiens, litteris suis ad Theodosium imperatorem et Pulcheriam  Augustam petit ut fieret intra Italiam generale concilium, et aboleretur error fidei, per uiolentiam Dioscori factus.

ualentinianum autem imperatorem et Eudoxiam uxorem eius [c 1Kb] , ad memoriam beati Petri, cum multis episcoporum, genibus prouolutus, Romanus pontifex deprecatus est ut imperatorem Theodosium hortarentur aliam fieri synodum, ad retractandum illa que a Dioscoro male acta atque perpetrata fuerant, in damnatione Flauiani episcopi et orthodoxorum depositione.

Eis scribentibus et petentibus rescripsit Theodosius imperator, Flauianum lesibilis nouitatis reum, dignum mortis debitum suscepisse, ut ideo omnis pax et concordia in Ecclesia regnaret, principe  contentionis, sacro iudicio, humanis rebus ablato. Illos uero qui depositi fuerant indignos sacerdotio fuisse, et qui digni iudicati sunt, a synodo esse susceptos.

Hec de Flauiano Theodosius Arcadii principis filius, nepos imperatoris Theodosii maioris, cuius temporibus omnia hec scandala contigisse noscuntur.
[64Kb]


CAPUT XIII. De synodo Chalcedonensi et de damnatione Dioscori. 


Sed eo defuncto, cum Marcianus imperii culmen fuisset adeptus, pro illa pape et principum Romanorum petitione, uniuersale concilium in Nicea congregari iussit: ubi occurrentibus sexcentis triginta episcopis, et eis sedentibus, legati pape Leonis Marcianum petierunt ut sui presentiam prestaret concilio, alioquin ipso absente ipsi ad concilium non occurrerent; et ita iussit imperator synodum transferri Chalcedonam, ut, de proximo ad concilium ueniens, eorum impleret petitionem.

Formidabant autem aliqui episcoporum ne ab Eutychianis tumultus a Constantinopoli de uicino nasceretur; sed imperatore promittente nullum audere  tale aliquid pertentare, apud Chalcedonam synodus sedit.

Igitur perspectis iis que in secunda synodo Ephesina gesta sunt coram sacro senatu, et Constantino et Beroniciano a secretis, et omni uniuersali concilio, cum Paschasino et Lucentio episcopis, et Bonifacio presbytero, locum tenentibus Leonis pape Romani, et Anatolio Constantinopolitano, presente Dioscoro et omnibus metropolitanis episcopis, ut quereretur depositio et mors Flauiani, et depositio orthodoxorum episcoporum qui pro fide depositi sunt.

Et prima quidem sessione, recitante Berociniano gesta nefandi concilii Ephesini II, in quibus  continebantur de Eutyche Constantinopoli acta, lecta sunt etiam et gesta synodi Ephesine I, in qua Nestorius a Cyrillo damnatus est, et gestis inserta: et omnibus rite discussis, clamantibus episcopis: »Anathema Nestorio; anathema Eutychi; anathema qui diuidit; anathema qui confundit!« Iniquitas Dioscori reserata et manifestata est de Flauiani morte [a 1Kb] et de episcoporum orthodoxorum depositione.

Et ita soluto primo conuentu, secundo secretario, interloquentibus iudicibus, ut cum omnium episcoporum deliberatione fides tractaretur et confirmaretur, lecte sunt due epistole Cyrilli, que in concilio  Flauiani  gestis Constantinopoli continentur.

Lectus est etiam tomus pape Leonis ad memoratum Flauianum contra dogma Eutychis directus. Et dubitantibus Illyricianis et Palestinis episcopis sanctis in aliquibus locis eius, Theodoritus episcopus et Aetius archidiaconus Constantinopolitanus, ex dictis et epistolis eius, similia Cyrillum scripsisse docuerunt. Et clamantibus Aegyptiis et Illyricianis episcopis: »Omnes peccauimus, omnes ueniam petimus,« dilatio dierum quinque concessa est, ut cum omni deliberatione fides tractaretur et confirmaretur.

Et ita secundo conuentu soluto, tertio quoque secretario libellos obtulit Eusebius Dorylei episcopus aduersus Dioscorum, et synodo questus est de  sua et pie memorie Flauiani depositione, et de consensu eiusdem Dioscori in dogma Eutychis, et ut uocaretur ab eis, et ab eis conuinceretur de his accusationibus. Sed quesitum est, si uenisset Dioscorus, et inuentus non est, ad quem directi sunt episcopi Constantinus Bostrensis, et Atticus Zelensis [a 1Kb] , et Acacius Ariarathirensis [b 1Kb] , et Himerius lector et notarius, ut eum scripto conuenirent, ut ad concilium occurreret. Quibus Dioscorus respondit: »Custodior ego, si permittunt me descendere, dicant magistriani; ego enim paratus sum uenire, sed prohibeor.« Hec scripto mandauit concilio Dioscorus; sed adueniens adiutor magistri officiorum, dedit ei facultatem ut libere ad concilium occurreret. Rursusque ad eum directi sunt Pergamius Cecropius,  et Rufinus [c 1Kb] episcopi, ut rursum scripto eum conuenirent ne ad concilium uenire contemneret, sed magis satisfaceret concilio de his que ab Eusebio dicebantur. At ille respondit eis: »Iudicent de his iudices et senatores; ego egritudine grauatus, ad concilium uenire non possum.« Et tertio uocatus est ad concilium per Francionem, Iulianum et Ioannem episcopos, cum Palladio notario, ut uerbis eius scriptis intimarent concilio quid Dioscorus remandaret; sed in hac tertia uocatione, inepta Dioscorus responsione uenire differens, concilium damnationis in eum protulit sententiam, que missa est pio imperatori, subscribentibus in ea episcopis. Depositus est ab episcopatu Dioscorus septimo ordinationis sue anno. Clericis uero Alexandrinis mandauit concilium, iam  eum non putarent episcopum esse, sed omnino cognoscerent eum de gradu suo esse deiectum. Sed et aliquibus putantibus Dioscorum recuperare posse episcopatum, propositum est edictum, et omnibus manifestatum est Dioscorum irrecuperabiliter honore fuisse abiectum.

Quarto autem secretario, interloquentibus iudicibus, simili sententie, qua Dioscorus iudicatus est, hos episcopos subiacere, Iuuenalem Hierosolymitanorum, Thalassium Cesaree Cappadocie, Eusebium  Ancyre Galatie, Eustathium Beryti, et Basilium Seleucie Isaurie, qui potestatem habuerunt et principes fuerunt tunc Ephesini latrocinii, ut alieni ab episcopatu fierent. Et post hec quinque dierum dilatione facta, ut unusquisque episcopus quomodo crederet scripto proferret, et ut eligeret Anatolius episcopus certos et idoneos ad tractandum episcopos, et deliberaretur regula fidei et firmaretur: firmata est autem fides Niceni concilii, et Constantinopolitani, et Ephesini I, et epistola Leonis pape, que et ab omnibus subscripta cognoscitur.

Rursus interloquentibus iudicibus de Iuuenale et Thalassio, Eusebio, Basilio, et Eustathio episcopis, quid concilio uideatur [d 1Kb] , acclamauit omne concilium: »Dioscorum Deus deposuit, homicidam Deus  deposuit.« Et intercedente pro eis concilio, quia consenserant in subscriptione supra memorate pape Leonis epistole, et ne maius iterum nasceretur schisma, iussi sunt in concilio permanere.

Post hec duodecim episcopi Aegyptii libellos obtulerunt fidei cum illusione [e 1Kb] . Sed iudicante concilio, ut Eutychen anathematizarent, et subscriberent tomo pape Leonis, dixerunt illi hoc non se facere posse, donec ordinaretur Alexandrinus episcopus, ut cum eius iussione sine suo periculo hoc implerent, et pro multitudine Aegyptiorum episcoporum solos se facere non posse. Et decretum est ut, datis ab eis fideiussoribus, sacramento prestito, exspectarent ordinationem Alexandrini episcopi, et consentirent, et subscriberent ad omnia synodalia instituta.  Hoc de archimandritis et monachis aliquibus similiter excusantibus in concilio ordinatum est, ut dilationem acciperent.

Et ita quarto secretario peracto, quinta sessione hoc actum est, tractantibus episcopis et iudicibus, ut fides confirmaretur, et ex tractatu Anatolii Constantinopolitani episcopi, et omnium episcoporum metropolitanorum, dictatum est fidei symbolum, cum definitione, et ab omnibus confirmatum est. Et legente illud Aetio archidiacono, acclamatum est ab omni synodo: »Hec Patrum fides Cyrilli et Leonis [f 1Kb] : multos annos imperatoribus!« Et petiuerunt rursus acclamatione, ut mox ab omnibus metropolitanis et toto concilio sine dilatione subscriberetur. Sed intermissum est a iudicibus, ut primum principi  legeretur; et cum hoc fieret, soluta est synodus.

Sexto autem secretario adueniens Marcianus imperator ad concilium [g 1Kb] cum iudicibus et sacro senatu, allocutionis uerba fecit in concilio, et inter alia dixit, »se ad confirmandam fidem, non ad potentiam ostendendam, exemplo Constantini, synodum [h 1Kb] intrasse: unde abiecta omni prauitate et auaritia, quorumdam amputatis erroribus, in perpetuum que a uobis ordinata fuerint obseruentur.« Et recitata  fidei definitione, et ab omni concilio sine aliqua dubitatione, et ab omnibus subscripta est.

Septimo quoque secretario, tres acte sunt cause, propter quod tres eius computantur actiones.

Prima est qua firmata sunt que conuenerunt [a 1Kb] inter Maximum Antiochenum et Iuuenalem Hierosolymitanum episcopos, ut due Phenices et Arabia parerent sedi Antiochene, Hierosolymitane uero tres Palestine prouincie.

Alia quoque celebrata est actio, in qua Theodoritus episcopus Cyri, quem Dioscorus expulerat, orthodoxus iudicatus est, et dignus sede sua.

Tertia uero actio est, ubi causa Ibe Edesseni episcopi, qui similiter fuit per uiolentiam Dioscori ab episcopatu depositus, legitur esse discussa, in  alterum diem finali dilata sententia.

Octauo autem secretario decima actione eadem causa finita est, ubi et relecta sunt gesta apud Photium et Eustathium atque Uranium in Tyro ac Beryto celebrata, in quibus continentur et illa que apud Theodosium imperatorem super eius fuerant negotio acta. Sed et gesta apud Domnum episcopum Antiochie prius habita, necnon et ipsius Ibe epistola ad Marim Persam scripta, in eadem actione orthodoxa pronuntiata monstratur: ex eius tenore dignus iudicatus est Ibas episcopatum suamque Ecclesiam recipere.

In qua actione id etiam inuenitur decretum [b 1Kb] , ut quod sub Dioscoro in Epheso congregatum est, nec uocaretur concilium, atque ut peteretur ab imperatore  ut hoc ipse lege sanciret.

Nono quoque secretario acta est actio, ubi Bassianus, qui ad ciuitatem Euazensium episcopus ordinatus est, et Ecclesie incubuerat Ephesine, et Stephanus, qui et ipse male ordinatus, predictum Bassianum de Epheso expulerat, iudicati sunt ambo remouendi, et ut alius ipsi Ecclesie ordinaretur. Sed quia fuit aliquorum diuersa sententia, cause terminus in sequentem dilatus est actionem.

Decimo ergo secretario eadem causa finita est, et omnium concordi sententia uterque iudicatus est amouendus: alia uero causa est [c 1Kb] , Eunomii Nicomediensis atque Anastasii Niceni altercationem continens, super ciuitatem Basilinopolim, quis eorum illic ordinaret episcopum; et interdictum est ne  hoc Nicenus aliquando presumeret.

Undecimo secretario due acte sunt actiones; prima, in qua Ecclesie Parensium [d 1Kb] redditus est Sabinianus [e 1Kb] episcopus, quem Dioscorus expulerat, et Athanasium fecerat illo restitui. Qui pro criminibus obiectis, cum sepe deuocatus ad iudicium non occurreret, et episcopatui renuntiaret, a Domno Antiocheno fuerat ante damnatus.

Et alia, in qua, post discessum iudicum et senatorum et legatorum apostolice sedis, regule constitute  sunt ecclesiastice, et quedam priuilegia deputata Constantinopolitane Ecclesie, usurpante sibi hoc Anatolio eiusdem urbis episcopo, occasione accepta ex Dioscori damnatione.

Quod alia die cognoscentes legati pape Leonis , petiuerunt ut rursus cum iudicibus ad concilium conuenirent: quibus requirentibus a concilio quid pridie fuerit ordinatum, lectis gestis cognouerunt quid Anatolius, consentiente concilio, egerat et obtinuerat: quibus eius presumptioni contradicentibus, a iudicibus et episcopis omnibus illa contradictio suscepta non est; et licet sedes apostolica nunc usque contradicat, quod a synodo firmatum est, imperatoris patrocinio, permanet quoque modo.
[137Kb]


CAPUT XIu. De exsilio Dioscori et ordinatione Proterii Alexandrini episcopi.


Expleto ergo magno et uenerabili Chalcedonensi concilio in duodecim secretariis et sexdecim actionibus,  Dioscorus quidem exsulare in Gangrena ciuitate preceptus est; reuersi sunt autem Alexandriam qui cum eo uenerant episcopi et clerici, Athanasius Busiridos episcopus, et Nestorius Phlagoneos, et Auxonius Sebennytensis, et Macarius Chabasenensis, qui consederant in Chalcedone, et anathematizauerunt Eutychen et eius dogma, cum Dioscori damnatione, epistole pape Leonis subscribentes, ut cum omnium ciuium uoluntate eligerent ordinandum episcopum, sacris ob hoc litteris precedentibus ad Theodorum tunc Augustalem.

Collecti sunt ergo nobiles ciuitatis, ut eum qui esset uita et sermone pontificatu dignus eligerent. Hoc enim et imperialibus sanctionibus iubebatur. Cumque super hoc multa dubitatio processisset, uolentibus  ciuibus neminem penitus ordinare, ne adulteri uiderentur , nouissime in Proterium uniuersorum sententia declinauit, utique cui et Dioscorus commendauit Ecclesiam, qui et eum archipresbyterum fecerat. Ordinatus ergo Proterius [a 1Kb] , presentibus supra memoratis episcopis, qui in synodo, sicut dictum est, subscripserant, inthronizatur.
[4Kb]


CAPUT Xu. De ordinatione Timothei Aeluri et de morte Proterii.


Inthronizato autem eo, diuisio et discessio populi  orta est [a 1Kb] , eo quod uiueret Dioscorus, et esset in exsilio. Multa ergo pericula Proterius passus est, ita ut militari pro custodia indigeret auxilio, plurimo tempore sui pontificatus, et usque ad mortem Marciani imperatoris inimicorum manus ualuit euadere.

Sed Timotheus quidam cognomento Aelurus, et Petrus Moggus [b 1Kb] diaconus, qui de ordinatione fuerunt Dioscori, ab Alexandrina Ecclesia se separauerunt, nolentes communicare Proterio, quos cum Proterius episcopus ad ministerium proprium reuocare non posset, utrosque damnauit.

At illi captata morte Marciani imperatoris, collectis turbis hereticorum, qui Dioscorum sequebantur, ordinato episcopo Timotheo Aeluro, ueniunt Alexandriam, et ante triduum Pasche, quo cena Domini  celebratur, ab ipsis turbis concluditur in Ecclesia sancte memorie Proterius, quo se timore contulerat: ibique eadem die in baptisterio occiditur, laniatur, eiicitur, et funus eius incenditur, sparguntur et cineres eius in uentos.

Ab isto ergo Timotheo duo episcopi Alexandrie ceperunt esse, et dum Ecclesias tenuissent, soluerunt eam, quam habebant, unitatem, expulsis ab eis plurimis episcopis orthodoxis, qui sub euangeliste erant sede beatissimi Marci.

Interea Leo sumit imperium, ad quem tanti facinoris  catholicorum querela peruenit, ascendentibus ad imperialem ciuitatem cum clericis aliquantis Alexandrine Ecclesie episcopis, qui erant a Timotheo sedibus suis pulsi. Supplicationes ab eis oblate sunt Leoni imperatori, quatenus mors uindicaretur Proterii, et expelleretur episcopali sede Timotheus Aelurus, tanquam non legaliter institutus.

Hec quidem egerunt episcopi et clerici synodi Chalcedonensis defensores; sed etiam a parte Timothei quidam episcopi et clerici Timothei ascendentes, functi legatione pro Timotheo Aeluro, dederunt et ipsi petitiones imperatori, contra synodum sepe facientes, ut eadem Chalcedonensis synodus tolleretur; e contra illi a parte Proterii uindictam sceleris postulabant [c 1Kb] .

 Et ambarum partium supplicationes imperator legens, et considerans nimis esse graue, uexari tanto itinere sacerdotes, quorum aut etas, aut infirmitas, aut paupertas hunc laborem subire prohibebat, impossibile iudicauit eos congregari, sed scripsit singularum ciuitatum episcopis de utroque negotio, consulens quid fieri oporteret, uel de ordinatione Timothei, uel de terminis synodi Chalcedonensis. Et direxit per totum Orientem magistrianos, mittit et Anatolius episcopus Asclepiadem diaconum suum, per quos omnes illi episcopi, qui Chalcedone fuerant congregati, quid Alexandrie gestum fuit, agnoscerent.

Qui rescribunt Chalcedonensem synodum usque ad sanguinem uindicandam, eo quod non alteram fidem  teneret, quam synodus Nicena constituit. Timotheum uero non solum inter episcopos non haberi, sed etiam Christiana appellatione priuari: et he epistole uel relationes episcoporum omnium in uno codicis corpore uocantur Encyclia.

Quo facto scripsit imperator Leo duci Alexandrie Stile, ut pelleret quidem ab episcopatu modis omnibus Timotheum, inthronizaret autem alium, de creto populi, qui synodum uindicaret.
[28Kb]


CAPUT XuI. De ordinatione Timothei catholici et Petri heretici.


 Iussione suscepta dux Stila fecit que fuerant imperata, et exsilio relegatur Timotheus Aelurus Chersonam arcta custodia, et fit pro Proterio Timotheus cognomento Salophaciolus, siue asbus [a 1Kb] .

Hic Timotheus catholicorum episcopus uixit quidem sine seditione quiete in Alexandrina Ecclesia, omni tempore Leonis, et omni tempore Zenonis, donec Basiliscus arriperet tyrannidem, Zenone in Isauriam fugiente.

Et cum Basiliscus tenuisset imperium, scripsit uniuerso orbi sanctionem suam, quam appellauit encyclicam  contra Chalcedonense concilium. Tunc enim Basilisco reddente episcopatum Timotheo Aeluro, et hereticis sedibus suis restitutis, fugit Timotheus catholicus in Canopi castellum, et in monasterio latuit. Petrus hereticus iterum se cum Timotheo iunxit, cum quo fuerat ante damnatus.

Postquam ergo imperator Zenon reuersus est ad imperium, Timotheus Aelurus metuens zelum quem habebat circa Chalcedonense concilium, optauit sibimet mortem, et istud perseueranter orans ab humana uita, hausto ueneno, solutus est. Dicunt uero sequaces eius, prescisse eum diem mortis sue, et reuera, quia se ueneno parabat interficere, sciebat.

Post cuius obitum ordinauerunt sibi heretici episcopum Petrum cognomento Moggum, qui uocatus  est Blesus, qui fuerat archidiaconus..Morabatur autem tunc Timotheus catholicus, ut dictum est, in Canopi castello.

Et cognoscens Zenon imperator calliditatem hereticorum, scripsit Anthemio Augustali, ut Petrum quidem sacerdotio priuaret, Timotheum uero in episcopatum reduceret, et auctores inthronizati Petri puniret: Anthemius uero, accepta imperiali iussione, expulit sacerdotio Petrum, tanquam adulterum, et contra leges Ecclesie catholice factum, et in episcopalem sedem Timotheum Salophaciolum reuocauit, qui episcopatu recepto, misit quosdam clericos gratias agens imperatori.

Cum quibus erat Ioannes, ex economo presbyter factus Tabennesiotis, cognomento Talaia, et Gennadius  episcopus inferioris Hermopolis, sanguine proximus Salophacioli, quem expulerat quidem episcopatu Aelurus, restituit uero Salophaciolus: cumque hi, qui fuerant missi, gratias egissent imperatori, Gennadius quidem ibi remansit, ut cum aliis responsa faceret archiepiscopi.

Porro Ioannes, qui ex economo amicus factus est Ello magistro, cum reliquis descendit Alexandriam, factusque est iterum economus, habens causas omnium Ecclesiarum: qui multa et pretiosa xenia direxit Ello magistro, despiciens Gennadium parentem archiepiscopi, et presulem Acacium Constantinopolitanum.

Interea scribit ad papam Simplicium Timotheus rogans et dicens Petrum illum Moggum in diaconatu  esse damnatum, nunc etiam Christiana societate remotum. Idemque scribens imperatori, ut eumdem Petrum longius in exsilium dirigeret, quia latitabat Alexandrie, et insidiabatur Ecclesie: scripsit autem papa Simplicius Acacio episcopo, ut imperatori suggereret, eo quod iuste Timotheus postulasset.

Sed quoniam idem Timotheus sic mitissimus erat in episcopatu, ut etiam a suis communicatoribus accusaretur imperatori, tanquam nimis remissus, et circa hereticos placidus, ita ut ei scriberet imperator, ut neque collectas, neque baptismata sineret hereticos celebrare [b 1Kb] , ille tamen mansuete agebat; dum  ergo tali modo gubernaret episcopatum, amabant eum Alexandrini, et clamabant ei in plateis et in ecclesiis: »uel si non tibi communicamus, tamen amamus te.«

Post breue uero tempus moritur Timotheus Salophaciolus anno episcopatus sui 23, mense 6: obiit autem sine molestia.
[4Kb]


CAPUT XuII. De ordinatione Ioannis catholici et damnatione Acacii.


Ordinatur autem a communicatoribus eius episcopis, et clericis, et monachis, qui eius nouerant fidem et gubernationem, Ioannes ex economo, cognomento Talaia.

Eodem tempore, imperante Zenone, Simplicius Romane presidebat Ecclesie, Constantinopolitane autem Acacius.

Porro heretici, ut iam dictum est, Petrum latenter instituerant, quem iussit Zenon imperator expelli, tanquam hereticum et adulterum: de quo etiam Acacius  synodicam Romano pape misit epistolam, petens ne etiam adulterum et hereticum in episcopali dignitate reciperet.

uerum Ioannes Talaia de ordinatione sua neglexit suas synodicas litteras Acacio episcopo Constantinopolitano destinare; habens enim amicum Ellum supradictum magistrum, ei de sua quidem ordinatione scripsit: scribens etiam principi, quatenus per Ellum magistrum [a 1Kb] omnis eius causa disponeretur, putans eum Constantinopoli permanere; mandauit ergo magistriano litteras synodicas, delegans ei omnia cum illius facere uoluntate. Contigit autem tunc Ellum magistrum ab imperatore Zenone mitti in Antiochiam, ut teneret Leontium, qui illic ab exercitu cum uoto uerine auguste fuerat ordinatus. Cumque magistrianus,  qui fuerat a Ioanne missus, non inuenisset Ellum magistrum, neque Acacio imperatori litteras obtulit, sed perrexit Antiochiam.

Post hec Acacius audiens de ordinatione Ioannis, et contristatus, quia synodicas epistolas non direxisset, et una faciens cum Gennadio episcopo parente beati Timothei, uolentes ei nocere, detrahebant apud Zenonem, et accusabant eum, habentes adiutores patronos Petri Moggi, quasi opportunus episcopatui non esset Ioannes, eo quod, uiuente Timotheo catholico, tractauerit exire de Ecclesia, et ab ipso suaderetur idem Timotheus suscipere Dioscorum in diptychis post mortem, Petrum autem amabilem esse populo, et posse eum in communionem populum congregare.

Occurrerunt quidam a Petro, uolentes quasi fieri  unitatem, quos iucundissime suscepit Acacius, et imperatori presentauit, et persuasit ei ut scriberet Apollonio Augustali et duci Pergamio, ut Ioannem ab Alexandrina sede expellerent, quasi eum contra suum iusiurandum, quod in regia ciuitate dedit, arripuisset, et cooperarentur Petro Moggo, ut remearet ad sedem, nec tamen prius hoc faceret, nisi susciperet henoticon principis, et synodicas destinaret epistolas Constantinopolitano Acacio, et Simplicio Romano, et ceteris archiepiscopis.

Acacius uero, promittente Petro facere unitatem, nec adhuc implente legitime, nomen eius in diptychis recitari permisit, tanquam iam Alexandrini presulis  in sede positi [a 1Kb] . Ioannes Talaia iudicatur a Zenone ab episcopatu pelli.

Acacius, auxilio patronorum Petri, persuasit Zenoni ut fieret henoticon: ad cuius prolationem seu professionem suscepit communicantes sibi, clericos Petri hereticos, et laicos inuentos Constantinopoli. Communicauit etiam et Petrus Moggus his qui descenderunt cum henotico, et Acacio synodicam scripsit epistolam, et ab eo recepit.

Henoticon uero Zenonis, quod Latine dicere possumus unitiuum, huiusmodi est:

»Imperator Cesar Zenon, pius, uictor, triumphator, maximus, semper augustus, uniuersis episcopis sanctis, et populis per Alexandriam, Aegyptum, Libyam et Pentapolim.

 Principium et statum, uirtutemque, et scutum inexpugnabile nostri scientes imperii, solam rectam ueramque fidem , noctibus et diebus, oratione, et studio, et legibus nitimur, eam quidem multiplicari, per sanctam catholicam et apostolicam Ecclesiam, incorruptam, et sine obitu matrem nostrorum sceptrorum. In pace uero et concordia, que circa Deum est, pios populos perseuerantes, acceptabiles pro nostro imperio supplicationes offerre, cum sanctissimis archiepiscopis, et Dei cultoribus clericis, et archimandritis.

 Magno enim Deo, et Saluatore nostro Iesu Christo ex sancta uirgine Dei genitrice Maria incarnato et nato, ex concordia glorificationem atque culturam laudante, pariterque suscipiente, hostium quidem generationes conterentur, omnes autem inclinabunt, post Deum, suam potestati nostre ceruicem: pax autem et bona que ex ea sunt, eris temperantia, et fructuum ubertas, sed et alia hominibus utilia largientur.

Cum sic ergo immaculata fides, et nos, et Romanam seruet rempublicam, supplicationes nobis oblate sunt a Deo amantissimis archimandritis, et eremitis, et aliis reuerendis uiris, supplicantibus unitatem sanctissime Ecclesie, ut copulentur membra membris, que Bonitatis inimicus, ex longis retro temporibus,  separare conatus est, sciens quia aduersus unitum Ecclesie corpus exercendo bella deuincitur; et ex hoc euenisse generationes innumeras in tantis annis uita priuatas, alias quidem lauacro regenerationis fraudatas obiisse, alias sacra communione nequaquam participantes ad discessum ineuitabilem hominum fuisse deductas, necesque presumptas decies millies, et sanguinum redundantia pollutam, non solum terram, sed etiam ipsum erem.

Hec quis non optet ad bona transformare? propterea cognoscere nos studuimus, quia et nos, et ubique sanctissime orthodoxorum Ecclesie, alterum symbolum, aut mathema, aut terminum fidei, aut  fidem, citra predictum sanctum symbolum trecentorum decem et octo Patrum, quod etiam firmauerunt memorati centum quinquaginta sancti Patres, neque habuimus, neque habemus, neque habebimus, neque habentem scimus; et si quis habuerit, alienum eum existimamus. Hoc enim solum nostrum, sicut diximus, imperium saluare confidimus. Sed et omnes populi, qui salutare baptisma promerentur, hoc solum percipientes baptizantur: quod secuti sunt omnes sancti Patres, qui Ephesi conuenerunt, quique deposuerunt impium Nestorium cum Eutyche.

Contraria sapientes anathematizamus, suscipientes et duodecim capitula, que dicuntur facta a Deo amabilis memorie Cyrillo, qui Alexandrinorum catholice Ecclesie archiepiscopus fuit.

 Confitemur autem unigenitum Dei Filium et Deum, qui secundum ueritatem inhumanatus est, Dominum nostrum Iesum consubstantialem Patri, secundum diuinitatem; et consubstantialem nobis, secundum humanitatem; eumdem qui descendit, et incarnatus est ex Spiritu sancto et Maria Dei genitrice uirgine, unum existere Filium, et non duos. Unius enim esse dicimus unigeniti Filii Dei et miracula et passiones, quas sponte carne perpessus est.

Eos autem qui diuidunt, aut confundunt, aut phantasiam introducunt, omnino non recipimus, quoniam facta sine peccato ex Dei genitrice secundum ueritatem incarnatio augmentum Filii non fecit; mansit enim Trinitas, etiam incarnato uno de Trinitate Deo uerbo.

 Scientes itaque quod neque sanctissime ubique orthodoxe Ecclesie, neque harum Deo amantissimi sacerdotes, neque nostrum imperium, symbolum aut terminum fidei, citra predictum sanctum mathema, receperunt, aut recipiunt, unite uosmetipsos, nichil dubitantes. Hec enim scripsimus non innouantes fidem, sed uobis satisfacientes: omnem uero qui aliud quidquam sapuit, aut sapit, aut nunc, aut aliquando, aut in Chalcedone, aut in quacunque synodo, anathematizamus, precipue uero predictos, Nestorium et Eutychen, et que eorum sunt sapientes.

Copulamini ergo spiritali matri Ecclesie, eadem sapientes nobiscum, in eadem positi communione, secundum predictum unum et solum fidei terminum eorumdem sanctorum Patrum. Sanctissima namque  mater nostra Ecclesia, tanquam que genuit uos, filios exspectat amplecti ex longo post tempore, dulcemque uocem uestram concupiscit audire: cogitate siquidem uosmetipsos; hec enim facientes, et Saluatoris nostri Domini propitiationem ad uos attrahetis, et a nostro imperio laudabimini.«
[14Kb]


CAPUT XuIII. De episcopis Alexandrinis.


His ita gestis, episcopus quidem Antiochie suscepit synodicam Ioannis Talaie, quam per magistrianos miserat Ello magistro; imperator autem putans quod Ioannes episcopus non sane saperet de concilio Chalcedonensi, sed omnia simulate ageret, concilio Acacii scripsit litteras Pergamio duci, et Apollonio augustali, ut pellerent quidem Ioannem Talaiam, inthronizarent autem Petrum, suscipientem henoticon et clericos Timothei catholici, et qui transmisit synodicam Acacio et Simplicio Romano.

Descenderunt ergo Alexandriam abbas Amon et  qui cum illo erant, pro Petro deferentes apices imperiales, et quidem Petrus inthronizatur ab omnibus: fit quod scriptum est ab imperatore, ut consentientes susciperet eos qui erant a parte Timothei catholici.

Ioannes autem Talaia eiectus de sede Alexandrina, propter Petrum Moggum, profectus est Antiochiam, ut uideret Ellum magistrum: cui cum narrasset que sibi euenerant, eius consilio ingressus est ad Calendionem Antiochenum patriarcham. Et sumptis ab eo intercessionis synodicis litteris, Romanum pontificem Simplicium appellauit, sicut beatus fecit Athanasius.

Et suasit scribere pro se Acacio Constantinopolitano episcopo: et quidem ad hoc Simplicius preparati animi et uoluntatis fuit.

Acacius uero, susceptis epistolis Simplicii, rescripsit  eis quia Ioannem quidem Alexandrie ignoraret episcopum, Petrum uero Moggum suscepisset in communionem, in Zenonis principis unitiuo, et quod hoc contra eius gessisset sententiam, propter unitatem Ecclesiarum, principis iussione.

Simplicius uero suscipiens huiusmodi litteras, contristatur aduersus Acacium, eique rescribit quod non bene fecerit, contra sententiam apostolice sedis, ad communionem hereticum hominem suscipiens; oportebat enim communi decreto damnatum, tanquam adulterum, communi concilio a damnatione liberari: ad hec autem, quia non sufficeret Petro confiteri communicatorem se esse Ecclesie catholice secundum edictum, sed oporteret eum, secundum terminum  Chalcedonensis concilii, et secundum epistolam pape Leonis, Ecclesie amplecti communionem. Unum ergo duorum necessario agere deberet, aut suadere Petro pure suscipere terminum synodi, aut remouere se ab eius communione.

Sed cum ad Acacium hec scripta uenissent, et deliberaret quid eum oporteret rescribere, papa Simplicius defunctus est, et ordinatur Felix Romane presul Ecclesie.

Ioannes uero Talaia habens episcopi dignitatem remansit Rome, cui papa Nolanam dedit Ecclesiam, que est in Campanie regione, in qua plurimos residens annos, in pace defunctus est.

Igitur Petrus Moggus ab abbate Amone et Ioanne episcopo Magileos, et ab abbatibus monachorum inferioris  Aegypti bella passus, et seditione ei in Cesarea basilica, ut dicitur, facta, anathematizauit synodum Chalcedonensem, et tomum pape Leonis; et hec fecit, cum iam scripsisset Acacio et Simplicio, quia communicator eorum esset et sancte synodi.

Et his ita gestis, abscesserunt quidam a Petri communione, et Romam uenientes nuntiauerunt pape Romano: unde rescriptum est Acacio, et obedire noluit.

Addidit Acacius, quod de alio Petro Antiocheno heretico scripserat, Petrum apud Constantinopolim monasterium gubernasse, et hoc propter crimina derelicto, Antiochiam refugisse, ubi pulso Martyrio episcopo, per uilissimum populum et hereticum, sedem illius occupasset; continuoque damnatum ab  episcopis, et Leonis imperio Oasim deportatum: qui fugiens rediisse dicitur Constantinopolim, et dedisse fidem se per uilissimas turbas nichil audere, sed  Basilisci temporibus a Timotheo illo damnato, qui Constantinopolim uenerat, Antiochiam missus est episcopatum tenere.

Quo facto idem Petrus Ioannem ordinat Apamenis episcopum, a quibus non receptus rediit Antiochiam, et Petrum episcopatus sui pellit auctorem, et inuadit eius Ecclesiam, cum quo simul damnatus est.

Iterum Acacius direxit Romam litteras, petens ab apostolica sede ut si ad eamdem forte confugerint, ne ipso quidem digni habeantur aspectu; et si iam indulgentiam aliquam impetrassent, irritam esse debere.

 Quid multa? Acacius ipsum Ioannem, quem cum Petro damnauerat, Tyriorum misit Ecclesie presidere.

Sed et Petrum Alexandrinum, anathematizantem synodum Chalcedonensem et tomum pape Leonis, qui, sublato nomine Proterii et Timothei catholici de diptychis, Dioscori et Timothei Aeluri nomina scripsit: qui eiusdem Timothei catholici corpus de terra leuauit, et foras proiecit, qui inter episcopos catholicos sepultus fuerat: miris eum laudibus prosecutus est Acacius, de quo se tanta crimina antea meminerat retulisse.

Et cum per quinque annos sepius fuisset admonitus  Acacius, ut de statu Alexandrine Ecclesie sancti pape sollicitudinem releuaret, nichil unquam respondere dignatus est: quoniam uero tot epistole, que uel ad Acacium a papa, uel ad imperatorem misse sunt, nichil penitus profecerunt, ex deliberatione, uitalis et Misenus episcopi in legatione directi sunt, ut que superius dicta sunt allegarent, et Petrus, sicut antea, de Alexandrina Ecclesia pelleretur.

Itum est Constantinopolim, et supradicti episcopi in custodiam sunt redacti, chartis sublatis, ne catholicis, quibus scriptum fuerat, redderentur: quos iterum Acacius post hec de custodia eiiciens, secum fecit procedere, ut quasi confirmato Petri sacerdotio dimitterentur.

Redeunt aliquando legati, sed precesserant monachi,  qui eos grauiter de proditione arguebant [a 1Kb] : auditi cominus et conuicti ex ipsis litteris quas detulerunt, a locis propriis sunt remoti.

Felix defensor Ecclesie, qui cum legatis directus fuerat, impediente infirmitate, cum ipsis pergere non potuit. Sed postquam uitalis et Misenus a custodia Constantinopoli sunt egressi, perrexit cum chartis ecclesiasticis Constantinopolim, passusque est et ipse, sublatis chartis, grauissimam custodiam.

Ubi ergo ad plenum detectus est Acacius hereticus, papa Felix in litteris suis synodicis ad Acacium sic posuit: »Peccasti, ne adiicias, et de prioribus supplica.«

Susceptis his Acacius litteris perseuerat, neque recedens a communione Petri, neque suadens ei  palam suscipere Chalcedonense concilium et tomum Leonis pape.

Hec cognoscens papa Felix, damnationis scripturam misit Acacio per Tutum defensorem, cuius est principium: Multarum transgressionum reperiris obnoxius; et datis Acacio huiusmodi litteris, eas non suscepit, patrocinio fultus imperatoris; ita ut cogerentur qui eas detulerunt per quemdam monachum [b 1Kb] Acimetensem ipsam chartam damnationis, dum ingrederetur ad celebranda sacra, suspendere in eius pallio, et discedere; qui tamen usque ad mortem, patrocinante imperatore, permansit sacrificans.

His ergo prouenientibus, et Acacio permanente in Petri communione, separauit se quidem sedes apostolica a Constantinopolitana.

 Eodem tempore Ellus coniunctus Leontio in Antiochia expugnatur a ualameriacis, et qui cum eis erant iuncti: et Leontius quidem perimitur, Ellus autem in castellum Papyrii fugit.

Interea Calendion archiepiscopus Antiochenus deponitur, accusatus in aperto, tanquam indeuotus principi, mittens populum in rebellionem cum Ello; latenter autem, quia se non suspenderet, et a Felicis pape, et a Ioannis communione.

Porro Petrus de propriis ciuitatibus catholicos expulit sacerdotes ; et agens contra ipsum Ioannem, preposituram ei abstulit, et eam tradidit monasterio abbatis Amonis.

Sed permansit in episcopatu scribens Acacio, quia esset synodi communicator, et fallens Alexandrinos, quia non communicaret synodo: ita ut quidam communicatorum eius, clerici, monachi et laici, cognoscentes eius fallaciam, separauerint se ab eius communione. Et extra collectas facientes, non passi sunt nomini eius communicare, et eorum qui post eum episcopatum habuerunt Alexandrinum, eo quod nomen Petri haberent in diptychis.

Huic populo a Palestina quidam diaconus nomine Esaias ordinatus est episcopus, et Alexandriam missus  est, sed ab omnibus non est receptus: ab illo ergo Esaiani sunt in Aegypto.

In istis posita Ecclesia, moritur Acacius, et ordinatur post eum Flauitas presbyter, qui fuit a sancta Tecla, qui non consensit sine Romano episcopo inthronizari, sed transmisit synodicam pape Romano Felici, qui modico uiuens tempore, moritur, non accipiens epistolam ipsius: et factus est Euphemius episcopus genere Alexandrinus, qui et suscepit a papa Romano scripta, et mortuo Zenone, post aliquod tempus, expulsus est ab Anastasio, et hec quidem Constantinopoli contigerunt.

Non post multum tempus, moritur etiam Petrus Moggus Alexandrie, et post eum in ea sede ordinatur Athanasius, qui et ipse in edicto Constantinopolitane,  et Antiochene, et Hierosolymitane communicauit Ecclesie.

Cumque scandalizarentur et in ipso populi, eo quod nomen Petri haberet in diptychis, ascenderunt quidam, et aduersantium, et communicantium ei, ad imperatorem Anastasium; et dum haberent coram principe contentionem, aliis quidem proponentibus anathematizari synodum, et ita communicare, aliis uero paratis in unitiuo edicto adiici ea que satisfacerent his qui communicauerant Petro, considerans imperator quod si adiectionem edicto faceret, tumultum moueret Ecclesie, et anathematizari synodum esset impossibile, persuasit eis sufficere unitiuum edictum, ut communicarent ad inuicem sibi, sicut et ceteri Ecclesiarum episcopi; at cum non  obedirent hoc agere, nichil impetrantes dimisit.

Sic enim Athanasio heretico tempus episcopatus sui complente, post eum ordinatur Alexandrinus episcopus Ioannes cognomento Mela, qui et ipse secutus Petrum et Athanasium [a 1Kb] precessores, et in edicto unitiuo communicauit aliis sedibus, id est, Constantinopolitane, et Antiochene, et Hierosolymitane. In cuius presulatu dum Alexandrina Ecclesia diuisionem habuisset Dioscoritarum propter Petrum Moggum, quasi communicasset synodo, etiam ipse defunctus est tempore Macedonii Constantinopolitani episcopi.

Post quem ordinatus est Alexandrie Ioannes Machiota,  qui etiam ipse suos priores secutus est, suscipiens quidem unitiuum Zenonis edictum, non autem Chalcedonense concilium, et epistolam pape Leonis, quanquam non communicaret Flauiano Autiocheno et Elie, Hierosolymorum episcopis, et Timotheo Constantinopolitano. Dicebat enim imperfecte edictum se habere, nec ad unitatem sufficere, quod non in anathemate synodi fuisset factum. Deinde cum ei [b 1Kb] imperator Anastasius scripsisset, ut uniretur Constantinopolitano episcopo, hec rescripsit, »quia non sufficeret ei ad perfectam unitatem, eo quod non anathematizaret synodum.« Et tamen etiam ita sapiens, separatos habuit Dioscoritas, non suscipientes Petrum Moggum.

Mortuo Ioanne Alexandrie, ordinatur Dioscorus  iunior, sub quo interfectus est a populo Theodosius augustalis filius Calliopi.

Hic autem Dioscorus, proponente ipsi Socrate scholastico, ante defensorem, in eiectione synodi, henoticon suscipere, in damnationem synodi, unitiuum suscepit edictum, sicut ipsa ostendunt gesta que apud defensorem ciuitatis coram eo confecta sunt, in quibus testatus est in expulsione synodi se suscipere edictum, unde cum satisfactum fuisset his qui propter Petrum Moggum extra illam Ecclesiam communicabant, uniti sunt ei; nam usque ad istum Dioscorum, in diuisione erat Alexandrina Ecclesia.
[14Kb]


CAPUT XIX. De Seuero, Iuliano, ac Macedonio.


Hoc tempore Macedonius Constantinopolitanus episcopus, ab imperatore Anastasio dicitur expulsus, tanquam Euangelia falsasset, et maxime illud Apostoli dictum: Quia apparuit in carne, iustificatum est in spiritu. Hunc enim immutasse, ubi habet, id  est, qui monosyllabum Grecum, littera mutata in uertisse, et fecisse, , id est, ut esset Deus, apparuit per carnem. Tanquam Nestorianus ergo culpatus expellitur per Seuerum monachum.

Is autem Seuerus, cum sederet prius in monasterio, non suscipiebat Zenonis edictum, nec Petrum Moggum: deinde sedens in abbatis Romani et Mame, qui post eum prefuit, monasterio, exinde missus est permanere Constantinopoli, et fit apocrisiarius, inter eos qui Petri Moggi erant: dumque obiiceretur ei: Quomodo prius anathematizabas Petrum? dicebat: Quia Petrum anathematizaui Apamenum.

Hic Seuerus apud Constantinopolim synodo derogabat, et affirmabat quia, ea anathematizata, omnes  communicarent; ita ut ob hoc scriberet et ipsi Flauiano, sicut eius significabatur epistolis, et ad Maronam lectorem, et Eleusinium, et Eutychium [a 1Kb] episcopos, et ad Oecumenium scholasticum Isaurie.

Fertur autem expositio eius, que ab eo dicta est in inthronismo, in qua et unitiuum suscipit Zenonis, et anathematizat Chalcedonense concilium, et communicare se confitetur Alexandrino et Constantinopolitano . Et tamen dum talis esset, ualuit damnare Macedonium, et expellere ab Antiochena sede Flauianum. Sed nec ipse potitus est episcopatu eius plusquam quinque annis: sed et uexabatur in episcopatu, tanquam anathematizaret quidem synodum, nominaret autem  episcopos synodi, cuius expulsio ita contigisse dignoscitur.

Mortuo imperatore Anastasio, et Iustino facto imperatore, Seuerus a uitaliano magistro militum uiro religioso et orthodoxo accusatur, quod despiceret imperatoris iussionem, et synodum non susciperet. Iustinus imperator misit magistrianum, ut Seuerus Constantinopolim adduceretur, et redderet causam tractatuum suorum, quos fecerat contra synodum. Iam enim ab ipso pio imperatore Iulianus Halicarnasseus episcopus, pro eadem sancta synodo, eo quod eam non susciperet, pulsus fuerat sede.

Quod sciens Seuerus, et preuidens quid sibi immineret, clam nocte descendit Seleuciam, et nauim conscendens, fugit Alexandriam, ad quam ciuitatem  et Iulianus fugerat: ordinatusque est pro eo archiepiscopus Antiochie Paulus orthodoxus suscipiens Chalcedonensem synodum.

Eo tempore Alexandrie mortuo Dioscoro iuniore, Timotheus Ecclesie ipsius susceperat episcopatum, a quo gratissime suscepti Seuerus et Iulianus sedebant ad Labronem [b 1Kb] .

Sub isto Timotheo, de corruptibili et incorruptibili apud ipsam Ecclesiam questio mota est hoc modo. Requisiuit quidam monachus Seuerum cuiusmodi oporteret dicere corpus Domini nostri Iesu Christi, corruptibile an incorruptibile. Ille respondit  ei sanctos Patres corruptibile illud dixisse. Hoc audientes quidam Alexandrinorum, cum requisissent Iulianum in alio loco sedentem, quid et ipse diceret de eadem questione, ille dixit sanctos Patres contraria dicere. Horum itaque singuli statuere responsum proprium uolentes, scripserunt libros aduersus alterutrum, qui uenientes in multitudinem ciuitatis, Ecclesiam illam diuiserunt, et alios quidem fecerunt Corrupticolas appellari, alios, nimirum incorruptibilis assertores, Phantasiastas; Timotheus uero magis sententiam Seueri secutus est.

Huic cum diceret Themistius diaconus eius: Si corpus Christi corruptibile est, debemus eum dicere et aliqua ignorasse, sicut de Lazaro, hoc Timotheus negauit dicendum, a cuius communione Themistius  desciscens, schisma fecit; et ab ipso dicti sunt in Aegypto Themistiani.
[217Kb]


CAPUT XX. De Gaiano et Theodosio.

Dum hec Alexandrie aguntur, defuncto Bonifacio papa Romano, Ioannes cognomento Mercurius sedis apostolice suscepit presulatum.

 Ad quem missi sunt ab imperatore Iustiniano Hypatius Ephesiorum episcopus, et Demetrius a Philippis consulere sedem apostolicam, contra legatos Acumicorum Cyrum et Eulogium, negantes esse confitendum beatam Mariam uere et proprie Dei genitricem; et unum de Trinitate incarnatum et carne passum. Sed papa Ioannes, nobis ibi positis, hoc confitendum epistola sua firmauit [a 1Kb] , et imperatori direxit.

A cuius communione discedentes Rome quidam monachi, Acumicorum legatos secuti sunt, et usque nunc hanc de Christo confessionem non suscipiunt.

Ea tempestate mortuo Epiphanio Constantinopolitano episcopo, Theodora Augusta Anthimum transtulit in eamdem sedem, qui fuit episcopus ciuitatis Trapezuntis regionis Ponti, latenter Chalcedonense  concilium non suscipientem.

uerum defuncto Timotheo Alexandrino episcopo, studio et permissione Calotychii cubicularii, partis Theodore Auguste, Theodosius ordinatur: qui licet haberet cleri decretum, contradicere uolentibus non permisit certamen populis: monachi, quos non habuit, pro Gaiano fuerunt.

Consuetudo quidem est Alexandrie illum qui defuncto succedit excubias super defuncti corpus agere, manumque dexteram eius capiti suo imponere, et sepulto manibus suis, accipere collo suo beati Marci pallium, et tunc legitime sedere: dum  hec Theodosius nocte pertentat, cognouerunt populi et monasteria quid esset factum uespere in episcopio, studio Calotychii et iudicum, id est, Aristomachi ducis et Dioscori augustalis: mox Theodosium persecuti sunt et expulerunt, ne colligeret funus Timothei.

Inthronizauerunt autem Gaianum, qui fuit tunc archiepiscopus ex parte assertorum incorruptibilitatis: habens autem consentaneos aliquantos ex clero, et possessores ciuitatis, et corporatos, et milites, et nobiles, et omnem prouinciam, permansit ita Gaianus in episcopatu dies centum tres; post hec a iudicibus pulsus abscessit.

Et post menses duos Narses cubicularius missus ab Augusta Theodora, Theodosium quidem inthronizauit,  porro Gaianum misit in exsilium; qui adductus Carthaginem magnam, et inde quasi Sardiniam directus, quid de eo contigit ignoratur.

Mansit autem Theodosius in sede annum unum et menses quatuor, paucis ei communicantibus; plurimi enim communicabant ad nomen Gaiani.

Populi autem pugnauerunt pro Gaiano multis diebus, qui cesi a militibus maiorem sui partem amiserunt: sed et militum maior cecidit numerus. uincebatur autem Narses, non armis, sed ciuitatis concordia: de superioribus domorum iactabant mulieres super milites quidquid manibus occurrisset; at ille igne uicit, quod ferro non potuit.

Diuisa est usque nunc illa ciuitas hoc schismate,  ut Gaianite et Theodosiani in ea uocentur, id est, Phantasiaste et Corrupticole.

Nouissime Theodosius de sede discessit, non ferens seditiones et bella que contra eum exercebantur a populo: missus est Constantinopolim cum honore, eo quod ita Auguste scripta preciperent: quo illo ueniente, promittebat Augusta imperatori, quoniam posset Theodosius Chalcedonensem suscipere synodum: sed persistente et nolente eo, cum eius uoluntate, foras ciuitatem regiam sexto milliario in exsilium missus est, iuxta basilicam Arisphoce, in uia que ducit ad Stomaponti, uiuitque usque nunc.
[5Kb]


CAPUT XXI. De Agapeto papa et Anthimo Constantinopolitano episcopo.

uerum mortuo Ioanne Mercurio, Agapetus archidiaconus  Romane Ecclesie papa ordinatur, in regulis [a 1Kb] ecclesiasticis apprime eruditus.

Quo tempore Theodatus rex Gothorum scribens ipsi pape et senatui Romano, interminatur, non solum senatores, sed et uxores et filios, filiasque eorum gladio se interempturum, nisi egissent apud imperatorem, ut destinatum exercitum suum de Italia submoueret: sed papa, pro eadem causa legatione suscepta, Constantinopolim profectus est: et primum quidem honorifice suscipiens directos sibi ab imperatore, spreuit tamen Anthimi presentiam, eumque ad salutandum suscipere noluit: deinde, uiso principe, causam agebat legationis suscepte. Imperator autem pro multis fisci expensis ab Italia destinatum exercitum auertere nolens, supplicationes  pape noluit audire. At ille, quod suum fuit, Christi legatione fungebatur.

Denique petentibus principibus ut Anthimum papa in salutatione et communione susciperet, ille fieri inquit posse, si se libello probaret orhtodoxum, et ad cathedram suam reuerteretur. Impossibile esse aiebat translatitium hominem in illa sede permanere: Augusta uero clam promittente munera multa, et rursus pape minas intentante, in hoc papa perstitit, ne eius audiret petitionem.

Anthimus uero uidens se sede pulsum, pallium quod habuit, imperatoribus reddidit, et discessit, ubi eum Augusta suo patrocinio tueretur.

Tunc papa principis fauore Mennam pro eo ordinauit antistitem, consecrans eum manu sua in basilica  Sancte Marie. Fuit iste Mennas prepositus Xenodochii maioris, quod uocatur Samson, genere Alexandrinus, suscipiens Chalcedonensem synodum.
[1Kb]


CAPUT XXII. De Siluerio et uigilio.

 His peractis, constituens papa apud imperatorem apocrisiarium Ecclesie sue Pelagium, diaconum suum, dum in Italiam reuerti disponit, Constantinopoli obiit. De cuius decessu audiens Romana ciuitas, Siluerium subdiaconum, Hormisde quondam pape filium, elegit ordinandum.

Augusta uero uocans uigilium Agapeti diaconum, profiteri sibi secreto ab eo flagitauit, ut si papa fieret, tolleret synodum, et scriberet Theodosio, Anthimo et Seuero, et per epistolam suam eorum firmaret fidem; promittens dare ei preceptum ad Belisarium, ut papa ordinaretur, et dari centenaria  septem. Lubenter ergo suscepit uigilius promissum eius, amore episcopatus et auri, et facta professione, Romam profectus est: ubi ueniens, inuenit Siluerium papam ordinatum.

Quin et Rauenne reperit Belisarium in eadem urbe sedentem, eamque obtinentem: cui tradens preceptum Auguste, promisit ei duo auri centenaria, si, Siluerio remoto, ordinaretur ipse pro eo.

Belisarius uero Romam reuersus, euocans Siluerium ad palatium, intentabat ei calumniam, quasi Gothis scripsisset, ut Romam introirent.

Fertur autem Marcum quemdam scholasticum et Iulianum quemdam pretorianum fictas de nomine Siluerii composuisse litteras regi Gothorum scriptas, ex quibus conuinceretur Siluerius Romanam uelle  prodere ciuitatem.

Secreto autem Belisarius et eius coniux persuadebant Siluerio implere preceptum Auguste, ut tolleretur Chalcedonensis synodus, et per epistolam suam hereticorum firmaret fidem.

Qui mox de palatio egressus, quid de eo fieret, consiliariis suis locutus est: et ueniens contulit se in basilicam beate martyris Sabine, ibique manebat: ubi et directus est ad eum Photius filius Antonine patricie, et, prestito sacramento, inuitabat eum uenire ad palatium. Qui autem Siluerio astabant, persuadebant ei ne Grecorum crederet iuramentis: ille tamen exiit et ad palatium uenit.

Et illa quidem die pro iuramento ad ecclesiam redire permissus est: ad quem rursus mandauit  Belisarius ut ad palatium ueniret; qui de ecclesia exire nolebat, dolos sibi preparatos agnoscens. Sed postea orans, et causam suam Domino commendans, exiit et ad palatium uenit: qui solus ingressus, a suis ulterius non est uisus.

Et alia die Belisarius, conuocatis presbyteris, et diaconibus, et clericis omnibus, mandauit eis ut alium sibi papam eligerent: quibus dubitantibus, et nonnullis renitentibus, fauore Belisarii ordinatus est uigilius. Siluerius autem in exsilium missus est in ciuitatem prouincie Lycie, que Patara dicitur.

Post ordinationem ergo suam compellebatur uigilius a Belisario implere promissionem suam, quam Auguste promiserat, et ut sibi redderet duo auri centenaria promissa. uigilius autem timore Romanorum,  et auaritia patrocinante, nolebat sponsiones suas implere.

Sed Siluerio ueniente Pataram, uenerabilis episcopus ciuitatis ipsius uenit ad imperatorem, et iudicium Dei contestatus est de tante sedis episcopi expulsione, multos esse dicens in hoc mundo reges, et non esse unum, sicut ille papa est super Ecclesiam mundi totius, a sua sede expulsus. Quem audiens imperator, reuocari Romam Siluerium iussit, et de litteris illis iudicium fieri, ut si probaretur ab ipso fuisse scriptas, in quacunque ciuitate episcopus degeret; si autem false fuissent probate, restitueretur sedi sue.

 Pelagius uero currens cum uoluntate Auguste, uolebat irritum facere imperatoris preceptum, ne Siluerius Romam reuerteretur; sed preualente imperatoris iussione, Siluerius ad Italiam reductus est.

Cuius aduentu territus uigilius, ne sede pelleretur, Belisario mandauit: »Trade mihi Siluerium, alioqui non possum facere quod a me exigis.« Ita Siluerius traditus est duobus uigilii defensoribus et seruis eius; qui in Palmariam insulam adductus, sub eorum custodia defecit inedia.

uigilius autem per Antoninam Belisarii coniugem implens professionem suam, quam Auguste fecerat, talem scripsit epistolam:

»Dominis et in Christi Dei Saluatoris nostri caritate coniunctis fratribus Theodosio, Anthimo et  Seuero episcopis, uigilius episcopus.

Scio quidem, quia ad sanctitatem uestram antea fidei mee credulitas, Deo adiuuante, peruenit: sed quia modo gloriosa filia mea patricia Antonina Christianissima desideria mea fecit impleri, quod fraternitati uestre presentia scripta transmitterem. Salutans ergo uos gratia, qua nos Deo nostro Christo Saluatori coniungimur, me eam fidem, quam tenetis, Deo adiuuante, et tenuisse, et tenere significo; sciens quia illud inter uos predicamus et legimus, ut et anima una sit et cor unum in Deo. Prouectus mei, qui uester est, Deo adiuuante, nuntiare uobis gaudia maturaui ex meo animo, sciens fraternitatem uestram, que optabat, libenter amplecti. Oportet ergo ut hec, que uobis scribo, nullus agnoscat; sed  magis tanquam suspectum me sapientia uestra ante alios existimet habere, ut facilius possim hec que cepi operari et perficere.« Et subscriptio: »Orate pro nobis Deum, mihi fratres in Christo Domino nostro caritate coniuncti.«

Sub hac epistola uigilius fidem suam scripsit, in qua duas in Christo damnauit naturas; et resoluens tomum pape Leonis, sic dixit: »Non duas Christum confitemur naturas, sed ex duabus naturis compositum unum Filium, unum Christum, unum Dominum.« Et iterum:

»Qui dicit in Christo duas formas, unaquaque agente cum alterius communione, et non confitetur unam personam, unam essentiam, anathema.

Qui dicit quia hoc quidem miracula faciebat,  hoc uero passionibus succumbebat, et non confitetur miracula et passiones unius eiusdemque, quas sponte sua sustinuit, carne nobis consubstantiali, anathema sit.

Qui dicit quod Christus uelut homo misericordia dignatus est, et non dicit ipsum Deum uerbum et crucifixum esse, ut misereatur nobis, anathema sit.

Anathematizamus ergo Paulum Samosatenum, Dioscorum, Theodorum, Theodoritum et omnes qui eorum statuta coluerint uel colunt.«

Et hec uigilius scribens hereticis occulte, permansit sedens. In quo impletum est illud testimonium, quod Salomon in Prouerbiis dicit: Edent uie sue fructus, et consiliis suis saturabuntur .

 Ab ipsa heresi afflictus uigilius, nec coronatus, qualem uite terminum suscepit, notum est omnibus; sed redeamus ad causam Alexandrinorum.
[11Kb]


CAPUT XXIII. De Paulo Alexandrino archiepiscopo, et monachis Hierosolymorum.

Postquam ergo Theodosius Alexandrinus in exsilium missus est, Paulus quidam, unus abbatum Tabennensium monachorum, ad Alexandrinam sedem ordinatur episcopus, Pelagio interueniente apocrisiario Romano, plane orthodoxus, suscipiens Chalcedonensem synodum. Ordinatus est a Menna Constantinopoli, presente eodem Pelagio responsario uigilii, et apocrisiariis Euphremii Antiocheni, et apocrisiariis Petri Hierosolymorum.

 Seuerus autem Antiochenus iam fuerat condemnatus, et Anthimus Constantinopolitanus ab Agapeto papa Romano, et Menna Constantinopolitano, ex libellis datis aduersus eos imperatori Iustiniano a presulibus monasteriorum, presulibusque prime ac secunde Syrie, et presulibus monasteriorum Hierosolymorum et Eremi; hoc ergo modo unitas facta est Ecclesiarum, anno decimo imperii gloriosi Iustiniani Augusti .

Iste Paulus spretus erat Constantinopoli, ut dicitur, ab aliquibus monachis suis, et uenerat Constantinopolim pro se agere apud imperatorem. Qui diuino nutu cathedram uacantem inueniens, meruit per Pelagium diaconum Alexandrie episcopatum; accepitque ab imperatore potestatem super ordinationem ducum et  tribunorum, ut remoueret hereticos, et pro eis orthodoxos ordinaret; per illos enim populi inualescebant.

Is Alexandriam descendens timore sui suaque industria omnem ciuitatem et omnia monasteria adduxerat suscipere Chalcedonensem synodum, nisi interuentu diaboli talis emergeret causa.

Cogitante Paulo episcopo remouere Eliam magistrum militum, Psoius quidam diaconus et economus Ecclesie, amicus Elie, per portitores litterarum uelocissimos pedestres, quos Aegyptii Symmachos uocant, omnia molimina Pauli Elie scribebat.

Contigit autem Paulum inuenire litteras eius Aegyptiace scriptas, et legere: et timens quod de Proterio contigerat, sollicitus de eo factus est, et  cepit Psoium compellere facere rationes Ecclesie: quem tradidit iudici, et imperatori de eo retulit.

Eo tempore apud Alexandriam Rhodo erat augustalis, qui eum accipiens custodiendum usque ad imperatoris preceptum, consilio cuiusdam prioris ciuitatis, nomine Arsenii, acceptis muneribus, inscio, ut fertur, episcopo, clam nocte totis uiribus eum magno cruciatu occidit.

Huius filii et affines imperatorem interpellantes, suggesserunt ei qua ui eorum parens debitum mortis persoluisset. Quod audiens imperator, uocauit Liberium, et fecit augustalem, misitque eum Alexandriam inquirere causam. Ad quam urbem Liberius cum uenisset, Rhodonem ad se uenire iussit, et ab  eo requirebat quomodo occidisset diaconum. Ille uero respondit iussione episcopi factum fuisse: habere se imperatoris delegationem aiebat, ut quidquid iuberet episcopus, modis omnibus impleret.

Sed negante Paulo episcopo, et se nescire clamitante, prior ille ciuitatis Arsenius, homicidii illius auctor inuentus, morte multatus est.

Porro episcopo Paulo Gazam in exsilium misso, Rhodo cum gestis de eo actis directus est Constantinopolim: cuius gesta cum intra palatium legerentur principi, iussit eum ab scurrone duci [a 1Kb] et foras regiam ciuitatem occidi.

 Et post hec misit imperator Pelagium diaconum et apocrisiarium prime sedis Romane Antiochiam cum sacris suis, quibus precepit ut cum Euphremio eiusdem urbis episcopo, et Petrus Hierosolymita, et Hypatius Ephesinus uenirent Gazam, et Paulo episcopo pallium auferrent, eumque deponerent.

Pelagius ergo profectus Antiochiam, et inde Hierosolymam, cum memoratis patriarchis et aliquantis epis opis uenit Gazam. Et auferentes Paulo pallium deposuerunt eum, et ordinauerunt pro illo Zoilum, quem postea apud Constantinopolim imperator deposuit, et Apollinarem ordinauit, qui nunc est presulipsius Alexandrine Ecclesie.

Sed redeunte Pelagio Constantinopolim, monachi  quidam ab Hierosolymis, per quos Pelagius in Gazam transitum habuit, uenerunt cum eo ad comitatum, portantes capitula de libris Origenis excerpta, uolentes agere apud imperatorem, ut Origenes damnaretur cum illis capitulis.

Igitur Pelagius emulus existens Theodoro Cesaree Cappadocie episcopo, uolens ei nocere eo quod esset Origenis defensor, una cum Menna archiepiscopo Constantinopolitano, flagitabat a principe ut iuberet fieri, quod illi monachi supplicabant, ut Origenes damnaretur, ipsaque capitula talia docentia. Annuit imperator facillime, gaudens se de talibus causis iudicium ferre: iubente eo dictata est in Origenem et illa capitula anathematis damnatio, quam subscripserunt, una cum Menna archiepiscopo, episcopi  apud Constantinopolim reperti.

Deinde directa est uigilio Romano episcopo, Zoilo Alexandrino, Euphremio Antiocheno, et Petro Hierosolymitano, quibus eam accipientibus et subscribentibus, Origenes damnatus est mortuus, qui uiuens olim fuerat ante damnatus.
[10Kb]


CAPUT XXIu. De Pelagio et Theodoro.

Et reserato aditu aduersariis Ecclesie, ut mortuus damnaretur, Theodorus Cesaree Cappadocie episcopus dilectus, et familiaris principum, secta Acephalus, Origenis autem defensor acerrimus, et Pelagio emulus, cognoscens Origenem fuisse damnatum, dolore damnationis eius, ad Ecclesie conturbationem, damnationem molitus est in Theodorum Mopsuestenum; eo quod Theodorus multa opuscula edidisset contra Origenem, exosusque et accusabilis haberetur ab Origenistis; et maxime quod synodus Chalcedonensis, sicut probatur, laudes eius susceperit  in tribus epistolis: huius damnationem memoratus Theodorus tali machinatione perfecit.

Scribente principe contra Acephalos, in defensionem synodi Chalcedonensis, accedens idem Theodorus Cappadox una cum suis satellitibus, qui sub nomine catholico Acephalis studebant [a 1Kb] , cum Theodore Auguste fauore, imperatori suggessit, scribendi laborem non eum debere pati, quando compendio posset Acephalos omnes ad suam communionem adducere: »Siquidem illi, inquit, hoc offenduntur in synodo Chalcedonensi, quod laudes susceperit Theodori Mopsuesteni episcopi, epistolamque Ibe, que per omnia Nestoriana esse cognoscitur, synodus ipsa iudicio suo pronuntiauerit orthodoxam. Quod si Theodorus cum dictis suis et hac epistola anathematizetur,  synodus, tanquam retractata atque purgata, suscipietur ab eis per omnia et in omnibus: eis sine pietatis uestre labore Ecclesie catholice sociatis, gaudente uniuersali Ecclesia, clementie uestre laus erit sempiterna.«

Hec audiens imperator, et dolum dolosorum minime prospiciens, suggestionem eorum libenter accepit, et hoc se facere promptissime spopondit.

Sed rursus illi callida fraude rogauerunt eum, ut dictaret librum in damnationem trium capitulorum: quo libro eius edito, et toti mundo manifestato, »dum emendare princeps erubescit, irreuocabilis causa fieret; sciebant enim principem solita leuitate, scandalo emergente, sententiam suam posse corrigere, seseque ad periculum peruenire.«

 Annuit eis princeps, et hoc se letus implere promisit, et relinquens operis sui studium, unum in damnationem trium capitulorum condidit librum, pro delictis nostris, nobis omnibus notissimum.

Cetera uero que subsequenter in episcopis et catholica Ecclesia ab eodem principe facta sunt, quomodo consentientes episcopi in trium damnationem capitulorum muneribus ditabantur, uel non consentientes depositi in exsilium missi sunt, uel aliqui fuga latitantes in angustiis felicem exitum susceperunt, quoniam nota sunt omnibus, puto nunc a me silenda.

Illud liquere omnibus credo, per Pelagium diaconum,  et Theodorum Cesaree Cappadocie episcopum, hoc scandalum in Ecclesiam fuisse ingressum: quod etiam publice ipse Theodorus clamitauit se et Pelagium uiuos incendendos, per quos hoc scandalum introiuit in mundum.
[14Kb]




DISSERTATIO AD LIBERATUM DE QUINTA SYNODO ET QUAE EAM PRAECESSERUNT.

 Opere pretium est dissertatione complecti ea que nec commode tractari potuerunt in notis ob breuitatem, nec debent tamen omitti propter necessitatem. Inter est enim studiosi lectoris explicatius tradi ea que Liberatus posterioribus quatuor Breuiarii sui capitibus perstrinxit, et, ut ego quidem reor, non sine causa, eaque honesta. Nam cum eo fere peruenisset quo tendebat, nempe ad synodum u, hesisse de industria uidetur, ac siluisse que ad ipsam plurima scitu digna pertinent, ueritus, ut par est credere, ne cum indulgeret affectui, id pateretur quod gentiles sui Facundus et uictor, quos animi impotentia adegit in summum pontificem Ecclesiamque catholicam calumniose debaccari.

Ea uero que exponenda puto, reuocari posse facile ad septem capita, inde liquet quod cum famosa illa tria capitula que causam synodo u dederunt Iustinianus edicto primum proscripsisset, deinde ab omnibus patriarchis damnari uoluisset, nec tamen, quod ardentissime cupiebat, a uigilio summo pontifice, perinde atque a suis Orientalibus, obtinuisset, cogendam duxit  ecumenicam synodum, que suis uoluntatibus seruiens id, uel inuito uigilio, ecclesiastica auctoritate perficeret, quod ipse prius imperatoria tentasset.

uenerat imperator ad tria capitula edicto proscribenda, eorum artibus inductus qui damnatum edicto prius Origenem dolerent, uellentque par pari referre damnationis auctoribus, quo uicissim dolerent gratie apud principem emuli, et trium capitulorum patroni. Ita sibi mutuo negotium creabant, Theodorus Origenis, Pelagius trium capitulorum defensor; nam damnauerat Iustinianus Origenem impulsu Pelagii, qui  Mennam urbis regie episcopum traxerat in suas partes: Pelagius autem, cum Gaza Constantinopolim rediret, post depositum ex Alexandrina sede Paulum, et Zoilum substitutum, adduxit secum e Palestina monachos Theodoro infensos, qui aduersus Origenem libellos deferrent gratissimos Iustiniano futuros; res enim ecclesiasticas, permissis uxori politicis, tractare ardebat.

Neutrum imperatoris edictum, siue quo Origenes, siue quo tria capitula damnantur, ullam habet inscriptam temporis notam: unde non satis constat, dissentientibus scriptoribus, quo utrumque datum sit. Id tamen scire, ad historiam ecclesiasticam non mediocriter conducit.

Quare inquirendum puto quo primum tempore Origenem imperator damnauit, quo deinde tria capitula; sed tria inde apta connexaque simul discutienda sunt, de concilio Menne aduersus Origenistas, de concilio eiusdem aduersus tria capitula, et de Origene ipso, an reuera damnatus sit in synodo u, hoc est de lite que  eruditum Halloixium nuperumque aliquem scriptorem exercuit. His quinque capitibus addenda uidentur duo, alterum quo comprehendantur obseruationes ad singulas synodi collationes, alterum de synodi eiusdem a summis pontificibus approbatione.




CAPUT PRIMUM. De tempore quo Iustinianus imperator aduersus Origenem sanctionem edidit.

Liberatus, cap. 23, tradit Pelagium Ecclesie Romane  diaconum, sedisque apostolice apocrisiarium, cum ab ordinatione Zoili Constantinopolim reuerteret, secum adduxisse monachos, qui deferrent imperatori excerptas e libris Origenis sententias, et libellos precum, quibus flagitarent sententias cum suo auctore damnari. Tradit pariter has preces a Iustiniano libenter exceptas, annitentibus Pelagio et Menna pre inuidia aduersus Theodorum Cesaree Cappadocie antistitem, secutumque, quod monachi postulabant, damnationis edictum, idque ad patriarchas missum esse, ac omnium subscriptione receptum.

Ex hac narratione apertum est, non melius posse tempus edicti aduersus Origenem resciri, quam ex anno quo Zoilus deposito Paulo suffectus est. Suffectum putat Baronius ante annum 537, Panuinius sexennio tardius. Baronio accedunt uiri doctrina nobiles, Panuinio nuperus quidam dissertator. Utrinque rationum momenta adducuntur, que suis auctoribus non leuia uidentur: expendere singula nec  parui laboris est, nec admodum necessarii.

Neque ego Baronium audiendum puto, neque Panuinium; ille enim citius quam oportet, iste serius ordinationem Zoili collocat. Quare media mihi uidetur tenenda uia, dicendumque prefectum fuisse Zoilum Alexandrine Ecclesie non ann. 537, quod Baronius uult; non 543, quod Panuinius; non 544, quod alicubi nuperus dissertator, sed ann. 540, aut forte 539, que tria sic demonstro.

Et primum quidem aduersus Baronium. Zoilus suffectus est in locum Pauli Tabennesiote, qui duobus annis sedit; Paulus sedem accepit Theodosii expulsi, postquam annum unum et menses quatuor Ecclesie Alexandrine prefuisset. Theodosius sedere cepit solus, post eiectum Gaianum, qui menses tres cum aliquot diebus Alexandrie fuit episcopus. Theodosius et Gaianus successerunt Timotheo Asterio, qui sedisse dicitur annos septemdecim; successit ille Dioscoro iuniori ann. 519, sub finem, ut ex epistola  54 Hormisde pape colligitur. Si ergo ab ann. 519 sedit Timotheus annos septemdecim, defunctum oportet ann. 536; cui numero adde tempora Theodosii et Pauli, que quatuor fere annorum, necesse est ut Zoilus non sit ordinatus ante annum 539 aut 540.

Aduersus Panuinium et dissertatorem eodem argumento uti licet. Nam ultra annum 540 differri non potest Zoili ordinatio, nisi uel augeatur numerus annorum quibus quisque predictorum episcoporum sedit; uel ordinatio Timothei differatur longe ultra annum 521; uel sedes Alexandrina uacasse dicatur aliquandiu: atqui nec augeri potest annorum numerus quibus quisque episcopus sedit, nisi aperte et ab iis ipsis, quibuscum agimus, confesse auctoritati repugnetur; neque etiam dici potest Alexandrina uacasse sedes, quando enim? Non certe ante ordinationem Zoili, cum iisdem a iudicibus, eodem in concilio Gazensi, depositus sit Paulus, et substitutus Zoilus. Non ante ordinationem Pauli; nam Constantinopoli  Paulus suffectus est in locum Theodosii appulsi ad urbem regiam, et pertinaciter recusantis synodum Chalcedonensem recipere. Non post obitum Timothei: Gaianus siquidem et Theodosius a suis partibus electi sunt, nondum elato Timothei corpore. Non post obitum Dioscori iunioris, et ante ordinationem Timothei: mos enim Alexandrine Ecclesie id dicere non sinit, quando quidem, nisi insolens aliquid contingeret, electus episcopus ad defuncti decessoris corpus excubias agebat, ut tradit Liberatus cap. 20. Si quid uero tunc temporis insuetum contigisset, nemo utique scriptorum siluisset. Neque etiam potest ordinatio Timothei ultra annum 521, imo nec ad annum 521, differri, quod, ne causam Panuinii desereret, tentauit dissertator: nam Seuerus fugit Antiochia Alexandriam ann. 519, ut tradit Euagrius; exceptus uero est Alexandrie a Timotheo, qui eo tempore quo fugat Seuerus, »mortuo  Dioscoro iuniore Alexandrine Ecclesie susceperat pontificatum;« uerba sunt Liberati.

Obtendit dissertator locum hunc Theophanis, quo se tueatur: »Eo nuntio accepto fugit Seuerus, et pariter Iulianus Halicarnassi episcopus, et Dioscoro Alexandrinum adhuc episcopatum administrante, in Aegyptum profecti,« etc.

Sed miretur, nec immerito, quispiam, adduci testimonium aperte uitiosum, ab homine qui doctus audire ambit; nam primo Theophani contradicit Liberatus fide multo dignior, cum res sui temporis scribat, Theophanes duobus seculis remotas: deinde permisit imponi sibi dis ertator ab interprete, qui Theophanis textum interpolauit, non tantum addita uoce adhuc, cui nulla respondet in Greco, sed etiam istis: »Dioscoro Alexandrinum episcopatum administrante,« relatis ad uerbum alterum quam ad proprium. Postquam enim Theophanes dixit uitalianum tanta auctoritate polluisse, ut »Seuerum iuberet  expelli et occidi,« sic Grece pergit: , , , , id est: Id cum audisset Seuerus fugit pariter ac Iulianus Halicarnassi episcopus, et postquam peruenerunt in Aegyptum, hanc, sermonem mouentes de corruptibili et incorruptibili, perturbarunt, Dioscoro Alexandrie episcopatum gerente.

Ex his nemo non indoctus ualet deprehendere tria Theophanis peccata, propter que fides ipsi merito derogetur: nam, primo, coniungit utriusque episcopi fugam, cum Iulianus Seuerum preuenerit; secundo, motas ait de corruptibili et incorruptibili questiones Dioscori temporibus, cum sub Timotheo id contigisse expressis uerbis Liberatus tradat, Liberatoque alii quique consentiant: tertio, annum Dioscori tertium cum secundo Iustini in eodem laterculo collocat: quo pacto indicat incidisse annum tertium et  ultimum Dioscori in annum Christi 519, cum is fuerit secundus Iustini. Quare uideri posset alicui, omissum aliquid in Greco, legendumque . uerum quomodo, retenta lectione, possit utcunque benigna interpretatio uerbis Theophanis adhiberi, postea ostendetur; sed simul uanus dissertatoris conatus infringetur.

Iam uero, quod idem dissertator asserit a Theophane »anno tertio Iustini, nempe 521, Dioscoro mortuo, Timothei initia recitari,« nichil causam iuuat: nam quod asserit, uel de Theophanis textu uult intelligi, uel de laterculo. Si de Theophanis textu, omnino falsum est; neque enim in textu, uel uno uerbo, fit siue Dioscori mortui, siue Timothei episcopatum auspicantis mentio. Si de laterculo seu canonio, uerum est quidem, quod asseritur de Timotheo; sed miror qui fugiat uirum, ut ipse quidem ait, nauum ac diligentem, erudita interpretis nota de canoniorum uitiis nemini non obuiis, et propter que nullam ferme fidem faciant, nisi aliunde adiuuentur;  omnem sibi derogent, si textui contradicant. Contradicunt uero manifeste hac in parte: nam qua ratione Theophanes, cum annum primum Dioscori referat ad annum ultimum Anastasii, nec plures illi tribuat quam tres sedis annos, tempus sedis potuit ad annum 521 producere? uidit hanc difficultatem dissertator, finxitque, quo se expediret, addendos aliquot menses ad annos Dioscori, propter quos peruenisse dicatur ad annum 521. Sed dum hac fuga sibi consulit, non aduertit ea se fictione laterculorum fidem infringere, in quibus tertium duntaxat de Dioscoro fit mentio, cum deberet quintum aut quartum saltem, si modo ad alios annos ipsius sedes pertinuisset.

Sed dissertatorem iuuat tantisper cum Theophane componere, ut uel Theophani prestitam fidem eius ret, uel ab eo cuius testimonium adducit reuincatur falsi. Zoilum ait dissertator ann. 544 ordinatum,  inde sequitur, primum Zoili annum conuenire cum decimo octauo Iustiniani, et depositionem Zoili contigisse ann. 551. Theophanes utique aperte contradicit: nam primum Zoili annum coniungit cum decimo sexto Iustiniani; depositionem, cum uigesimo tertio, qui Christi annus 549, quo anno Theophanes Apollinaris, qui Zoilo successit, ingressum ponit.

His opinionibus euersis, constat Zoilum ordinatum fuisse anno circiter 540; nam Dioscorus iunior decessit ann. 519 exeunte. Timotheus Asterius Dioscori successor obiit ann. 536. Theodosius, qui Timotheum excepit, deiectus est circiter ann. 538; deiectus etiam Paulus Theodosii successor post annos sedis duos. Zoilus igitur circiter ann. 540 ordinatus est.

Non procul ab hac opinione recedit uictor Tunonensis, qui ad Basilii consulatum  uidetur referre ordinationem Zoili. Sic enim habet: »Basilio u. c. cos., Agapito archiepiscopo Romano  Constantinopoli mortuo, Siluerius pro eo episcopus ordinatur. Alexandrine uero Ecclesie, Theodosio et Gaiano exsulatis, Paulus pro eis Tabennesiotarum monachorum a defensoribus synodi Chalcedonensis ordinatur, qui Dioscori heretici predecessoris sui depositionem celebrans, Palestino concilio deponitur, et pro eo Zoilus ordinatur episcopus.« Sed ut ingenue fatear, testimonium uictoris non magni est momenti; siquidem nichil peruersius hocce Chronico, presertim circa isthec tempora. Nam primo, sub consulatu Basilii, id est ann. 541, ponit Zoili et Siluerii ordinationem, cum certo certius sit ordinatum esse Siluerium ann. 536. Deinde ponit anno sequente, qui 542, exsilium Siluerii; Siluerius tamen procul dubio obiit ann. 538, die 20 Iunii. Preterea, cum sub uno eodemque anno coniungat ordinationem Agapeti pontificis et mortem Timothei Asterii, que coniunctio non abest procul a uero, utramque tamen refert ad consulatum Ioannis, id est, ad annum  538, quod absurdissimum, tum quia Agapetus Ioanni II successit ann. 535, die 3 Maii, tum quia uita Timotheus excessit ann. 536. Denique collocat per intolerabilem ingressum Agapeti Constantinopolim, depositionem Anthimi et ordinationem Menne, sub consulatu Iustini, qui annus 540. Nam Mennas post obitum Agapeti, a quo subrogatus fuerat in locum Anthimi eiecti, habuit ann. 536 in urbe regia synodum aduersus Anthimum: quod ex actis certissimis constat.

Non longe pariter ab hac opinione abest Theophanes, qui Zoilo septem episcopatus annos tribuit, primumque coniungit cum quinto uigilii, hoc enim pacto ostendere uidetur Zoilum ordinatum fuisse ann. 541. In hunc siquidem annum incidit quintus uigilii; uerum neque hoc testimonium maioris per se faciendum puto quam quod dixit uictor: utrumque tamen pretermittendum non fuit, quia plurimum ualet aduersus quosdam utriusque chronographi auctoritate importune abutentes.

 Unum sentio posse obiici, quod, sin minus Theophani de annis, quibus sedit Zoilus, derogetur fides, negotium facessat; Zoilum enim depositum fuisse ann. 551, non tantum uictor Tunonensis indicat, sed etiam ostendit uigilius papa in sententia damnationis aduersus Theodorum Cappadocem lata. Nam si ita se res habet, ordinatum oportet Zoilum ann. 544, si modo tenuit septem annos sedem Alexandrinam, quod Theophanes et Nicephorus Constantinopolitanus tradunt. uerum cum eadem sit Theophanis et Nicephori auctoritas, ut in prefatione demonstratum est; cumque nulla debeatur hac in parte Nicephoro fides, quippe cuius computatio uitium manifestum continet, non est quod obiectio nos deterreat a uero. uitiosam porro esse Nicephori computationem inde liquido patet. Inter Ioannis Machiote obitum, qui contigit ann. 517 ineunte, et depositionem Zoili, que ann. 551, mense Iulio, sub  finem, numerantur anni ferme 35, computatis extremis duobus, propter unius initium et alterius inclinationem; ex his annis, constanti omnium opinione, Dioscoro iuniori tres tribuuntur, Timotheo Asterio septemdecim, duo ad summum Gaiano simul et Theodosio, duo itidem Paulo, cum mensibus aliquot, quot nempe intercesserunt inter ipsius eiectionem Alexandria Gazam, et depositionem Gaze factam. Quare supersunt anni ferme undecim, non alteri certe quam Zoilo tribuendi, huic tamen a Nicephoro tribuuntur duntaxat septem: apertum igitur est Nicephori in annis Zoili computandis uitium.

Quod porro dixi intercessisse menses aliquot inter eiectionem Pauli ex urbe Alexandria, et eiusdem depositionem in concilio Gazensi, ex eo approbatur, quod de eiectione relatio missa sit ex Aegypto Constantinopolim, et inde mandato principis missus Pelagius de uia Antiochenum Hierosolymitanumque antistitem conuenerit, secumque deduxerit Gazam ad iudicium: que procul dubio non fiunt sine idoneo  temporis spatio, siue propter intercapedinem locorum, siue ob personarum conditionem.

Sed hinc confirmatur nostra de tempore ordinationis Zoili opinio: si enim undecim annos ille prefuit Ecclesie Alexandrine, fuit certe ordinatus ann. 540, mense Iulio; depositus quippe est ann. 551, mense Iulio. Neque credibile est sententiam uigilii aduersus Theodorum, diu post depositum Zoilum, aliaque simul patrata scelera, fuisse dilatam, siquidem omnia feruerent animorum estibus, nec deceret tantis tamque exacerbatis malis lenta adhibere remedia. Cum igitur damnatio Theodori consignata sit XIX cal. Septembris, fiatque in ea mentio excommunicationis ante triginta dies late contra Theodorum, probabile est, si non certum, mense Iulio ineunte patratum id fuisse a Theodoro, quod uigilius his uerbis queritur: »In domo Placidiana, cum Grecarum uel Latinarum partium episcopis, qui in urbe regia aderant, et presbyteris, et diaconibus Constantinopolitane  Ecclesie conuenisti; ibique sub magne uociferationis contestatione, tam nos quam frater noster Mediolanensis episcopus prohibuimus, ne aliquis uestrum preuaricationi communis constituti, contempta fraternitate, preberet assensum. Tu autem sedis apostolice interdicentis per nos auctoritate despecta, ad Ecclesiam, in qua edicta ipsa pendebant, reliquos tecum attrahens, perrexisti, ibique aliis adiectis preuaricationibus, missarum solemnia celebrasti: et quasi nichil tibi esset prime sedis antistitem presentem et contradicentem contempsisse, pontificem etiam Alexandrine Ecclesie sacerdotem fratrem nostrum Zoilum, cuius nomen usque ad memoratum diem communicatum uobis fuerat, diptychis eximentes, Apollinarem quemdam peruersorem, atque Ecclesie ipsius adulterum uobis sociastis, ut uestra iniquitas, non solum in remouendo simplicissimo sacerdote, sed etiam in recipiendo patefieret peruersore. Reticemus interim alia que eodem die a uobis in apostolice sedis et in canonum perpe  trata probantur iniuriam, ne detenti enumeratione culparum, quarum inuentor ostenderis, quod tibi competit, diutius differamus. Et licet ante triginta dies, pro memoratis excessibus uestris, ab apostolice uos communionis remouissemus consortio,« etc

Ex his autem, que hactenus ostensa sunt de Zoili ordinatione, facile est concludere quo anno Iustinianus suum aduersus Origenem edictum scripserit. Nam cum Pelagius post Zoili ordinationem e Palestina reuerteretur, incidit in monachos, qui, cum libellis precum et querelis, excerpta de libris Origenis in urbem regiam deferebant. Quare si unum ferme annum positum, siue in reditu, siue in toto negotio apparando conficiendoque fateamur, quod simile uero, Iustinianus dicetur circiter annum 541 librum suum confecisse et in uulgus edidisse, ut theologus audiret.

Quo tempore stupere potuit orbis, aut indignari  potius, imperatorem, gladio in stylum uerso, de rebus fidei agere cum monachis et presbyteris, sibique libros supponere, dum Theodora uxor orbi dominaretur, et bella per duces suos ubique ferme terrarum gereret.

Sed iuuat aliquid de auctore edicti, delatoribusque precum monachis obseruare. Sunt qui edictum a Pelagio diacono scriptum putent, sunt qui a monachis ipsis accusatoribus, nec desunt qui utrisque tribuant; formam nempe Pelagio, materiam monachis, ut qui diuturnis cum Origenis parte concertationibus eruditi essent: crediderim ego preterea stylum a Menna commodatum. Nec enim distat multum ab eo quo gesta a Menna aduersus Anthimum conscripta sunt.

uidentur monachi, quos dixi, ab Euagrio appellati nomine, dum recitat que in synodo u gesta sunt, eaque, non sine detrimento historie, permiscet cum actis in concilio quod aduersus Origenem Mennas iussione imperatoris in urbe regia contraxit, ut mox  dicetur.

Sed prius soluende sunt de Zoilo questiones due; altera, an reuera depositus sit, aut morte sedem Apollinario cesserit; altera, si depositus sit, que fuerit depositionis causa.

Depositum fuisse Afri duo Liberatus et uictor Tunonensis, summusque pontifex uigilius tradunt, sed illi aperte, iste paulo obscurius, id enim habet in sententia aduersus Theodorum Cappadocem: »Apollinarem quemdam peruersorem atque Ecclesie ipsius adulterum uobis sociastis, ut uestra iniquitas non solum in remouendo simplicissimo sacerdote, sed etiam in recipiendo patefieret peruersore.« Ubi cauillari posset quispiam, dicereque inde confici expunctum quidem ex sacris tabulis eo tempore Zoili nomen, inscriptum Apollinarii, non autem Zoilum ipsum depositum: quanquam uox adulteri cauillationi locum preripit; adulter enim est, qui uiuentis episcopi Ecclesiam accipit.

Euagrius, qui quadragesimo anno post synodum u  historiam absoluit, uideri potest, lib. Iu, cap. 36, Afris scriptoribus repugnare, et scribere Zoilum, non depositione, sed morte, Apollinario Alexandrinam cathedram cessisse; cum enim recenset episcopos qui Eutychii Constantinopolitani etate maiores thronos insiderent, sic scribit: , , , , . Emendauit Euagrium his adiunctis Nicephorus, , etc. Utrumque corrigendum putauit eruditus ualesius () , etc., ratus Grece non posse dici , quanquam lexicographi, ab Homero aliisque, iunctum cum uerbo accusandi casum tradunt. Euagrii uerba in hunc modum uertit Christophorsonus: »Theodosio porro, ut supra demonstratum est, exturbato, Zoilus episcopus declaratus fuit Alexandrie, quo mortuo Apollinarius  sedem illam capessit.« ualesius autem: »Alexandrie uero pulso, ut supra relatum est, Theodosio, Zoilus ad episcopatum promotus est, quo ad predecessores suos adiuncto, Apollinarius sedem illam regendam suscepit.« Nos paulo aliter: »Post deiectionem Theodosii, ut antea dictum est, Alexandrine Ecclesie episcopus Zoilus creatur, quo ad suos precessores apposito uel adiuncto, Apollinarius Alexandrinam cathedram occupat.«

uerba hec, , etc., intelligere licet, et more Scripture, et apposite ad historiam: si more Scripture, mortem significant; si apposite ad historiam, subtilius quiddam indicare possunt, Zoilum nempe, perinde ac suos precessores Theodosium, Gaianum et Paulum, de sede eiectum fuisse. Interpretati sunt more Scripture Christophorsonus et ualesius, sane probabiliter: qui altero sensu intellexerit, reuocabit ille facile Euagrium  cum reliquis scriptoribus in concordiam, quod satius est atque etiam probabilius.

Cum ueterum igitur concordi testimonio constet depositum fuisse Zoilum, erit qui credat id unum scire ad res synodi u cognoscendas sufficere, atque ita intemperantis cuiusdam esse curiositatis inquirere que causa fuerit cur deponeretur: hec tamen inquisitio, mea quidem sententia, pura est uitii; nam id scire, et ad historiam ecclesiasticam pertinet, et nonnichil forte ad rationem temporum consignandam ualet.

uictor Tunonensis hec habet ad postconsulatum Basilii undecimum, ut ipse quidem numerat, decimum uero, ut alii: »Reparatus archiepiscopus Carthaginensis Ecclesie, Firmus Numidarum episcoporum primas, Primasius et uerecundus concilii Byzaceni episcopi, pro fidei causa ad urbem regiam, eiusdem precepto principis euocantur. Apollinarius Zoilo, tria memorata capitula damnare nolenti, episcopus Alexandrine Ecclesie subrogatur.«

Putat igitur depositum esse Zoilum, propterea  quod renuebat parere imperatori iubenti damnari tria capitula; quod si ita est, ipsum oportet, postquam a uigilio papa increpitus est, ob edictum Iustiniani subscriptum, penitentium egisse, factumque publica professione retractasse: nam statim atque edictum a Iustiniano missum est, una ipse cum Menna urbis regie episcopo in damnationem trium capitulorum scripto consenserat, hac tamen uterque cautione, si modo prime sedis pontifex damnationem probaret; sciebant enim religiosum esse in causa fidei iudicium summi pontificis preuertere.

Hec si causa exstitit, capitique Ecclesie Zoilus inhesit, constanter, potuit merito inter confessores censeri; miror tamen cur posthac non fertur, uel cum uigilio, uel cum Afris passus? Cur uigilius cum queritur eius nomen e diptychis expunctum, ipsumque etiam e sede eiectum, cause tam honeste, ut tunc quidem uideri poterat, non meminerit? cur preter uictorem nullus ueterum tale quiddam afferat?  cur uictor ipse inter confessores non censuerit presulem tante Ecclesie, tamque infensum Acephalis, quos Afri capitaliter oderant?

Procopius certe in Historia arcana, cap. 27, narrat, Paulum aliquo, postquam eiectus est, tempore, uenisse Constantinopolim, ingentemque pecunie uim obtulisse imperatori, quo pretio redimeret amissam sedem; accepisse imperatorem centenaria septem oblata, tanta fuit pecunia, spemque fecisse Paulo potiundi uotis, retractato nimirum Gazensi iudicio, sed papam uigilium obstitisse ne sententia suo nomine a Pelagio apocrisiario lata rescinderetur.

Ex hac Procopii narratione, simulque uerbis uigilii Theodorum Cappadocem damnantis coniicere licet: 1. Zoilum, non morte, sed depositione Apollinario sedem cessisse, alioqui pontifex Apollinarium non uocaret adulterum; 2. deiectum esse, non quod tria capitula defenderet, qui enim istud non quereretur pontifex? sed quod uitio suffectus diceretur in locum Pauli iniuria depositi; 3. id cause pretexuisse principem,  quo redemptam auro fidem exsolueret; 4. intercessisse uigilium, iudiciumque Gazense ratum esse uoluisse; 5. imperatorem, cum non posset a pontifice obtinere ut Paulus restitueretur, Apollinarium pro Zoilo esse uoluisse Alexandrinum episcopum, ut nec tota ipse causa excidisse, tota superior pontifex esse uideretur; 6. uigilium de auro nichil dixisse, ne imperatoris animum efferaret, eique potius, ut leniretur, nonnichil concessisse: Apollinarium enim mox agnouit, uelut unum de patriarchis; 7. non fuisse pontificem admodum de retinendo Zoilo sollicitum, quippe quem non magni faceret, propter ingenium uersatile, omnisque forme capax, quemque idcirco tanquam ineptum rebus gerendis, simplicissimum sacerdotem uocaret.



CAPUT II. De concilio Constantinopolitano, quod Mennas cegit,  iubente Iustiniano, in causa Origenis atque Origenistarum.

De monachis, qui superiore capite memorati sunt, habet hec Euagrius, lib. X, cap. 38, ex uersione Christophorsoni: »Postquam autem libelli ab Eulogio, Conone, Cyriaco et Pancratio monachis, contra dogmata Origenis Adamantii, et eos qui huius impietatem et errorem sequebantur, concilio oblati erant, percunctatur Iustinianus a concilio congregato, quid de his statueret: adiungit etiam eodem libelli unius exemplar; quinetiam litteras uigilii de iisdem rebus perscriptas. Ex quibus animaduerti potest quemadmodum elaboratum fuerit ab Origene, ut simplicem apostolicorum dogmatum doctrinam gentilium et Manicheorum zizaniis refarciret.« Ad hec iuuat obseruare que memorantur quatuor, in eaque diligentius inquirere: et primo quidem, quodnam illud fuit concilium cui monachorum libelli oblati sunt, deinde cuius libelli exemplar una cum libellis  monachorum oblatum est, postea quid percunctatus Iustinianus a synodo, et que tandem littere a uigilio de iisdem rebus prescripte, singula enim elucidari opere pretium est.

Quod pertinet ad primum, concilium de quo sermo fit illud ipsum est quod, iubente imperatore, cegit Mennas, ex episcopis in urbe regia repertis. »Cum uelimus, inquit imperator, omne scandalum a sanctissima Ecclesia propulsare, ut nulla in ea macula relinquatur, obsequentes diuinis Scripturis, sanctisque Patribus, qui ipsum Origenem ac huiusmodi sceleratam impiamque eius doctrinam profligarunt, ac iure anathemati subiecerunt, hanc epistolam ad tuam beatitudinem dedimus, qua eam hortamur, ut omnium, qui in hac regia urbe nunc degunt, sanctissimorum episcoporum conuentum habeat, ac Deo amabilissimorum prefectorum sanctis, que hic sunt, monasteriis; faciatque ut omnes in scriptis prefatum impium ac Deo repugnantem Origenem, qui et Adamantius, quique presbyter fuit sanctissime Ecclesie  Alexandrie, ac eius nefaria impiaque dogmata, capitulaque omnia, que inferius ponuntur, omnimodis anathematizent, exemplaque dimittas eorum que a beatitudine tua ob hanc causam gesta fuerint ad alios omnes sanctissimos episcopos prefectosque uenerabilium monasteriorum; ut et ipsi subscriptione propria anathematizent Origenem, scelestaque eius dogmata, cum omnibus, qui declarabuntur, hereticis.«

Deinde, unus ille liber, cuius exemplar oblatum synodo dicitur, non uidetur diuersus ab edicto imperatoris aduersus Origenistas. Habet enim edictum libri pondus et formam, continetque ea que Iustinianus uoluit ab episcopis ad examen uocari, aut seruili potius subscriptione sine examine approbari. Edictum porro suum imperator, cum epistole nomine appellat, facit more ueterum; sanctiones enim principum, ut adnotauimus in dissert. 3 ad priorem partem operum M. Mercatoris, cum ad episcopos dirigebantur,  pre reuerentia sacerdotii, epistole potius inscribebantur, quam alio quocunque nomine, quo dominantis potestas ostentaretur.

Quoad tertium, percunctatio Iustiniani a synodo, cuius meminit Euagrius, non differt a litteris Iustiniani imperatoris ad sanctam synodum Constantinopolitanam de Origene et eius sectatoribus, que ex Cedreni historia translate sunt in appendicem synodi u: nam in ipsis, post breuem prefationem, ita imperator: »Cum ergo compertum habeamus, esse Hierosolymis quosdam nimirum monachos, qui Pythagore, Platonis, Origenisque Adamantii impios errores sectentur ac doceant, existimauimus curam et inquisitionem de iis adhibendam, ne ii tandem paganicis et Manichaicis suis imposturis multos perdant; dicunt enim,« etc. Et sub finem: »Propter has igitur nefarias et perniciosas opiniones, imo potius nugas, uos hortamur, o sanctissimi Patres, ut in unum collecti subiectam expositionem diligenter  prelegatis, et singula eius capita damnetis, et anathematizetis una cum Origene omnes qui idem sentiunt aut sentient ad finem.«

Denique uigilii littere de iisdem rebus prescripte, et ad synodum delate, aliud nichil sunt quam responsio pontificis ad libellum siue epistolam imperatoris de Origene et eius sectatoribus. Scriptum enim a Iustiniano prius ad uigilium quam ad Mennam, aut certe ad utrumque simul, constat ex his uerbis sacre ad Mennam: »Hec porro eadem non solum ad sanctitatem tuam, sed etiam ad sanctissimum et beatissimum papam senioris Rome et patriarcham uigilium, et ad ceteros omnes sanctissimos episcopos et patriarchas, id est Alexandrie, Theopoleos et Hierosolymorum, ut et ii huic rei prospiciant, et hec finem adipiscantur.« Respondisse uero pontificem, et quidem ad mentem imperatoris, non uidetur dubium, procurante responsionem Pelagio uigilii apocrisiario, et totius rei architecto. Periit porro,  non sine detrimento rei ecclesiastice, synodica ista uigilii responsio, nec usquam ipsius, quod quidem sciam, remansit memoria, quam in locis a me mox ad luctis.

Synodicam dixi; nam quis prudenter dubitet an concilium Rome habuerit uigilius, ex quo responderet imperatori, cum questio esset de re magni momenti et de fide, nec primis temporibus responderent pontifices ad eiusmodi quesita, nisi ex synodis, quod erudite animaduertit Lucas Holstenius in notis ad synodum Romanam Bonifacii, et nos in dissert. 2 ad priorem partem operum M. Mercatoris exposuimus?

Fuit illa uero synodus uigilii , quanquam potuit cogi ex episcopis ad natalem pontificis diem 28 Iunii conuenientibus. Credibile enim est, scriptam esse, aut certe editam, a Iustiniano de Origene sanctionem circa festum Paschatis ann. 541, missamque propere Romam, ut acceptis inde synodicis responsis, Constantinopoli facilius in maiori frequentia  episcoporum subscriberetur, maiorique auctoritate augeretur.

In eo quod asserui, litteras que ad synodum relate sunt non fuisse imperatoris ad uigilium, sed uigilii ad imperatorem, assecutus mihi uideor mentem Euagrii, quam expressit Christophorsonus; legit enim apud Euagrium: . Nouus autem interpres: . Congruentius uero rationi, relata esse ea que a uigilio remissa sunt ad imperatorem, quam que ad uigilium ab imperatore missa, siquidem nichil erat cause cur hec referrentur, plurimum cur ista. Eadem nempe scripserat imperator uigilio et Menne; scripta uero ad Mennam, pro more, in concilio prelegi debebant, siquidem ipsius habendi mandatum continerent: sed cum ageretur causa fidei, que precipua inter maiores, opus erat sedis apostolice responsionem referri, quandoquidem ab illa sede sic tanquam a fonte peti  debent »puri doctrine latices, qui salutariter ecclesiam irrigent.«

Id cum intelligeret Iustinianus, simulque nosset, quamuis a Deo constituta sit gemina potestas qua regatur Ecclesia, sacerdotalis et regia, uices tamen singularum ita partitas, ut alterius sit docere fideles, et hereticos damnare, alterius docentibus auctoritatem addere, et legibus hereticos persequi; cum, inquam, intelligeret imperator sedem apostolicam interrogandam esse, quoties fidei causa, maiorque aliqua uentilatur, quem librum aduersus Origenem, quosque anathematismos aduersus Origenis dogmata condiderat, ea, qua par est, auctoritate roborandos putauit, ideoque, et a sede apostolica definitionem, et a conciliis diecesen approbationem petendam duxit.

Misit ergo Romam uigilio pape librum, a quo, cum synodicum responsum accepisset, tunc concilio quod Constantinopoli dudum habendum mandauerat;  quodque, ut opinor, Mennas eo usque distulerat, donec prime sedis sententiam in re tanti momenti nosset, initium dandum curauit; id factum uidetur sub finem anni 541.

Obscura est huiusce concilii memoria, propterea quod iam inde ab Euagrii temporibus, id est, ab ann. 593, cum synodo u confusum est, collectis in unum codicem quatuor conciliis, quorum tribus particularibus Mennas, uni ecumenico Eutychius prefuit, collectionique toti nomen synodi u factum est.

Neque hec uana est aut temeraria coniectio, sed probabilis opinio, cui momentum addunt tria: 1. Ad nostram usque, aut certe parentum etatem, ipsa etiam synodus a Menna quinque ante annis celebrata, aduersus Anthimum, Seuerum, Petrum, et Zoaram, nomine synodi u inscripta est in collectionibus conciliorum Merlini, Crabbi et Surii; 2. Iustiniani fides, id est tria Iustiniani edicta de fide in unum collecta, singulaque singulis conciliis respondentia, dedisse  uidentur occasionem compingendi in unum quoque uolumen concilia tria, quasi totidem fidei Iustinianee firmamenta; 3. Ea hypothesi admissa, facile conciliantur inter se ac intelliguntur omnia que de synodo u a ueteribus tradita sunt, queque alioquin ita pugnant, aut saltem implexa sunt, ut expedire se inde uiri docti nequiuerint, quin ab Origenianis detruncata corruptaque acta synodi u assererent. uerum de his iterum postea.

Locus concilii urbs regia Constantinopolis, preses Mennas: numerus episcoporum ignotus, non exiguus tamen; quando enim aula presertim Iustinianea episcoporum turba caruit? Interfuit certe, ut colligitur ex Liberato, Pelagius Romane Ecclesie diaconus, imo rem strenue promouit, cum sua, tum fidei causa. Non interfuit Theodorus Cappadox, etsi erat in aula, qua enim fronte antistes post patriarchas primus tulis et obiectas sibi presenti a monachis blasphemias? Abfuit pariter, ut opinor, Domitianus  Ancyre episcopus, licet Constantinopoli uersaretur, propter communem cum Theodoro causam; ambo tamen, ut famulabantur humiliter principi, edictum subscripserunt, Origenemque in speciem damnarunt. Sed Theodorus aulicarum artium prudentior, damnando Origenem, dolorem in sinu continuit; Domitianus, sicut ex Facundo, lib. Iu, cap. 4, nouimus, questus est apud uigilium, sub Origenis nomine, Patres, siue qui Origenem precessissent, siue qui secuti, anathemate a synodo percussos esse.

Par est credere initium fuisse de more factum a lectione sacre, quam Georgius Cedrenus e ueteribus monimentis acceptam historie sue inseruit: quanquam deceptus in eo est, quod ad Patres synodi u uniuersalis directam crediderit, mira uero deceptionis causa, cum missam ad concilium Menne, quo de agimus, intelligere ex ipsius fine potuerit, simulque dediscere errorem populariter, per quatuor secula ad suam usque etatem traductum; sic enim eo loci  habetur: »Propter has igitur nefarias et perniciosas opiniones, imo potius nugas, hortamur uos, o sanctissimi Patres in unum collecti, subiectam expositionem diligenter perlegatis  et singula eius capita damnetis, et anathematizetis una cum Origene omnes qui idem sentiunt aut sentient ad finem.«

Que uerba quis dubitet, si uel solis oculis iudicibus credat, ad eos scripta esse, ad quos pertinebat epistola ad Mennam data, subiunctaque Origenis defloratio?

Argumentum, quod unum scriptores in concilio tractatum narrant, imperatoria sacra continet: opinionem nempe Origenis de preexistentia animorum, et ipsorum quoque demonum futura olim restitutione: quanquam deflorationis a monachis oblate, et imperatoris tractatui subiuncte quatuor sunt et uiginti capita, alio etiam pertinentia, sed que dixi  duo, nominatissima erant, propter turbas ex his ortas.

Nihil istiusce concilii superest, preter fragmenta, tum synodice ad Iustinianum, tum excerptorum ex libris Origenistarum. Ea nunc ex Euagrio exhibere utile est: siquidem tenent quamdam actorum uicem, et patefaciunt errorem Euagrii non suo tempore rem narrantis. Sic ille, lib. Iu, cap. 38: »Missa est igitur relatio a predicta synodo ad Iustinianum, post acclamationes quas contra Origenem et eiusdem cum illo erroris sectatores congesserant, cuius pars sic habet: Cum animum possideas celestis nobilitatis participem, Christianissime imperator;« et paulo post: »Fugimus itaque, fugimus istam doctrinam; neque enim nouimus alienorum uocem, et illum tanquam furem ac latronem anathematis laqueis constrictum procul a sacris septis eiecimus.« Et post aliquanta: »Eorum que a nobis gesta sunt, uim ac uirtutem ex eorumdem lectione cognoscetis.« His adiunxerunt etiam capita  quecunque Origenis sectatores profiteria magistris suis didicerunt, ex quibus tum consensus eorum, tum dissensio et multiplex ac multifidus error deprehenditur. In his quintum caput erat, continens blasphemias, quas priuati quidam ex noua Laura protulerant, quod sic habet: »Theodorus Ascidas Cappadox dixit, quando nunc apostoli et martyres miracula efficiunt, et in tanto honore sunt, nisi in resurrectione equales fuerint Christo, qualis tandem eorum resurrectio futura est? Retulerunt etiam iidem Patres multas alias Didymi, Euagrii ac Theodori blasphemias, quas studiose admodum ex eorum libris excerpserant.«

Excerpta hec monachi quatuor, quos antea appellaui, e Palestina attulerant, qua in prouincia acriter inter se digladiabantur, uel in ipsis Lauris, monachi, ut ex historia huiusce temporis a scriptoribus uitarum relicta discere est.

Ex fragmentis mox adductis aliisque indubitatis  testimoniis apertum est differre concilium de quo sermo fit ab eo quod nunc solet quintum nominari. Nam in hoc agitur de Origene solo et Origenistis duobus Didymo et Euagrio; in quinto uix semel appellatur Origenes, nunquam alii duo. In hoc sacra imperatoris de Origene solo exerceri iudicium mandat. In quinto fieri iubet de solis tribus capitulis. In hoc de causa Origenis gesta confecta sunt, eaque amplissima. In quinto hec eadem causa ne uerbo quidem tacta est. Huic Theodorus Cappadox non interfuit; qua enim patientia audiuisset que de ipso referuntur? In quinto post patriarchas primus Autocephalorum sedit. Hoc habitum est uiuente Domitiano, nam ob concilii sententiam querelarum librum uigilio pape scripsit; ad quintum conuenit Dorotheus in Domitiani locum Ancyrane Ecclesie prefectus.

Scio quid excipiant aliqui, ut tam aperte ueritati pugnent: periisse aiunt Origenistarum artibus partem actorum synodi u, in qua exstiterint olim contra  Origenem gesta: hanc partem uidisse Euagrium Epiphaniensem, Patresque, et Lateranensis concilii sub Martino I, et synodi generalis uI et uII, ideoque damnatum in synodo u Origenem tradidisse. uerum preterquam quod diuinatio eiusmodi exceptioque postremum est desperate cause perfugium, unicum istud inuictum contra argumentor. Quero enim qua fronte sedit in synodo u Theodorus Cappadox, sententiamque dixit, cui horrenda blasphemia palam obiecta sit, nec actis idoneis reiecta? Qui anathemate percussus sit in eo ipso cetu, in quo honorificentissimum locum tenuit?



CAPUT III. De tempore quo Iustinianus aduersus tria capitula edictum composuit.

Qua ratione alterum edictum ex altero exortum  sit, quibusque Theodori Cappadocis artibus inductus imperator aduersus tria capitula scripserit, exponit in Breuiario Liberatus. Narrat enim Theodorum, cum egre ferret impulsu Pelagii damnatum esse Origenem, impulisse uicissim Iustinianum, quo par pari referret emulo, ut tria capitula proscriberet: nam sicut Origenem Theodorus, et in Origene Patres, ita Pelagius tria capitula, et in tribus capitulis synodum Chalcedonensem uidebatur sibi defendere.

Cum ergo de tempore damnati Origenis dictum sit hactenus, sequitur deinceps ut tempus edicti contra tria capitula compositi inquiratur. Non consentiunt super ea re scriptores, aliis citius quam oportet, ut ann. 543, aliis tardius factum asserentibus, ann. 546. Id accidisse sentio ann. 545, sub autumnum: eoque moueor, quod eiusmodi , sic enim edictum inscribitur in Greco, hinc quidem edita sit, antequam uigilius Roma proficisceretur, inde uero Pelagii Constantinopoli discessum  secuta sit; nam uigilius a Belisario in urbem regiam ire coactus est, postquam diu Iustiniano assentiri constanter abnuit; et Pelagius, qua pollebat apud imperatorem gratia, sibi presenti non siuisset tam contumeliose illudi ab emulis uindicte auidis.

Cum ergo uigilius Roma egressus sit ann. 546, die 22 Nouembris, Pelagius Romam reuerterit ann. 545, fluxeritque ab accepto Rome edicto ad profectionem usque uigilii non exiguum tempus, quo nempe Pelagius, et Ferrandum in Africa positum de questionibus consuluit, et a Ferrando post longam taciturnitatem responsum accepit, necesse est fateri edictum a Iustiniano publicatum esse ann. 545, circa autumnum.

uerum ut hec ratio planior fiat, probanda sunt sigillatim duo, quibus conficitur, uigilium nempe Roma excessisse ann. 546, sub finem Nouembris; et inter acceptum Rome edictum ac uigilii profectionem  non exiguum temporis spatium, uelut quindecim mensium, intercessisse.

Id conficio primum, quia hec est de excessu uigilii ex urbe Roma ueterum recentiorumque doctrina prestantium sententia, que in Auctario Marcellini sic legitur: »Indictione IX post consulatum Basilii, anno 5, uigilius papa, LIX ab apostolo Petro, euocatus ab imperatore Roma egreditur, et in Siciliam uenit. Postconsulatus nota annum Christi 546 designat, ut ex fastis apertum est.

Auctarii scriptori consentit Anastasius, qui addit preterea mensem et diem, nempe X calendas Decembris, id est, diem uigesimum secundum Nouembris.

Utrumque sequuntur communiter magni nominis uiri, Baronius, Sirmondus, Holstenius, aliique plurimi, ut hec sententia censeri merito possit eruditorum consensio.

Ipsam tamen nuperus quidam dissertator se approbare negat, causasque, propter quas tantis se  uiris unus opponat, duas profert, totidemque pro se testes adducit.

Prima ratio sic habet. uigilius, ut est constans. omnium opinio, ingressus est Constantinopolim ann. 547, die 25 Ianuarii: uidetur autem, inquit dissertator, diu in Sicilia substitisse, quippe cum in ea, et ordinationes fecerit, et susceperit legationes, et frumenta collegerit, queis Rome egestatem leuaret. Cum ergo ad ea prestanda non suffecerit spatium unius mensis et paucorum dierum, quos tantum in Sicilia egisset, si modo egressus Roma dicitur, quo tempore uolunt scriptores uniuersi, egressus dici debet longo ante tempore, quanto nimirum opus fuit ad ea que effecta sunt commode exsequenda.

Ratio altera. Italie clerici epistolam anno, ut ipse quidem dissertator credit, 551, ad legatos regis Galliarum Constantinopolim proficiscentes dederunt, in qua scribunt uigilium ante sex annos Roma discessisse:  scribit et ipse uigilius in encyclica, quam anno 552 uniuerse Ecclesie direxit, se ante septem annos de ciuitate sua egressum. Utrumque uero stare non potest, si anno 546 pontifex egressus Roma dicatur; potest, si ann. 545, sic enim ab ann. 551 sexennium; a 552 septennium numerabitur.

Testes duo, quos adducit, sunt Sigonius et uictor Tunonensis: pontificem ille ann. 145 egressum, iste anno post consulatum Basilii 4, euocatum a Iustiniano tradit.

Isthec argumenta paria non sunt auctoritati, non dicam omnium scriptorum quos in contrarium laudaui, sed ne unius quidem, uelut Holstenii, adeo leuia sunt et pene futilia.

Atque ut a testibus examinis initium fiat, nullus uideo qua ratione possit a cordato uiro proferri ad faciendam fidem, locus uictoris, qui sic se habet: Post consulatum Basilii u. c. anno 4, Iustinianus imperator, Acephalorum subreptionibus instigatus, uigilium Romanum episcopum subtiliter compellit,  ut ad urbem regiam properaret, et sub specie congregationis eorum qui ab Ecclesie sunt societate diuisi tria capitula condemnaret.« Aperte enim uitiosus est, ex quo nempe sequitur ut Roma uigilius excessisse dicatur ann. 544; nam si more uictoris anni post consulatum Basilii numerentur, qui Christi est 544, quartus est post consulatum: deinde adducta uerba, non meram per litteras euocationem significant, quod dissertator fingit; sed ipsam per Belisarium expulsionem, de qua clerus Italie queritur.

Atqui istum in annum coniicere egressionem uigilii, neque per historiam licet, ut mox planum erit; neque ipse dederit dissertator, modo constanter loqui aliquando uelit. Si enim id dederit, cogetur continuo in unius anni 543 parte posteriore collocare tria, que nemo prudens non uidet ordinationem nimirum Zoili, et utrumque Iustiniani edictum, siue quo Origeniste, siue quo tria capitula damnantur.

 Excepit enim ordinationem Zoili Gaze peractam mense Iulio diuturna Pelagii, Gaza Palestine Constantinopolim redeuntis, uia; uiam, oblatio facta imperatori excerptorum a monachis Pelagii comitibus; oblationem, maturum, quo se iactat imperator, excerptorum examen; examen, deliberata, diu obnitente Theodoro, edicti aduersus Origenistas compositio, missioque ad patriarchas: missionem, responsio uigilii Roma rescribentis; responsionem, pontificis concilium Menne, in quo episcopi in urbe regia reperti edicto subscripserunt; subscriptionem, elucubratus a Iustiniano liber aduersus Acephalos; librum, artes aulice, quibus illusa est a Theodoro, conuersaque in contrariam partem imperatoris boni simplicitas; illusionem, edictum aduersus tria capitula: hec uero tot et tanta, qui fieri posse mensibus sex dicere ausit, ne illum ego plus quam audacem confidenter dico.

Nullum igitur est Tunonensis testimonium, siue  quia non affertur bona fide, sed peruerso sensu a dissertatore, siue quod per errorem dictum sit a uictore ipso.

Iam uero testis alter Sigonius, quas aduersum se exceptiones patitur? Primum nouus homo est, qui cum agitur de rebus longe remotis, non plus fidei meretur quam quantum potest, uel mutuari a testimonio ueterum, uel obtinere ratiocinio; nullum tamen testimonium adducit, uel ad marginem; nullo ratiocinio utitur, sed dictat tantum: deinde difficile est uidere quomodo dissertatorem suo illo testimonio adiuuet; nam eo loci de tempore quo egressus est Roma uigilius nichil speciatim et expresse dicit, sed in annum 545 egressionem hanc, ut alia plurima, que apertum est alio tempore contigisse, quasi per saturam, confuse coniicit.

Narrat scilicet ad eum ipsum annum Eustochii Hierosolymitani legationem ad imperatorem, qua functi sunt Rufus et Conon abbates; damnationem  Origenis, et ab imperatore editam, et ab omnibus patriarchis subscriptam; scriptum a Iustiniano contra Acephalos librum; edictum aduersus tria capitula publicatum; res cum Afris Constantinopoli in causa trium capitum gestas; Romanorum de uigilio apud imperatorem querelas; uigilii uiolentam ex Italia exportationem; ordinationes Catane ab eodem uigilio celebratas; ingressum pontificis in urbem regiam, in uigiliis dominice Natiuitatis. Quibus narratis, id addit, unde hec omnia ostendat se ad annum 545 referre: »Postero autem anno sollicitatus iterum ab Augustis, ut Anthimum restitueret,« etc.

Hec autem omnia, que temere Sigonius in unum eumdemque annum congerit, procul a uero abesse, et dissertator ipse facile consentiet, et euidens ratio demonstrat. Nam primo confunduntur synodi u tempora cum temporibus damnati primum a Iustiniano Origenis, qui intolerabilis plurium annorum .

 Dicitur deinde Eustochius Origenis damnationem ope Pelagii promouisse: atqui nemo nescit quo tempore Pelagius damnationem Origenis procurauit, Eustochium non fuisse Hierosolymorum episcopum, sed Petrum, cui successit Martyrius, quo post aliquot annos deposito, Eustochius, exiguo admodum tempore ante synodum u, Hierosolymitanam Ecclesiam regendam suscepit.

Dicuntur tertio missi e Palestina Constantinopolim Rufus et Conon abbates, qui ope Pelagii excerpta ex libris Origenis capita proscribi a Iustiniano peterent. uerumtamen, qui ex Palestina monachi cum Pelagio uenerunt ad comitatum, fuerunt, teste Euagrio, Eulogius, Conon, Cyriacus et Pancratius.

Dicitur postea eodem anno ab imperatore, et damnatus Origenes, et exceptus Constantinopoli uigilius, quo nichil absurdius, uel ipso dissertatore fatente, fingi potest.

Quid plura producam que Sigonii fidem eleuent,  quam nemo scriptor hac in parte adhibuerit, si uel prima historie elementa sciuerit, uel scientibus scribere uoluerit?

Nihilo plus adiumenti potest ab epistola clericorum Italie quam a Sigonii testimonio exspectari; non quod non habeat epistola longe plus auctoritatis quam Sigonius, aut etiam uictor, sed quia non bona fide affertur; cum enim Italie clerici de ingressu uigilii in urbem regiam loquantur, locuti finguntur de egressu ex urbe Roma, quasi alter ab altero nichil admodum disteterit; dissertator ipse inter utrumque ponit annum unum, aut etiam biennium. Considera, lector erudite, paulo attentius clericorum scribentium uerba, et inde estima cuiusmodi sit ea pro se laudare: »Audientes uestram gloriam ad regiam urbem in legationem esse directam, cognoscentes etiam per aliquos, qui se uestri notitiam habere dixerunt, famam et sapientiam uestram, hec uobis de multis, que acta sunt, pauca ad instructionem quacunque occasione transferenda transmisimus: per  que cognoscatis persecutiones et uiolentias quas illic sacerdotes catholici, et quicunque ecclesiasticas regulas seruare uoluerint, patiuntur; ueniens enim ibi ante sex annos istos beatissimus papa uigilius, magis autem, ut quod uerius est dicatur, prope uiolenter deductus, ceperunt ibi ipsum exspectare,« etc.

uigilii uerba maiori quidem fide adducuntur, non tamen maiore pondere. Quod enim ann. 552 pertesus calamitatum pontifex referendum mandat Iustiniano tyrannidem exercenti: »Nos ad pietatem tuam festinantes ante septem annos de ciuitate nostra sic egressi sumus, ut nulla haberemus priuata negotia;« perinde est ac si diceret: Septimus est annus ex quo ciuitate nostra sic egressi sumus, etc. Solent enim qui suas queruntur diuturnas esse erumnas, annos quibus afflicti sunt uel exigua ex parte numerare, ut uel ipsi norunt de schola pueri.

 Sed quamuis hec interpretandi causa deforet, sua tamen uigilius loquendi ratione locum exponeret, nam sex post lineas de mensibus eodem quo de annis modo loquitur: non integri sex fluxerant a damnatione Theodori usque ad nonas Februarii, quibus scribit encyclicam, ait tamen: »Ante sex menses a nobis inter alios communione sacra priuatus est  et ab episcopatu pro sua prauitate depositus;« dixerat antea, unde tempus damnati Theodori innotescat: »Ea enim, que uerbo de memorata excommunicatione cunctis episcopis, presbyteris et diaconibus aliisque clericis, uoce publica dixeramus, postea etiam die XIX calendarum Septembrium nuper preteritarum in beati Petri basilica in Hormisda scripto firmauimus. In quo etiam illum qui sub habitu episcopali lupi rapacis dominico gregi tetendit insidias, et assumens totius ducatum scandali, uniuersalem Dei perturbauit ac perturbat Ecclesiam, de episcopatus ordine deponentes damnauimus.«

 Quod porro causatur dissertator, substitisse uigilium in Sicilia ut per otium posset ordinationes facere, excipere legationes, agitare consilia de loco synodi, frumenta colligere, Romamque transmittere, quasi ad id satis temporis non habuerit, si dicitur, et egressus Roma ann. 546, die 22 Nouembris, et Constantinopolim ingressus anno consequente, die 25 Ianuarii, non uideo quid momenti habeat.

Nam Italia exiguo freto distat a Sicilia, mense Decembri fieri ordinationes solite sunt, ad frumenta laborantibus fame deportanda e propinquo sufficit, opinor, mensis unus: poterant facile, cum iamdudum increbuisset fama de profectione pontificis futura, moraque aliqua in Sicilia nectenda, Constantinopoli in Siciliam conuenire ad condictum tempus Datius Mediolanensis, legatique Zoili in comitatu existentis; poterant et ex Africe Sardinieque uicinis locis episcopi morantem in Sicilia inuisere; poterant  denique ex Sicilia semel atque iterum littere Constantinopolim mitti, ac inde recipi.

Iam uero si Roma profectus est uigilius anno 546, die 22 Nouembris, ut auctoritate ueterum confectum est; si pariter annus integer et aliquot etiam menses abierunt dum summus pontifex edictum Iustiniani approbare renuit, dum imperator et pontifex mutuis litteris de synodi indictione pene litigant, dum Ferrandus Carthaginensis diaconus Roma consulitur per Anatolium et Pelagium Ecclesie Romane diaconos quid de negotio sentiret, dum Ferrandus ipse post longam taciturnitatem respondet, dum Iustinianus indignatus pontificis obnitentis constantiam, Constantinopolim uocat ex orbe toto concilium, dum de concilii loco non conuenitur Constantinopoli et Rome, dum hinc et inde intercurrunt littere pugnantium rationum plene, dum more nectuntur a Romanis clericis, ne preter consuetudinem caput Ecclesie cogatur eo conuenire, ubi seruiret magis quam pro dignitate presideret; si,  inquam, annus integer et aliquot etiam menses abierunt dum hec geruntur, fatendum omnino est edictum aduersus tria capitula prodiisse ann. 545, circa autumnum, quo fere tempore Pelagius, apud imperatorem gratiosissimus, locum apocrisiarii sedis apostolice Stephano diacono cessit, Romamque rediit Orientalibus donis diues, quibus Romanos iuuit, et ad resistendum Totile accendit; rediit enim nobilis ille diaconus, et antequam Totilas ad Urbem accederet, quo Iustiniani res inclinatas in Italia erigeret qua posset, et, ut par est credere, priusquam edictum publicaretur, ne Auguste ac Theodori consilia, sua apud principem potentia, confringeret.

Publicatum est igitur edictum primum aduersus tria capitula, anno 545 inclinante. Tradit uero Facundus Orientalis imperii patriarchas quatuor ipsum approbasse, sed egre, propter concilii Chalcedonensis reuerentiam, cum metu quasi colluctantem:  uicis tamen officii conscientiam cupido retinende dignitatis, cuius dispendium a comminante principe ignaui presules humiliter metuebant. Erant uero tanto terribiliores Iustiniani mine, quanto solerent ea tempestate facilius a principibus, uel ipsi maiorum sedium antistites, deiici. Recens exemplum urgebat acriter, siquidem Mennas in locum Anthimi, Zoilus in sedem Pauli depositi suffectus fuerat.

Iuuat Facundum super ea re suis uerbis loquentem audire: »Illud est insuetum, illud mirabile, illud in quo magna uis ueritatis apparet, quod ipsos quoque presumptores internis conscientie stimulis fateri cegit, ad destructionem synodi Chalcedonensis hec fuisse composita: nam primus confirmator eorum Mennas Constantinopolitanus episcopus, cum adhuc cunctaretur scripto, sicut preceptum fuerat, eis prebere consensum, contra synodum Chalcedonensem fieri protestatus est: sed et posteaquam consensit a predicto uenerabilis memorie Stephano Ecclesie Romane diacono et apocrisiario conuentus,  cur priori sententie sue contrarius acquieuisset iis que ante culpauerat, et de quibus se nichil acturum sine apostolica sede promiserat, sub ea se conditione cessisse, et iuratum sibi fuisse, respondit quod chirographum suum reciperet, si hec Romanus episcopus non probaret.« Et postea: »Zoilus quoque Alexandrine urbis antistes, cum Romanum episcopum uenire cognosceret, obuiam illi ad Siciliam misit conquerens necessitate se ad ipsius decreti affirmationem fuisse compulsum: quod hic ei, postquam uenit, idem Romanus episcopus in facie palam, nobis quoque inter alios presentibus, exprobrauit: necnon et Effremius Antiochenus, cum primum ei mandaretur ut hoc etiam ipse rescribendo mandaret, consentire noluit. At postquam ei denuntiatum est quod excludendus esset, nisi faceret, sui potius honoris quam ueritatis dilector inuentus est. Quid etiam Petrus Hierosolymitanus? nonne publica notitia refert quoniam, conueniente ad se  multitudine monachorum, iuratus pronuntiauit quod si quis eidem decreto nouitio consentiret, contra Chalcedonense concilium faceret? nec tamen se ab eius consensione suspendit.«

Illud porro edictum, quod primum dixi, quodque anno 545 inclinante missum est ad orbis totius antistites, ab eo differt quod anno 551 in Ecclesia Constantinopolitana aliisque in locis a Theodoro Cappadoce propositum est; que enim in illo fuisse tradit Facundus, in isto reperire non est.

Suis in sedibus singulos primates, propriisque, ut par est credere propter rei momentum, in synodis edicto consensisse testis est imperator in sacra ad synodi u Patres: »Primum quidem in uestris uos degentes Ecclesiis interrogauimus de predictis impiis tribus capitulis, et uestram nobis uoluntatem manifestam fecistis, pro qua e comprobauimus uos, quod indubitanter et cum omni alacritate rectam fidem confessi estis, et impiam condemnastis,« etc.

Non erat tamen in sua Ecclesia Zoilus tunc temporis,  sed Constantinopoli: certe ibi erat breui post istam consensionem tempore, quo nempe uigilius in urbem regiam uenit, sed Petrum Hierosolymis exstitisse, cum consensit, innuit Facundus.



CAPUT Iu. De concilio Constantinopoli habito a Menna in causa trium capitulorum.

Mennam, accepto Iustiniani edicto, concilium habuisse, nemini, opinor, dubium est. Id enim quatuor hec suadent, exemplum cause Origeniane, Facundi testimonium, ipsiusmet uigilii pape auctoritas, et Iustiniani sacra ad huiusce concilii Patres directa.

Nam primo cum Mennas Origenis damnationem non priuatim approbauerit, sed publice in concilio, par est credere Augustam Theodorumque Cappadocem,  memores iniurie sibi facte, eo usque indulsisse ire, ut factum sibi satis non ducerent: sin minus adegissent Mennam, qua Origenem frequentia et quasi pompa damnasset, eadem Theodorum Mopsuestie Theodoretumque et Ibam anathemate ferire.

Deinde Facundus, cum de concilio septuaginta episcoporum a uigilio Constantinopoli habito agit, mentionem facit »illorum qui ante subscripserant,« utique in concilio Menne, ad quem episcoposque simul collectos ex itinere uigilius scripserat, interminatus, ni sententiam reuocarent, eam excommunicationis penam qua Constantinopolim ingressus propositi tenaces perculit.

Rem omnino conficit imperatoris sacra ad episcopos congregatos, de qua mox sermo erit. Ad hoc concilium Mennas, et suos, cum tempus esset solemne, et repertos in urbe regia episcopos procul dubio uocauit, eiusdem modi quippe uiros ad concilium aduersus Origenem, cui par istud fuit, cogendos  imperator iusserat.

Qui numerus episcoporum fuerit, incertum est: non mediocrem fuisse probat, partim conditio temporum, quibus aulam plurimi, deserto grege, frequentabant; partim cause momentum, que orbem commouebat; partim denique Iustiniani, uel Auguste potius, uesana affectio, cui seruire necessitas magis quam libido uidebatur.

De tempore ex adiunctis reliquis coniicere non improbabiliter licet; nam si edictum imperator emisit anno 545, circiter autumnum, non incredibile uidebitur cuipiam quod Mennas aliique episcopi, siue qui ex prouincia de more conuenerant ad autumni synodum, siue qui priuatas ob rationes in urbe regia uersabantur, tunc temporis Iustiniano paruerint edicti subscriptionem iubenti.

uerum non nemo credibilius forsan putauerit factum id in ea synodo que quadragesimam precederet, postquam scilicet renuntiatum esset Constantinopoli  de difficultate quam summus pontifex, causatus Chalcedonensis concilii iniuriam, afferret; ideoque synodum, cum subscriberet, eam apposuisse cautionem, si summus pontifex probaret, nichilque detrimenti Chalcedonense concilium pateretur.

Sed longe probabilius iudico, quod alter forsan audentior certum dixerit, concilium istud habitum fuisse sub finem autumni anni 546; nam procrastinauit diu Mennas, morasque traxit, quas proculdubio longissimas excogitabat animus impatiens seruire emuli Theodori uoluntatibus, nec erat morarum inanis ratio: aiebat enim se in causa fidei exspectare prime sedis iudicium, nec adhuc sibi satis, ut nec orbi reliquo, perspectum esse qua ratione possent tria capitula damnari »sine preiudicio Chalcedonensis concilii.«

His et aliis, que Facundus innuit, eludebat ardorem Theodori potentia Auguste abutentis ad explendam uindicte libidinem, potuitque declinare  diu, donec renuntiatum est Constantinopoli de profectione uigilii propediem futura: tunc enim compulsus est obsequi principis uoluntati; siquidem imminebat depositionis periculum, illudque tanto certius, quanto ardentius Augusta, occasionem irati principis nacta, moliebatur Anthimum in suam sedem restituere.

Mennas igitur cum sua synodo cessit tandem imperialibus minis, edictumque subscripsit, hac nichilominus cautione, ut si factum summus pontifex improbaret, scriptum redderetur, et in integro res esset: quanquam hec cautio sedis apostolice apocrisiarium non impediuit quominus iniuriam sedi apostolice a preuertentibus episcopis illatam ecclesiastico more uindicaret.

Successerat Pelagio in munus apocrisiarii Stephanus Ecclesie Romane diaconus. Ille cum retinere non posset amplius in officio Constantinopolitanum  presulem aliosque, se, ut loquitur Facundus, a communione Menne suspendit, suoque exemplo pluribus, ut idem auderent, animos fecit. Episcopi certe in synodum collecti, sin minus omnes, saltem magnam partem, »cum scribere compellerentur , palam reclamauerunt contra magnam synodum fieri, et post subscriptionem memoratam Stephano Romano diacono libellos dederunt, sedi apostolice transmittendos, confitentes in eis quod a Constantinopolitano episcopo coacti subscriberent.«

Didicit in Sicilia pontifex, partim a Datio Mediolanensi obuiam appulso, partim ex litteris Stephani, factum Menne, tulitque tanto egrius, quanto indignius erat abiectiusque a presule, qui suum olim thronum beneficio sedis apostolice obtinuerat, imperatoris minas summi pontificis reuerentie preferri. Quare, nulla ratione habita cautionis, ulciscendum putauit, monitione tamen prius per litteras ex  itinere facta, missisque ad imperatorem legatis qui efficere conarentur ut presul penitentia, imperator rescissione facti, ultionem preuerterent.

Rem narrat Facundus imperatorem alloquens, lib. Iu, cap. 3: »Hoc est autem mirabile, ut, postquam horum condemnationem fecerunt, dicerent quod Ecclesiam Romanam consulerent, et sententiam uigilii eius presulis exspectarent: cui, quantum ad illos attinet, non permiserunt censere quod senserit, ante statuentes ut si quis Theodorum Mopsuestie cum suis dogmatibus et epistolam uenerabilis Ibe non anathematizat, fiat anathema. Sed ecce iam ueniens ex itinere quod ei uidebatur edixit, et facti huius auctori correctionem tumultuarie sue transgressionis indixit; et nisi citius quod male factum est auferatur, etiam uindicaturum se esse predixit, protestans et dicens cum Apostolo: Ne forte, cum uenero, non quales uolo inueniam uos, et ego inueniar a uobis qualem me non uultis: propter quod et de uestra clementia summis  precibus summoque adnisu per suos legatos petiit, sicut eum uenientem diuerse prouincie contestate sunt, ne patiamini stare quod factum est.«

Narrat pariter ipse uigilius in epistola ad Mennam ex itinere scripta, quam legere est apud Facundum in libro aduersus Mocianum: »Quando nobis, inquit pontifex, non sit incognitum, quia diaconus Stephanus, tunc responsalis nostre, cui per Dei gratiam presidemus Ecclesie, cum plurimis Christianis quandiu uixit a tua se communione suspenderit, et in Siciliensi insula constituti, fratre et cepiscopo nostro Datio referente, didicimus, quod et ipse et alii consacerdotes nostri, et multi filii Ecclesie Christiane a tua se nichilominus communione subtraxerint; et dum causas exorti quereremus scandali, antedictus frater et cepiscopus noster respondit, hoc fraternitatis tue fecisse personam, quod a nullo decessorum tuorum decessorumque nostrorum temporibus qualibet fuisset ratione commissum,« etc.  Ut nempe non exspectato sedis apostolice iudicio, uel fidei causa agitaretur, uel generalis synodi sententia retractaretur.

Quod comminatus fuerat de uia pontifex, id eum statim atque Constantinopolim uenit, aduersus Mennam aliosque episcopos non resipiscentes prestitisse tradit Facundus libro mox citato, propter »quod et illos, qui talibus communicauerant, ueniens in regiam ciuitatem a communione suspendit.« Ea suspensio trimestre spatium tenuit, donec aule precibus soluta est.

Ex his porro, que ex Facundo relata sunt, liquido patet eo tempore quo dixi habitum fuisse a Menna concilium; quomodo enim pontifex iram alioquin iustissimam tandiu retinuisset? quomodo animi sui sensum in uia tantummodo prodidisset? quomodo, si Rome positus uim episcopis ab imperatore illatam, meticulosorumque presulum ignauam seruitutem resciuisset, eiusdem uiolentie metu non se prudens  continuisset Italie finibus? Nam quod excipere posset quispiam non uenisse uigilium ad imperatorem, sed ui deportatum, momenti nichil habet; siquidem quod acceptum est ex Anastasii relatione, de uigilio ex ede sancte Cecilie a Belisarii satellitibus abrepto et in nauem iniecto, mera fabula eruditis plurimis uidetur; ab eo certe debet reiici qui moram uigilii in Sicilia facit annuam, aut etiam, si Deo placet, biennem.

De actis concilii supersunt tria tantum, quod quidem sciam, sacra imperatoris ad Patres, Patrum compendiosa responsio ad sacram, et anathematismus aduersus Theodorum et Ibam. Anathematismus legitur apud Facundum, lib. Iu, cap. ult. Sacra et responsio Grece ac Latine subiuncta est synodi u actis, qualia nunc habentur.

Miror uero ambas illas, sacram dico et responsionem, uisas hominibus quibusdam ad synodum u pertinere: nam etsi habet sacra hec nonnichil cognationis  cum alia, quam constat collatione 1 synodi u prelectam, mirum tamen quantum in pluribus differt, idque nemo, qui legerit, non animaduertet.

Obseruandum porro, sacre, de qua loquimur, insertum esse fragmentum ex libro apologetico Cyrilli ad Theodosium imperatorem, implet illud mediam sacre partem, tamque parum apte appositum est, ut mirabile sit a curiosis non fuisse contemptum: illud ego detrahendum putaui, dum hic exhibetur sacra cum responsione synodica, uelut actorum quedam reliquie, ad quas opere pretium est postea nonnulla animaduertere.

IUSTINIANI IMPERATORIS EPISTOLA AD SANCTAM SYNODUM DE THEODORO MOPSUESTENO ET RELIQUIS.

»Semper quidem studium fuit orthodoxis et piis imperatoribus patribus nostris pro tempore exortas hereses per congregationem religiosissimorum sacerdotum amputare, et recta fide sincere predicata, in pace sanctam Dei Ecclesiam custodire.

 Quapropter et Constantinus Magnus Ario blasphemante et dicente Filium non esse consubstantialem Deo et Patri, sed creaturam, et ex non exstantibus factum esse, congregauit Nicee trecentos decem et octo Patres; et cum ipse concilio interfuisset, damnato et anathematizato Ario, rectam fidem confirmare studuit: per quam diuini illi Patres confitentes Filium consubstantialem esse Deo et Patri, non uero creaturam, et ex non exstantibus factum, usque ad hodiernum diem canitur.

Theodosius autem Senior, Macedonio negante deitatem sancti Spiritus, et Apollinario eius discipulo blasphemante incarnati Dei uerbi dispensationem, et dicente Dei uerbum non assumpsisse mentem humanam, sed carni animam irrationalem habenti fuisse unitum, congregatis in Constantinopolitana urbe centum quinquaginta Patribus, ac ipse particeps concilii effectus, damnatis et anathemate perculsis predictis hereticis, una cum impiis eorum dogmatibus ac sectatoribus, curam adhibuit ut  recta fides predicaretur.

Theodosius uero Iunior, impio Nestorio dicente alium esse Deum uerbum, et alium Christum; ac uerbum quidem natura esse Filium Dei et Patris, Christum uero tantum ex gratia Filium impie introducente, et sanctam Mariam Dei genitricem esse negante; congregauit Ephesinam synodum I ducentorum sanctorum Patrum, et directis principibus qui deberent concilio interesse, iussit et ipsum Nestorium adesse; et iudicium de eo fieri, diligentique examinatione facta, damnarunt et anathematizarunt Nestorium una cum sectatoribus eius.

His autem ita subsecutis, cum insurrexissent contra sanctissimum Cyrillum sectatores impii Nestorii, conati sunt, quantum in ipsis fuit, rescindere sententiam contra Nestorium latam. Sed Theodosius imperator defendens ea que ita recte contra Nestorium et impia eius dogmata fuerant iudicata, damnationis  sententiam in eum factam ratam haberi curauit.

Post hec autem Cyrillo mortuo, emersit monachus quidam et archimandrita, nomine Eutyches. Hic non exiguam populi partem sibi adiunxit, Nestorii sectam et impium eius dogma approbans, ac dicens carnem Domini non esse consubstantialem nobis; et rursum quidem, non multo post, diabolica manu preualente, aliud Ephesi concilium latronum et nequaquam sanctum cogitur, misso ad id etiam Flauiano Constantinopolitano, cum penes Dioscorum Alexandrie episcopum summa rerum ibi esset: diuinus autem Flauianus defendens orthodoxam fidem, occiditur, Ephesine uero synodo I auctoritas abrogatur, subscribentibus quibusdam episcopis lethali ui compulsis, inter quos fuit etiam Basilius Seleucie episcopus.

Hinc cum publice docerentur Nestorii, Dioscori et Eutychis perniciosa dogmata, magnique presertim in Oriente existerent tumultus, occisi sunt Proterius  sacerdos magnus et alii plurimi. Eo rerum statu Marcianus diuinitus creatur imperator, qui coacto Chalcedone sexcentorum triginta Patrum concilio, presentibus Dioscoro et Eutyche, in eo una cum ipsis interfuit, ibique damnantur quidem Dioscorus et Eutyches, et iterum Nestorius anathematizatur. Theodoretus autem, Ibas et Basilius Seleucie episcopus recepti sunt, cum tamen priori concilio subscripsissent, et ita abolitis predatorie synodi actis et damnatis, concordia a sanctis Patribus inter omnes conciliata est.

His quatuor conciliis sic actis et confirmatis, et auctoritatem in Ecclesia Dei obtinentibus, Nestorii sequaces denuo suam heresim confirmare studuerunt, opera Theodori Mopsuesteni, qui multo peiora quam Nestorius eius discipulus blasphemauit.

Nos igitur sequentes sanctos Patres nostros, et uolentes rectam fidem sine ulla macula conseruare, hortamur uos ut huius quoque blasphemias examinantes,  de eo et sectatoribus eius sententiam feratis: nam preter innumera alia que impie in Christum Deum nostrum maledicta euomuit, id quoque protulit, alium esse Deum uerbum, alium Christum, qui animi perturbationibus et carnis cupiditatibus molestiam ipsi exhibentibus, paulatim a deterioribus desistens, factorum profectu in melius euaserit, inculpataque optime uite ratione usus sit. Qui, ut purus homo, in nomine Patris et Filii et Spiritus sancti baptizatus, per baptismum gratiam Spiritus sancti consecutus, adoptione sit dignatus: et ad similitudinem regie maiestatis Christus in persona uerbi Dei adoratus, post resurrectionem animo constanti et peccatorum uacuo fuerit. Preterea pronuntiauit eam fuisse uerbi cum Christo unitionem, que est ab Apostolo dicta uiri cum muliere: Et erunt duo in una carne .

Ad hec uos hortor, ut ea etiam examinetis que a Theodoreto et Iba male scripta sunt contra Ephesinum  sanctum concilium I, contraque eos eodem modo sententiam feratis.«

Obserua primo quod dicitur, »Eutychem sectam Nestorii et impium eius dogma approbasse, cum diceret carnem non esse consubstantialem nobis.« Id enim uerum eatenus tantum est, quatenus utraque heresis in eo conueniebat, quod negaret beatam uirginem esse proprie , factamque ullam ueram uerbi incarnationem: altera tamen alteram proferebat negandi causam: illa enim naturarum , ista carnis Christi consubstantialitatem reiiciebat.

Obserua deinde hec uerba: »Cum publice docerentur Nestorii, Dioscori, et Eutychis perniciosa dogmata, magnique presertim in Oriente existerent tumultus, occisi sunt Proterius sacerdos magnus, et alii plurimi. Eo rerum statu Marcianus diuinitus creatur imperator,« etc. Nam intolerabilem continent , siquidem Proterius occisus est a  Dioscoritis Alexandrie, post mortem Marciani. uide Liberatum in Breuiario, cap. 14.

Obserua pariter ista: »Marcianus, coacto Chalcedone concilio sexcentorum triginta Patrum, presentibus Dioscoro et Eutyche, interfuit. uehementer allucinatur imperator theologus; neque enim Entyches adfuit concilio, sed ante fuerat in exsilium eiectus. uide acta concilii.

Obserua quarto, ubi dicuntur Theodoretus, Ibas et Basilius Seleucie episcopus recepti esse, cum tamen priori concilio subscripsissent,« aberrasse interpretem: Greca enim hec, , debuerunt ita reddi, susceperunt uero Theodoretum, Ibam et Basilium Seleucie, postquam subscripsissent, definitioni nempe concilii Chalcedonensis et Leonis tomo. uide acta concilii Chalcedonensis.

Obserua denique annorum quindecim: »His quatuor conciliis sic actis et confirmatis, et auctoritatem in Ecclesia Dei obtinentibus,  Nestorii sequaces denuo suam heresim confirmare studuerunt opera Theodori Mopsuesteni, qui multo peiora quam Nestorius eius discipulus delirauit.« Memoria Iustinianum defecit: nam annis saltem quindecim, antequam concilium Chalcedonense haberetur, excerpta ex libris Theodori pro Nestorii libris, imperiali precepto combustis, in uulgus sparsa sunt: quod aperte constat ex litteris Cyrilli, Procli et Ioannis Antiocheni.

Tam absurda porro tamque imperita quis eruditus putet esse hominis qui scriptor insignis sapientissimusque merito predicetur? quis non credat potius illius esse qui si suapte industria typum composuit, non minus sit quam Iustinus? si aliena opera usus sit, sibique supponi fetus siuerit tam fedos, ab Halloixio iure dictus sit rudis et illitteratus, siquidem pre inscitia discernere non ualuit que adoptaret cum laude.

Ad eiusmodi epistolam respondit synodus, postquam  ad se transmissa ex Theodori libris excerpta rursum sollicite peruidit: »Chalcedonense sacrum concilium Theodoretum et Ibam grauiter uerbis insectatum non alia conditione in gratiam recepit, quam ut prius sua damnarent mala scripta et Theodorum ac Nestorium.

Nos autem, preter reliquos omnes hereticos a dictis quatuor sanctis conciliis damnatos, atque Ecclesia exclusos, damnamus etiam atque proscribimus Theodorum, qui fuit Mopsuestie episcopus, eiusque impios libros, necnon ea que Theodoretus male scripsit contra ueram fidem et duodecim sancti Cyrilli capita, ac sanctam Ephesinam synodum I, et pro defensione Theodori ac Nestorii.

Preterea damnamus etiam epistolam quam Ibas fertur scripsisse ad Marim Persam, que negat uerbum Dei ex sancta uirgine deipara Maria incarnatum hominem esse factum, et diuum Cyrillum pro heretico traducit: ac primam quidem Ephesinam sacram synodum reprehendit, ut que incognita causa  Nestorium damnauerit, duodecim autem capitula sancti Cyrilli conspuit, Nestorio uero et Theodoro, eorumque impiis scriptis et opinionibus patrocinatur.

Quapropter effrenes hereticorum istorum linguas impiissimaque scripta, ipsosque ad extremum in falsis suis opinionibus ac malitia perseuerantes, optimo iure patri mendaciorum diabolo annumerantes, dicemus: uadite in lumine ignis uestri, et in flamma quam concepistis .«

Fallit Cappadox , fallit, inquam, cum maligne scribit Theodoretum et Ibam non alia conditione receptos Chalcedone, quam ut prius sua damnarent mala scripta, et Theodorum ac Nestorium: nam nec actione 8, in qua Theodoreti causa disceptata est, neque 9 et 10, in qua actum de Iba, uerbum ullum factum est, aut de scriptis Theodoreti,  aut de Theodoro. Epistola uero Ibe, sin minus cum laude, saltem sine improbatione, uel synodi uel Ibe, lecta est: egebat tamen hoc mendacio Cappadox, ut facilius presules induceret ad id damnandum, quod Theodoretus ipse Ibasque prius in Chalcedonensi concilio damnassent.

Neque uero istud unum commentus est, sed alia longe plura, ut nauiter mentiri proprius ipsius character uideri possit, et non argutius quam uerius Halloixius scripserit, Iustiniani epistolam de tribus capitulis a Theodoro quidem fabricatam, sed a patre mendacii, qua parte historiam spectat, dictatam.

Habet tamen obseruatione dignum id ueri, tum epistola Iustiniani, tum hec synodica responsio, quod Theodoretus »male scripserit contra ueram fidem, et duodecim sancti Cyrilli capita, ac primam sanctam Ephesinam synodum, et pro defensione Theodori ac Nestorii.« Quibus uerbis indicantur scripta tria, ex quibus primum solum uulgo notum est; alia duo, si tamen duo, hactenus ignota;  utriusque nos exiguam partem edemus in auctario Theodoreti, quod propediem prelo committetur.



CAPUT u. An damnatus sit reipsa Origenes in synodo u.

De damnatione Origenis in synodo u non una est eademque omnium scriptorum sententia. Sunt qui damnatum omnino negent, ut Halloixius; sunt qui fateantur: sed fatentium alii incognita causa, alii cognita, iudicatum aiunt. Qui cognita, rursum in duas partes scinduntur, prout nempe cognitionem habitam esse uolunt, aut antequam ageretur de tribus capitulis, ut dissertator; aut postquam actum est, ut illustrissimus Marca.

Ex hoc opinionum conflictu tres questiones oriuntur, an reuera damnatus sit Origenes in synodo u, an institutum in eadem synodo de causa iudicium?  quo tempore institutum sit? quanquam postremum istud non operose soluitur, si alie due questiones, ut par est, agitate fuerint; ille autem uix separatim, coniunctim facile solui possunt.


§I. Quid Halloixius nuper de questione senserit.

Scripsit opus non ita pridem Halloixius, cui nomen fecit: Origenes defensus, librisque quatuor absoluit. Premisit omnibus testimonia Patrum quibus non tam Origenes laudatur, quam accusaturis, si pudentes sint, uox pene preripitur: quis enim ausus fuerit crimen non timide inferre homini quem Alexander Hierosolymorum episcopus et martyr »dominum suum et sue fidei patrem« uocat; quem Gregorius Thaumaturgus »diuinorum eloquiorum interpretem ita peritum, ut Dei uerba, quasi Deo loquente, et intelligeret et hominibus enarraret;« quem Pamphilus aut quisquis auctor apologie, »Ecclesie magistrum, qui aduersus hereticos ita fortiter dimicauit, ut omnia diabolice machinationis fundamenta subuerteret;«  quem Athanasius Magnus, »uirum multe eruditionis et diligentie;« Gregorius Theologus, »omnium theologorum cotem;« Gregorius Nyssenus, »Christianorum philosophie parentem;« Ambrosius, »diligentem interpretationum indagatorem;« Hieronymus, »uirum quem alterum post apostolos Ecclesiarum magistrum nemo nisi imperitus neget,« etc.

Hec et alia postquam prosecutus est, tum libro primo uitam Origenis contexit plane admirabilem: narrat enim quomodo patre martyre genitus, multos ipse uicissim Christo martyres spiritaliter pepererit; qua ratione, cum foret auidus fundendi pro fide sanguinis, singulari Dei consilio ad alia seruatus sit; quam prodigiosam multitudinem siue gentilium siue hereticorum ad Ecclesiam adduxerit; quanta scientie fama docuerit ipsos orbis doctores; quam multa passus sit, quamque grauia, et ab emulis glorie, et a uiris alioquin piis, sed aliunde illusis: quanta pietate  tandem obierit, post sex millia librorum incredibili labore conscripta.

Secundo libro uirtutes tanti uiri exponit, sed quatuor presertim: pietatem in Deum et Christum Iesum, humilitatem modestiamque singularem, caritatem martyrii auidam, et diuine glorie procurande indefessum studium: splendidius enim hec quatuor quasi lumina in scriptis emicant.

Post uirtutes laudatas, in tertio libro explicat mentem Origenis, inducitque suis uerbis dicentem quid de precipuis fidei questionibus reuera sentiat, qua doctrine ui de omnibus sui temporis hereticis triumphauerit.

Denique accedit quarto libro ad examen eorum que uaria a uariis Origeni obiecta sunt, et illius imprimis quo cuncta preconia obscurantur, quod nempe, licet ab Hieronymo tantopere laudatus sit, uelut alter post apostolos Ecclesie magister, ab episcopis tamen Ecclesie magistris, et quidem in concilium collectis, uelut impius et omnium hereseum hydra, damnatus  sit. Id uero neque semel, neque in uno loco factum est, sed uariis in Ecclesiis uariisque temporibus. Primum siquidem Alexandrie in patria, dum uiueret, a Demetrio episcopo: iterum ibidem a Theophilo duobus fere post seculis; tertium Constantie Cypri, eodem tempore ab Epiphanio; quartum Rome ab Anastasio, a uenerio Mediolani, Aquileie a Chromatio: denique, anno Christi 553, in synodo u generali ab omnibus totius orbis patriarchis. Undecimus enim canon sic se habet: »Si quis non anathematizat Arium, Eunomium, Macedonium, Apollinarem, Nestorium, Eutychen, Origenem, cum impiis eorum scriptis, et alios omnes hereticos qui condemnati et anathematizati sunt a sancta catholica et apostolica Ecclesia et a predictis sanctis quatuor conciliis, et eos qui similia predictis hereticis sapuerunt uel sapiunt, et usque ad mortem in sua impietate permanserunt, anathema sit.« Quintam synodum alie consequentes imitate sunt, aut potius exscripserunt.

 Halloixius facile particularibus conciliis tribus derogat auctoritatem: narrat enim singulorum historiam, qua constat primum dubia esse que feruntur de Alexandrino primo, cum Hieronymus, qui solus meminit, alia ante dissidium cum Rufino, alia post dissidium super ea re scripserit. Deinde auctorem secundi Theophilum a uiris eiusdem etatis sanctissimis accusatum fuisse, quod in damnandis Origenistis ipsoque Origene, humano affectui, preter rationis modum, indulserit; tertio Epiphanium iisdem Theophili artibus aduersus Origenem, quibus in Chrysostomum, commotum esse, eaque commotione Cyprios ad ferendam in Origenem sententiam impulisse.

Non ita facile defendi posse intelligit obiectionem que ex canone 11 synodi u sumitur. Quare rei attentius adiuncta singula intuitus, id est concilium ipsum, de cuius auctoritate dubitatum sit, canonem cui uitium obiici queat, et Origenem, cuius personam inter et doctrinam seu libros differentia ponatur, tres proponit excipiendi modos, quorum si uel unus constet,  consultum sit Origeni. Ait enim dici posse, primo, esse genuinum canonem, sed concilium illegitimum; secundo, legitimum quidem concilium, sed adulteratum canonem; tertio, etsi utrumque uitio careat, posse perinde excusari personam Origenis, damnata doctrina atque ab Augustino Cyprianus defensus est, repudiato errore circa hereticorum baptismum.

Primum multis argumentis conficit: nam cum nulla synodus iure conueniat, inuito summo pontifice, nulla satis auctoritatis habeat, ante sedis apostolice confirmationem, contendit uigilium initio diu obstitisse ne cogeretur in Oriente concilium, permisisse tandem, sed nonnisi conditionibus que a Grecis sprete sunt; deinde eumdem pontificem negasse consensum conditis canonibus, qua parte personas spectant, idque ex constituto patere, ideoque eiectum in exsilium, unde, fractus erumnis, cum rediret, in Sicilia sancte quieuerit; tertio negasse pariter consensum  summos pontifices, qui res uigilii probe nouerant, aut suis etiam oculis usurpauerant, Pelagium, qui uigilio, Ioannem, qui Pelagio, Benedictum, qui Ioanni successit: denique consequentes pontifices consensisse quidem, sed errore facti, quippe cum constitutum uigilii, aut non legissent, aut Grecis uigilium, statim absoluto concilio, consensisse iactantibus, facile credidissent.

uerum, ut obiter dicam quod res est, modus hic defensionis, ut habuerit olim aliquam ueri speciem, uideri potest nunc omni carere, si modo legitimum est quod in regia bibliotheca illustrissimus Marca reperit uigilii decretum pro confirmatione synodi u: datum enim scribitur ante uI idus Decembris, imperii Iustiniani anno 27, post consulatum Basilii u. C. anno 12. Ex quo apparere potest uigilium eo ipso anno quo synodus habita est, sex nempe mensibus postquam finem accepit, reuocasse constitutum et synodum confirmasse, atque ita Grecos de confirmatione synodi u a uigilio mentitos non esse.

 Tertium defensionis modum Halloixius exponit, collata Origenis et Cypriani causa, allatisque Augustini pro Cypriano exceptionibus, quas iure longe potiori, certe non minore, pro Origene facere demonstrat. Id prestat non eruditius quam efficacius. uerum tantis eruditionis opibus tantaque diligentia id unum consequitur, quod et Augustinus, ut deserto doctrine patrocinio, persona defendatur.

Secundum defensionis modum sic explicat, ut simul probet, quod inuicte uerum est, nomine concilii u aliud a ueteribus appellatum quam quod nunc legitur octo collationibus contentum. Sic igitur ratiocinatur: In concilio u nusquam Origenis agitata est causa, nusquam ulli eius errores reprehensi, nusquam appellatum nomen, preterquam in canone 11. Aut igitur canon ille adulterinus est, qua parte Origenis nomen intrusum est, aut a synodo grauiter peccatum: quis enim secundum Ecclesie regulas indicta causa  condemnetur?

Deinde nemo non intelligit ex uerbis canonis in ipso tantum censeri hereticos qui predictis quatuor in conciliis damnati sunt, uelut Arius in primo, in secundo Eunomius, Macedonius et Apollinaris, Nestorius in tertio, in quarto Eutyches et Dioscorus. Cum igitur in nullo ex quatuor conciliis damnatus sit Origenes, uideri potest ab Acephalo aliquo pro Dioscoro suppositus: quem tamen Acephalum stolide ac imprudenter fecisse fraudem oportuit, quam nempe ipsa produnt canonis uerba, que de solis hereticis antea damnatis ab Ecclesia in conciliis ecumenicis intelligi se debere ostendunt.

Tertio, si nominatim in concilio u de Origene perinde atque de Theodoro actum esset, non utique generali tantum anathematismo, et nomine tenus, sed proprio ac speciali denotatus esset, uti Theodorus aliique duo, Theodoretus et Ibas minus nocentes: denotatus tamen non est, cum maxime omnium deberet, si modo foret hydra hereseum, Arii parens,  gentilismi in Ecclesiam introductor, etc., quo nomine ab aduersariis traducitur.

Adde, inquit Halloixius, quod Gregorius Magnus unam in synodo u damnatam personam asserit, cum debuisset duas dicere, si modo preter Theodorum Origenes damnatus foret.

Adde pariter quod Eutychi magna erat cum Dioscoro communio, ut pro more sociarentur: nulla admodum cum Origene, ut simul iungerentur.

Adde etiam quod Origenes debuerat, propter etatem, omnibus aliis uno canone proscriptis preponi, si ipsis annumerandus erat, illi enim etatis ordine censentur.

Adde tandem quod in Iustiniani fide fideique adiunctis anathematismis, unde fere uerbatim canon 11 synodi u acceptus est, nulla fit mentio Origenis: sic enim legitur: »Si quis non anathematizat Arium, Eunomium, Macedonium, Apollinarium, Nestorium,  Eutychem, et eos qui similia sapiunt aut aliquando sapient, anathema sit.«

Hec et alia eruditus Halloixius attulit, poteratque potentius quiddam adducere, quod postea demonstrabimus. Ex his autem concludit nichil preiudicare cause sue synodorum trium, uI, uII et uIII, consequentium Patres: imo neque summos aliquot pontifices, siquidem perinde egerunt in causa Origenis quod in illa Honorii synodus uII: exscripserunt que in synodi u codicibus inuenerant, non admodum solliciti de questione, que tunc non magis moueretur quam que ad Arium, Eunomium aliosque pertinet.

Adducit sue illius exceptionis auctorem in re simili Bellarminum, qui lib. Iu de Summo Pontifice cap. 10, cum Honorii patrocinium aduersus obiecta susciperet, »Ad tertium, ait, respondeo, Patres synodi uII secutos esse synodum uI, et solum repetiuisse quod in ea legerant, et proinde deceptos fuisse a synodo uI, que uel corrupta erat, uel per errorem Honorium  damnauerat.«

Adducit etiam synodum uII, que hanc ipsam uidetur exceptionem actione 7 suppeditare, eo ipso quod in definitione fidei de Origene et Honorio perinde pronuntiat: nam post anathema dictum hereticis, quos priores quatuor synodi, quosque Constantinopolitana particularis sub Menna damnauerat: »Cum quibus, inquit, et Origenis, et Euagrii, ac Didymi fabulas anathematizamus, sicuti et Constantinopoli congregatum concilium u egisse cognoscitur; deinde quoque et duas uoluntates et operationes secundum naturarum proprietatem in Christo predicamus, quemadmodum et Constantinopoli synodus uI exclamauit, abiiciens Sergium, Honorium, Cyrum, Pyrrhum, Macarium, et eos qui sine uoluntate sunt pietatis, atque istis similia sentientes.«


§II. Quid nuperus quidam dissertator Halloixio obiecerit, et primum quid opinatus sit de tempore quo damnatus ipsi uidetur in synodo u Origenes.

Que pro Origene Halloixius adducit, ea refellere  conatus dissertator, congessit hinc inde multa, ad inuidiam potius erudito Halloixio conflandam, quam ut rem suam promoueret: nam et nomini quo maxime Halloixius gloriatur, incredibiliter infensus est, et causam per se bonam, cum uellet uideri defendere, reipsa prodidit: ad probandum enim quod a synodo u reuera Origenes damnatus sit, argumenta protulit, uel falsa, uel dubia, uel iam responsionibus infracta.

Ut ergo Origenem in synodo u damnatum fuisse conficiat, dicit prius de tempore quo damnatum putat, sibique statim certum pronuntiat, id ante Maium anni 553, id est ante inchoatam synodum contigisse, patriarchis scilicet et episcopis ad synodum celebrandam iamdudum appulsis, causamque Origenis, ne nichil forsan agerent, cognoscentibus, »et approbantibus decretum Iustiniani contra eumdem a decennio latum,« hoc est anno uno ante Zoilum depositum, si qua fides dissertatori depositionem collocanti anno 554.

 Confirmat eximiam illam suam chronologiam auctoritate Georgii Cedreni, qui ad annum 26 Iustiniani, erat is ere Christiane 552, recitat imperatoris sacram ad Patres, quos sibi persuadet ad synodum u uenisse, creditque, auctore, ut quidem putat, Eustathio uite sancti Eutychii scriptore, conuenisse sepius ad res ecclesiasticas tractandas, atque unam saltem habuisse sessionem, que tamen non sit inserta gestis, cuiusmodi sunt in codicibus hactenus uspiam uisis, quippe que negligi potuerit, et in pauca exempla referri, quorum nulla peruenerunt ad posteros: »Relata uero non est in plura, inquit, exempla, propterea quod res grauiori consideratione non egebat: siquidem ex litteris encyclicis olim Origenes in uniuersa Ecclesia damnatus fuerat, et patriarche, antequam consecrarentur, de more Origeni anathema dicebant, sic enim in edicto Iustiniani mandabatur.« Pronuntiat denique controuersiam de Origene paulo ante initium anni 553 discussam.

 Hec effatus, refellere aggreditur illustrissimum Marcam, cuius est in dissertatione opinio, »cognitionem de Origene successisse cognitioni trium capitulorum, idque ex serie actorum synodi u aperte ostendi.« Aduersus tante eruditionis uirum argumenta profert ista duo: alterum, »ex actis synodi citra dubium oppositum colligi: nam canon 11,« cui nomen Origenis inseritur, »editus est collatione 8, habita Iu nonas Iunias, que cum postrema fuerit in causa trium capitulorum, colligitur antea iam Origenis causam cognitam fuisse, alias Origenem damnassent Patres antequam illius errores examinassent, et ex consequenti per summam iniuriam Adamantius fuisset indicta causa damnatus.« Alterum collatione 5 Theodorum de damnatione defunctorum interlocutum in hec uerba: »Et multos quidem etiam alios inuenimus post mortem anathematizatos, nec non etiam Origenem, et si ad tempora Theophili sancte memorie uel superius aliquis recurrerit, post mortem inueniet  anathematizatum, quod etiam nunc in ipso fecit et uestra sanctitas, et uigilius religiosissimus papa antiquioris Rome.« Quo testimonio adducto infert: »En fatente Origenistarum principe a synodo u et a uigilio papa Origenes damnatus fuit, et quidem antequam terminata esset cognitio trium capitulorum: hoc testimonium est adeo euidens, ut rem extra dubium ponat.«

Hec dissertatoris uerba. Hec ratio hominis inquirentis quo tempore res acta sit, que an aliquando acta sit, nondum confecit, cum tamen id in questione uersetur, qua de methodo uiderint dialectice magistri. Nos singula ad examen uocemus.

Affirmat, primo, Patres ad synodum u appulsos sepius conuenisse, priusquam synodum ipsam haberent, ut res ecclesiasticas tractarent, idque colligi ex Eustathio. uerum scriptor ille uite sancti Eutychii nichil refert, nisi quod alii omnes tradunt, Eutychium adhuc monachum et Amaseni presulis apocrisiarium,  cum disputaretur apud imperatorem de mortuorum damnatione, exemplo Iosie regis, persuasisse licitum esse homines, etiam post obitum, condemnare. Quomodo uero inde conficiatur synodicos congressus a Patribus celebratos esse, nullus clare uiderit, imo nullus non inuicte confecerit, congressionem, cuius meminit Eustathius, cuique Eutcychius adhuc monachus interfuit, suaque sibi responsione episcopatum promeruit, contigisse pluribus ante inchoatam synodum mensibus, anno enim 552 Mennas Eutychii precessor obiit.

Affirmat deinde a Patribus sessionem, utique synodicam, esse tunc temporis habitam, in qua Origenes damnatus sit, et Iustiniani decretum probatum. Fuerunt igitur nouem synodi u collationes, quod nemo hactenus cogitauit. An non apposite quispiam meritoque dissertatori dixerit, quod ipse alias Halloixio immerito; »Heu quo precipitem egit hominem cecus liuor!« Si nouam aliquam sessionem concilio contendis addendam, »tuum erat codicem  cariosum quempiam alicubi gentium litteratarum, uel etiam barbararum nominare,« ubi sessio illa inter collationes synodi u censeretur: quanta porro religio, supponere synodo ecumenice sessionem unam integram!

Memini me legere apud Nicephorum Callistum, sessione 2 synodi u conclamatum fuisse aduersus Origenem, post lectos Palestinorum monachorum libellos. Sed neque id dissertatorem, iuuat, neque sum nescius confudisse Nicephorum ecumenicam synodum cum particulari, in eumque errorem ab Euagrio abductum esse.

Affirmat, tertio, sessionem illam suam haud in plura exempla translatam, cum unicuique edictum Iustiniani sufficeret. Hominem interrogo unde sciat sessionem illam suam uel in unum exemplum translatam, cum nullus ipsam codex exhibeat; an non et hic dissertator merito audiat quod per iniuriam Halloixio  exprobrat, »ut ista sine teste proferuntur contra signatas antiquitus tabulas, de quarum fide nullus huc usque dubitauit, ita uelut somnia in fumos abeunt.«

Affirmat, quarto, approbatum esse in sua sessione decretum Iustiniani contra Origenem a decennio latum: pugnat hic manifeste et cum ueritate, ut ostensum est capite 2, et secum ipse; si enim habita sit sessio illa anno 552, quod mox dissertator ipse asseret, et decretum decennio sessionem precesserit, latum oportet anno 542. At nemo nescit latum esse post ordinationem Zoili, quam dissertator, inconstanter quidem, nunc hoc, nunc illo anno collocat, sed tamen semper post annum 542, nempe anno 543 aut 544.

Affirmat, quinto, sessionem eiusmodi confirmari auctoritate Cedreni, qui epistolam Iustiniani de Origene ad Patres collectos in synodum refert ad annum 26 Iustiniani, atque adeo ad annum 552 ere  Christiane.

uerum bona fides hac in parte desiderari merito potest, dissimulantur siquidem tria quibus animus lectoris illudi queat.

Nam in excusis Cedreni codicibus regiis, qui emendatissimi omnium, non Iustiniani annus 26 legitur, sed 25, constatque lectio, cum ipso oculorum testimonio, tum ex serie precedentium annorum expresse signata.

Deinde eo ipso anno quo Cedrenus missam scribit ad Patres sacram, synodum u celebratam tradit; annus ergo ille est 553, nec super ea re herebit dubius, quisquis aduerterit a Cedreno scribi synodum u abesse a Iu annis centum duobus; quis enim ignorat synodum Iu, que Chalcedonensis, habitam fuisse anno 451, productamque a die 8 Octobris ad 1 Nouembris?

Denique cum Cedrenus non tempora tantum confundat, sed etiam synodos Constantinopolitanas duas, ecumenicam et particularem, hominis non fuit, uel  docti, errorem non detegere; uel cordati, si detexerit, testem adducere falsi reum.

Affirmat, sexto, »patriarchas, antequam consecrarentur, de more Origeni anathema dixisse, idque edicto Iustiniani mandatum, et de ceteris aliis episcopis etiam constare.« Sitne hec mera diuinatio, an mala fides, nullus scio; eiusmodi enim nichil in edicto de patriarchis continetur, neque uero potuit; et ut contineretur, unde quis probet exsecutioni mandatum esse? Sunt hec imperatoris uerba: »In posterum autem ne aliter ordinentur episcopi aut monasteriorum prefecti, nisi prius cum aliis omnibus hereticis, qui de more in editis libellis anathematizantur, id est Sabellio, Ario, etc., predictum etiam Origenem, una cum exsecrabilibus impiisque eius dogmatibus, anathematizent.« Ubi patriarcharum nomen? Sed qui potuit inesse, cum ad singularem unum patriarcham exemplar edicti mitteretur? et qua ratione Ecclesia in re tanta, quanta est professio fidei, seculari potestati paruisset? quod denique  exemplum seruati edicti? sed qua fide illud de more, quod dictum de hereticis ante edictum proscriptis, ad Origenem post edictum extenditur?

Affirmat, septimo, »controuersiam de Origene ante initium anni 553, uiuente Menna, discussam esse.« Recte quidem ad ueritatem; nam pluribus ante annis, in concilio Menne, Origenis causa agitata est, imo et prius in concilio uigilii Rome: at quomodo ista constant cum assertione quod in synodo u controuersia isthec discussa sit? quomodo Theodorus Cappadox uere dixerit, ut reuera dixit, a Patribus huiusce synodi uigilioque damnatum Origenem? An accessit summus pontifex ad sessionem illam primam dissertatoris? Cur ergo ad consequentes alias conuenire noluit? cur in litigio quod duas priores collationes tenuit, non fuit, uel semel, obiectum quod iam ante cum Orientalibus, sine ulla conditione, paucis ante mensibus, conuenisset?

 Argumentum porro quo contra illustrissimum Marcam pugnat, nempe ex serie actorum constare cognitationem Origenis cognitione trium capitum priorem esse, et in auctorem redit, et per se debile est. Sic enim ait: »Cum octaua collatio postrema fuerit in causa trium capitulorum, colligitur antea cognitam fuisse Origenis causam, ne per iniuriam damnatus dicatur.« Hoc argumentum, inquam, in auctorem redit, siquidem Halloixium admirabiliter iuuet; nam si nulla in collatione, cuiusmodi nunc habetur, cognita legitur Origenis causa, uel fingenda est noua quedam collatio que desit actis, uel Origenes dici debet damnatus per summam iniuriam et indicta causa, uel suppositum est in canone 11 nomen Origenis pro Dioscoro. Primum quid aliud est quam miserabile quoddam hominis audacter desperantis perfugium? Reliqua duo Halloixii causam euincunt. Certe illustrissimus Marca, ut erat intelligentissimus, cum suspicari nichil posset de sessione dissertatoris anno priore habita, inspectis curiose actis synodi,  perspexit non tantum absolui collatione septima trium capitulorum cognitionem , sed etiam inter collationem septimam et consequentem sex dies intercessisse; prior enim uII calendas Iunias, posterior Iu nonas Iunias habita est: qua re nichil prudentius dici posse in rem suam putauit, quam quod Origenis causa, interiecto tot dierum spatio, cognita sit, et dicta tandem in octaua collatione communis in Origenem et tria capitula sententia. Non fuit uero admodum sollicitus de dicto Cappadocis, uidit enim referri facile posse ad damnationem Origenis ante aliquot annos factam, cum a uigilio et a patriarchis reliquis edicto regio subscriptum est.

Postquam dissertator hunc in modum conatus est dicere quidpiam de tempore cognite Origenis cause, tum aliquam exstitisse cognitionem probare iam aggreditur, adhibetque quatuor argumenta que continentur  partim auctoritate synodorum, Lateranensis, sub Martino I, uI et uII, testantium Origenem una cum Euagrio et Didymo a synodo u esse inter hereticos proscriptum; partim testimonio Cyrilli monachi, qui scripsit de uita sanctorum Sabe et Euthymii; Cosme diaconi, qui in synodo uII recitauit fragmentum ex uita sancti Sabe; Sophronii Hierosolymitani, quem dissertator putat floruisse paulo post synodum u, et Euagrii historici, qui omnes idipsum, quod synodi tres, docent; partim acerba in Halloixium inuectiua, cuius defensionem pro Origene, stultitie proximam; opinionem de nomine Origenis pro Dioscori supposito, ridiculam diuinationem; reprehensionem eorum qui cognitam in synodo u Origenis causam autumant, hominis impudentis factum pronuntiat: partim denique nonnulla specie responsionis ad ea que pro sua sententia Halloixius protulit.

Et ad primum quidem, quo contendebat Halloixius additum aliquid fuisse canoni 11, excipit repertum  esse Origenis nomen in canonibus synodi u, cuiusmodi erant in codicibus, siue qui Rome asseruabantur, et post annos fere centum in synodo Lateranensi lecti sunt; siue quos ex Constantinopolitani patriarchii tabulario extractos synodus uI prelegi sibi iussit, quosque antiquos dixit et immutilatos, id est, quibus nichil detractum foret.

Ad secundum, non ausus inficiari solitos Patres Eutychen et Dioscorum sociare communique exsecratione prosequi, asserit tamen eam ob causam non sociatos in canone, quoniam Dioscorus eadem cum Eutyche, imo et cum Origene deliraret: unde ait in Lateranensi concilio, can. 18, Dioscorum quidem Eutychi coniunctum, sed simul annumeratum ipsis Origenem, quemadmodum et in synodo uII. Quo loco uim responsioni addere sibi uisus est actuosa declamatione uehementique admiratione, quod »nullus ex tanto numero Patrum siue Lateranensis  concilii, siue uI et uII, erga Adamantium commiseratione, erga collegas amore motus ostenderet intrusum canoni 11 nomen Origenis, ut hunc ab infamia, illos ab errore uindicaret.«

Tum diluere tentat rationem ab auctoritate Gregorii Magni petitam, aitque singularem illam personam, quam Gregorius in synodo damnatam scribit, intelligi debere, non simpliciter atque absolute, sed unam de tribus quarum, proscripa sint scripta. Illarum enim trium Theodorus unus anathemate percussus est, solis Theodoreti et Ibe scriptis proscriptis. Profert, ut id probet, ipsum Gregorii locum, sed adducit simul locum epistole a Nicolao I ad Michelem imperatorem scripte, quo suam responsionem confirmet, duasque personas, Origenem et Theodorum, damnatas conficiat.

Deinde aduersus argumentum ab Halloixio inde sumptum, quod in edicto Iustiniani nomen Origenis non legitur, excipit, cum Baronio, id factum fraude Theodori Cappadocis, qui cum Origeni perinde studeret  ac tria capitula odisset, edictum pro animi sui affectione fabricatus est.

Id postea quod Halloixius causatur, a nullis precedentibus synodis damnatum esse Origenem a quibus tamen maxime deberet, si tot scelerum olim, quot postea, reus uisus esset, dissertator repellit admirabili quadam responsione; non enim facti causam reddit, sed contendit a synodis omnibus damnatum, non suo tamen, sed aliorum nomine, Arii nempe a Nicena, Macedonii a Constantinopolitana II , Nestorii ab Ephesina, Eutychis et Dioscori a Chalcedonensi: nec aliam responsionis causam affert, quam quod Origenes a Theophilo uelut hydra omnium hereseum accusatus sit, quamuis ab Athanasio tanquam purus Ariani erroris defendatur; accusasse enim merito Theophilum, defendisse immerito Athanasium, pronuntiat.

Denique appellat sanctissimos quosdam monachos et antistites qui, cum Iustiniani temporibus uixerint,  Origenis libros auersati sunt, Sabbam, qui legatione Petri episcopi Hierosolymitani ad imperatorem functus est, Ioannem cui factum Silentiario nomen, et Quiriacum qui aduersus Origenistas uehementissime decertauit.

Qua occasione inuehitur in Halloixium, quasi Sabbam, Theodosium, Quiriacum et Ioannem rudes monachos uocarit. uerum id ego nollem obiectum, cum non sit bone fidei: nam de sanctis uiris reuerenter, ut par erat, locutus est Halloixius, nec alios rudes monachos dixit, quam qui libellos ope Pelagii diaconi imperatori aduersus Origenem obtulerant. Neque uero potuit de sanctis ita male sentire, quippe qui probe sciret ipsorum alios iampridem ad superos abiisse, ut Sabbam et Theodosium, alios suis in sedibus uacasse Deo, dum hec tragedia ageretur.

Has siue obiectiones, siue exceptiones, nullo negotio Halloixius, propter eximiam eruditionem, poterat refellere si legisset, sed ad superos transiit, unde  conuicia despicit, aut iactantem potius miseratur, atque etiam diligit.

Dixisset enim, primo, non agi de tempore cognitionis, de quo satis hactenus, sed de ipsa Origenis damnatione. Auctoritatem synodorum de nomine Origenis, perinde ac uII de nomine Honorii, non utiliter proferri ad efficiendum quod Origenes uere sit in synodo u damnatus, cum pari iure proferri possit auctoritas synodi uII, ad demonstrandum quod Honorius fuerit in uI anathemate percussus inter Monothelitas, quod dicere nescio an ausit dissertator: quare argumentum quod ab Halloixio copiose tractatum nauiterque pressum est dissimulauit callide, sentiens quam lubrico in loco uersaretur; nam si negaret Honorium, aut omnino, aut iure damnatum in synodo uI, utereturque Bellarmini ac Baronii exceptionibus, totam ipse rationum suarum molem subrueret; si enim synodus uII a uI in errorem abducta merito dici potest, potest non immerito synodus uI dici a u  in errorem abducta: possunt et alii quique, Cyrillus, Sophronius et Euagrius, una procul dubio tota synodo minus prudentes. Quod si Honorium fateretur iure damnatum, non sine causa metueret sibi a tribunali in quo periclitatum nos docuit erudita uincentii Lirinensis aduersus dissertatorem defensio, quam uir pietate et doctrina insignis Pater Macedo elaborauit.

Dixisset deinde mirari se, qui potuerit a dissertatore Sophronius dici paulo post synodum u floruisse, Sophronius, inquam, qui post celebratam synodum anno 84 obierit, anno scilicet 637, ut tradit Labbeus, uir ille eximius, »cuius morti eruditionem ingemuisse,« dissertator fateri coactus est.

Dixisset, tertio, mirum sibi uideri, primo, quod nichil additum canoni 11 dissertator inde probet, quia nichil actis detractum est, hoc enim est quod ait acta codicibus immutilatis contineri; quanquam mirabile non admodum est illi idem esse addere quod detrahere, cui excipere precedere est. Et uero quis facile  intelligat qua pro integritate codicum, ex quibus concilii uI Patres acta synodi u prelegi sibi uoluerint, tantopere laboret homo ille qui acta synodi u mutila atque imperfecta ad nos peruenisse asserit; nec ualet tamen ostendere quo tempore Oriens simul et Occidens in acta que tam curiose lecta sunt uitianda consenserit, aut quando primum ubique uitiata exstiterint; uitiata, inquam, non sola uocum uarietate, que plurima irrepsit librariorum uitio, sed totis duabus sessionibus detractis, iisque magni ad opprimendos auctoritate synodi ecumenice Origenistas ponderis?

Dixisset, quarto, se declamanti dissertatori posse tritum illud occinere, dic tibi; posse, mutato Origenis nomine in illud Honorii, id usurpare, quod paratragedians in se dixisset: »Ergone synodus uII a corrupto uI codice tracta est in errorem? nullusne Patrum germana ac legitima synodi uI acta nancisci potuit, ut Honorium tante infamie subduceret, ac  collegas admoneret intrusi in definitionem aliasque synodi partes Honorii? nullus ex tam numerosa synodo, cui presidebant legati tres apostolice sedis, pro Honorio aduocatus surrexit? nullus erga prime sedis antistitem, uicarium Christi, caput Ecclesie, Petri successorem, Patrum patrem, miseratione aliqua inflexus fuit?«

Dixisset, quinto, exceptionem, que affertur aduersus argumentum ab auctoritate Gregorii Magni desumptum, nullam prorsus esse; nulla enim ratione generalis sententia Gregorii de personis et de synodo, in qua de tribus capitulis actum est, ad personas tres tantum partemque duntaxat synodi contrahitur. Nam si Origenis, Euagrii et Didymi causa cognita est in synodo u, de sex personis absque dubio actum est: deinde cum Gregorius de synodo indefinite locutus sit, et tamen eo loci locutus sit tanquam doctor, cur contra leges dialecticas sumitur in parte propositio, ut aiunt, doctrinalis, et non de more . Ad rem certe non pertinet id quod ex epistola Nicolai I  ad Michelem affertur: »Preterea synodus u etiam iam mortuos Origenem atque Theodorum, per eorumdem damnanda scripta, non recte sapuisse repertos, anathemate perculit.« Nam Nicolaus nomine synodi u, id non intellexit de quo litem Halloixius mouet, sed quod statim dicturi sumus.

Dixisset, sexto, non maioris esse ponderis exceptionem sequentem, quam dissertator a Baronio mutuatus est. Quis enim credat, quo tempore maxime oportebat exemplo comprobare defunctos posse damnari, omitti potuisse Origenis nomen in Iustiniani anathematismo? Quis Cappadocis fraude id factum ausit asserere, nisi qui, reclamante dissertatore, fateatur has eidem episcopo uoces esse suppositas? »Et multos quidem etiam alios inuenimus post mortem anathematizatos: necnon etiam Origenem, etsi ad tempora Theophili sancte memorie, uel superius, aliquis recurrerit, post mortem inuenerit anathematizatum,  quod nunc in ipso fecit et uestra sanctitas, et uigilius papa religiosissimus antiquioris Rome.« Suntne hec hominis »suum Origenem inter damnata capita collocare« abnuentis?

Dixisset, septimo, id quod fingitur de Origene in prioribus quatuor ecumenicis synodis damnato, non suo, sed eorum nomine qui discipuli iactabantur, usque adeo paradoxum esse, ut a nemine, uel leuiter ecclesiastica doctrina imbuto, aut credi possit, aut sine risu audiri. Nam cui par ius non esset contendendi Origenem a quatuor synodis Euangelio supparibus, ut loquitur Gregorius, receptum esse ac laudatum, non suo quidem, sed aliorum nomine qui, cum forent fidelium magistri, magistro tamen Origene gloriabantur? Gloriati sunt certe Gregorii tres, Thaumaturgus in oratione panegyrica, Nazianzenus apud Suidam et in Philocalia, Nyssenus in encomio Thaumaturgi: gloriatus est etiam Athanasius, qui ab accusantium de societate cum Ario calumnia tantum uirum uindicat: quin et ipse gloriatus est Hieronymus,  qui cum in prefatione libri de Hebraicis Nominibus de Origene scripsisset, »hunc a nemine« tradit, »nisi imperito, negari Ecclesiarum post apostolos magistrum;« qui prologo lib. II in Micheam, »eum se imitari uelle profitetur, quem cunctis credentibus placere non dubitaret;« qui tandem in epistola 65 iudicium fert, quo tota lis dirimi queat, apud homines contentionis non amantes. »Quis nostrum, inquit, tanta potest legere, quanta ille conscripsit? quis ardentem in Scripturis animum non miretur? Quod si quis Iudas Zelotes opposuerit nobis errores eius, audiat libere:

   Interdum magnus dormitat Homerus;
uerum opere in longo fas est obrepere somnum.
Non imitemur eius uitia, cuius uirtutes non possumus sequi. Errauerunt in fide alii tam Greci quam Latini, quorum non necesse est proferre nomina, ne uideamur eum, non sui merito, sed aliorum errore defendere.«

 Dixisset denique sanctissimos illos monachos, qui memorantur, primo de damnatione Origenis a synodo u non fuisse locutos; deinde sepius de Origenistis agere, quam de ipso Origene, solitos uero magistros, licet immeritos, discipulorum inuidia onerari: sic enim et ipse Augustinus Adrumetinorum Predestinationorum olim, nuper aliorum inuidia laborauit; denique per errorem aliquando a sanctissimis sanctissimos esse calumniam passos: sic a uiris admirande sanctitatis quid non dictum de admirando et ipso Cyrillo Alexandrino? ab Isidoro certe Pelusiota audiuit que nefanda omnino, et a Gennadio Constantinopolitano de capitulis duodecim Cyrilli personaque scripta sunt, que qui legerit, horrore perfundatur. »ue mihi, inquit, a malis, heu heu! Unde enim quisquam in presenti aliunde sumat exordium? quales Cyrilli Aegyptii, et quantas blasphemias incurri, et quantas blasphemias audiui? Quis reuera det capiti meo aquam, et oculis meis  fontem lacrymarum, etc.? Prophete prophetant iniqua, sacerdotes plauserunt manibus suis, et populus meus dilexit ita. Quid enim minimum, aut quid mediocre in illis? omnem supereminentiam blasphemie iaculatus est aduersus sanctos Patres, aduersus eorum priores apostolos, aduersus ipsum Saluatorem, etc. Anathematizaturus est te Deus, paries dealbate; iustissimum enim est te, similiter Ananie Iudeorum principi sacerdotum linguam aduersus discipulos Christi mouentem, similem ab eis indignationem exprimi.«


§ III. Fertur iudicium de lite inter Halloixium et dissertatorem mota.

uidimus hactenus confligentes de Origenis damnatione homines duos suis scriptis notos, nec tamen adhuc patuit quam in partem inclinet uictoria, in neutram fortasse concessura.

uerum ex conflictione pugnantium inter se opinionum  emicat nonnichil luminis, in quo ueritas non obscurissime cernatur. Quamuis enim Halloixius dissertatorque conditionibus non equis ad concertandum uenerint, ille nimirum eloquentia, scribendi methodo, curiosa Patrum lectione, utriusque erudite lingue peritia, elegantia sermonis instructus. Iste ab his, siue quia spreuit, siue aliam ob causam, imparatus, uterque tamen partem cause obtinuit, parte cecidit, neuter totum id assecutus est quod sequebatur: uicit Halloixius cognitam non esse causam Origenis in ea que nunc synodus u dicitur; uicit dissertator damnatum esse Origenem in ea que aliquando dicta est synodus u: ambo ueritatem, cum prope abesset, uidere potuerunt; ambos uetuit, ne uiderent, affectus animi. Halloixio damnati Origenis dolor, dissertatori liuor nocuit. uerum detur humanitati quod humani uterque passus est. Quid ueri post pugnam colligi possit, particulatim distinctis quinque propositionibus exponamus.

 PROPOSITIO I.---Habita est aliquando cognitio de Origene, Euagrio et Didymo.---Incognita causa ferre sententiam in hominem quemcunque, presertim uelut in hereticum, neque ratio sinit, neque lex euangelica, neque ipsa humanitas. Id uero clarius est, certiusque apud omnes, quam ut argumento probari postulet.

Quod si porro hec equitas, uel erga ullum, uel unquam, uel ulla in causa seruari debuit, debuit certe erga Origenem, synodi u temporibus, et cum de heresis nota omnium fedissima inurenda ageretur; uix enim fuit ullus unquam celebrioris in utramque partem nominis, quam Origenes, ut diceretur ab aliis, uelut a uincentio Lirinensi, »magister Ecclesie, ex cuius sinu innumeri doctores, innumeri sacerdotes, confessores et martyres prodierint;« ab aliis, cuiusmodi Theophilus Alexandrinus, et Sophronius Hierosolymitanus, uocaretur »hydra multiceps, unde uniuersa ferme hereseon pestis in Ecclesiam grassata est;«  quin eo usque ambigua fuit Origenis sors et quasi facies, ut ab uno scriptore Hieronymo, prout multipliciter spectabatur, nunc »alter post apostolos Ecclesiarum magister,« nunc »fons Arii« nominatus sit.

Quanta debuit seruari equitas, quantaque prudentia, cautioque, cum iudicium exerceretur, de uiro eiusmodi, duobusque ei supparibus Didymo et Euagrio, supparibus, inquam, non doctrine tantum, sed etiam sanctitatis morum, et admirabilitatis uite opinione.

Quod si in tres tantos uiros, tante fame, tanteque auctoritatis, causa incognita, ferri sententiam nullo unquam iure licuit, non debuit sane illis temporibus, quibus et Ecclesia scindebatur in partes super ea questione; et contentiosius res agebatur inter sanctos, etiam Laurarum incolas; et dominabatur imperator ambitiosus audire iurisperitus, ac equi tenax; et ipsa synodi Chalcedonensis acta calumnie  patebant, propter nonnullam formarum iuris negligentiam; et in aula plurimum gratia ualebant Origenis dilectores, Origenistarumque patroni; et nichil non aucupabantur obstinati partium duces, quo infringerent uim canonum, etiam exactissimorum; et non de dogmatibus solum lis erat, in quibus errare humanum est, sed de ipsis personis, deque nota hereseos, qua nulla turpior, nulla infamior, ignominiosiorque inuri potest.

Adde quod anathemate percutiendi erant libri hominum toto Oriente celeberrimorum; libri, inquam, qui de rebus diuinis plurimi erant, qui omnium manibus terebantur, qui habebantur in pretio, uelut fidei quedam armamentaria, magisteriaque sanctitatis, et religionis sacraria, ex quibus uel ipsi accusatores cogerentur id haurire propter quod laudabantur in Ecclesia, fidemque defendebant, quorum auctores uisi sunt, ipsis etiam thaumaturgis, »donum hoc maximum diuinitus accepisse, et hanc prestantissimam  e celo sortem, ut diuinorum eloquiorum interpretes hominibus fierent, et Dei uerba, quasi Deo loquente, intelligerent, eaque hominibus, ita ut perciperent, enarrarent.«

Ex his liquido patet de Origene aliquando Didymoque et Euagrio in legitimo cetu exercitum fuisse iure iudicium; nonnisi enim causa legitime tractata, latam damnationis sententiam opinari fas est: nec damnatos negare permittit concors ueterum omnium sententia traditioque, ut aliqui scripserint propter Origenem Didymum et Euagrium damnandos synodum u esse collectam.

PROPOSITIO II.---In ea, que nunc quinta synodus dicitur, neque Origenis, neque Didymi, neque Euagrii causa cognita est.---Neque enim in ea uspiam Euagrii Didymique nomen legitur; neque Origenis fit ulla mentio, preterquam uerbo uno, tum collatione 5, ubi Theodorus Cappadox iam damnati meminit, tum collatione 8, ubi canone 11 Origenes hereticis accensetur.

 Duas porro comminisci collationes alias, preter eas que habentur octo, quarum altera reliquas omnes precesserit anno plus medio, altera ipsam quoque canonum promulgationem subsecuta sit; quarumque in priore de Origene cognitum fuerit, in posteriore de Euagrio et Didymo; duas, inquam, alias collationes comminisci, quod fecit dissertator difficultate pressus, non est causam tueri, sed deserere, siquidem instrumenta supponere non est hominis causam agentis, sed desperantis.

uerum hocce totum de collationibus duabus commentum, saltem qua parte Origenem respicit, antea satis reiectum est ab ipsismet pugnantibus inter se aduersariis, Halloixio et dissertatore; Halloixius enim demonstrauit non fuisse actum de Origene ante collationem 8; manifeste ostendit dissertator non fuisse actum post collationem 5.

PROPOSITIO III.---In ea, que nunc dicitur quinta synodus, uere damnatus est nominatim Origenes, neque  per fraudem intrusum in canonem 11 ipsius nomen dici potest.---Infiniti sunt siue in Oriente siue in Occidente codices quibus synodi u acta continentur, in nullo non reperitur canon 11 sicut est in editis: incredibile est in omnes irrepere potuisse errorem, nisi forte exstiterit in ipso primario exemplari, unde codices alii descripti sunt. At mirum est, si non plane , a notariis concilii corruptum fuisse hoc tanti momenti instrumentum, et neminem Patrum, ne ipsum quidem Theodorum Cappadocem, de notariorum mala fide atque improbitate questum tunc esse, cum exemplum canonum in prouinciam deferendum quisque acciperet, illudque uideret longe diuersum a sancito.

Hec me ratio, infinitis presertim testimoniis synodorum, pontificum, scriptorumque adiuta, impellit, ut Halloixii argumenta, ingeniose licet inuenta et erudite conquisita, facile contemnam, siquidem falso fere omnia innituntur.

 Nam si nomen Origenis in synodi u canone 11 positum est, non continuo sequitur tantum uirum indicta causa damnatum esse, sed quod cognitio precesserit, et quidem solemnis: precessit autem reuera in omnibus patriarcharum synodis, et presertim in Romana, ex qua respondisse uigilium capite 2 ostendimus.

Non sequitur etiam in synodo qua de loquebatur Gregorius Magnus personas quarum causa cognita sit damnatas esse plures, sed unam duntaxat, nempe Theodorum Mopsuestenum; cognitum enim nichil est tunc temporis de Origene, sed de Theodoro, Theodoreto et Iba.

Non sequitur pariter ut quoniam Origenes alios qui proscribuntur hereticos etate precesserit, in proscriptione quoque preire debuerit; neque enim in canone etatis ordo seruatus est, sed temporis quo quisque damnatus, in hoc autem ordine Origenem alii antecesserunt.

 Econtrario fit consequens ut facile responsum detur Halloixio querenti duo: alterum, cur in anathematismo Iustiniani non apponatur Origenis nomen, apponatur tamen in canone 11 synodi, qui uerbatim ex anathematismo acceptus est; alterum cur Origenes, si damnationis sententiam pati meruit, eam in prioribus synodis non pertulerit.

Hec ad primum expedita responsio. Imperator in alia fidei sue parte, que proprie Origenem spectabat, post nouem anathematismos, quibus dogmata ipsius perculerat, aduersus personam decimum scripserat in hec uerba: »Anathema etiam Origeni, qui et Adamantius, qui hec exposuit,« etc. Quid erat opus, post tam solemnem condemnationem, in alia fidei parte, que ad tria capitula pertinebat, tot tantisque diris deuotum caput iterum exsecrari? Patres autem Origenis nomen recensuerunt inter hereticos iam dudum proscriptos, quoniam et ipse ante decem circiter annos ab ipsorum synodis proscriptus erat.

Ad alterum respondetur, hereses ab Ecclesia damnari  solitas, non quo tempore oriuntur, sed quo turbas mouent, easque quasi uniuersales. Turbatum fuerat quidem longe antea ab Origenistis, quam ob causam, et a Theophilo Alexandrie, et in insula Cypro, auctore Epiphanio, et Rome ab Anastasio, synodi habite fuerant. Sed ille uideri possunt coacte, uel tantum, uel presertim, propter libros , et ad motus quasi particulares sedandos: nunc uero cum toto ferme orbe Acephali Apollinaristeque furerent, suasque hereses Origenis dogmatibus defenderent; illi enim causabantur, ut testatur Leo Magnus, preexistentiam animorum, quo defenderent carnem Christi celo lapsam non esse nostre; isti restitutionem, etiam demonum, in statum pristinum, ut suas, quas meminit Theodoretus, probarent; cum toto, inquam, orbe turbulenti illi furerent, cercendi fuerunt, euerso funditus quo se tuebantur presidio; atque ita subiici debuit tunc temporis anathemati Origenes, cui priora secula,  propter celebritatem fame, patienter pepercerant.

PROPOSITIO Iu.---Habita est de Origene cognitio in singulis patriarcharum synodis, de Euagrio et Didymo in Constantinopolitana Menne, atque etiam forte Hierosolymitana Petri.---Dictum est capite 2 mandasse imperatorem patriarchis quinque ut synodos haberent, in quibus missum de Origene dogmatibusque edictum ad examen uocarent, et synodorum sententiam, non ab iis tantum episcopis qui iudicium exercuissent, sed ab aliis quibuscunque singularum dieceseon subscribi curarent.

Dictum pariter, id quod imperator optasset, a summo etiam pontifice, cuius in re fidei prima est auctoritas, prestitum fuisse; acceptoque summi pontificis synodico decreto, aliorumque antistitum responso, conuenisse Constantinopoli concilium, in quo, Menna presidente, aduersus Origenem conclamatum est, et imperiale edictum subscriptione approbatum.

Ex his constat quod scripsit cap. ultimo Liberatus,  »dictatam in Origenem illiusque capita anathematis damnationem, non Menne tantum Constantinopolitano archiepiscopo, sed etiam uigilio Romano episcopo, Zoilo Alexandrino, Euphremio Antiocheno, et Petro Hierosolymitano esse directam, quibus eam accipientibus et subscribentibus, Origenes damnatus est.«

Constat etiam damnatione priorem fuisse cognitionem, qualem imperator decreto prescribebat, diligentem scilicet et canonicam.

Habita est igitur in omnibus patriarcharum synodis de Origene cognitio, sed de Origene solo Rome, Alexandrie et Antiochie, de solo enim agebatur in edicto. Est autem de Euagrio et Didymo institutum iudicium a Menna, propterea quod soli Constantinopolitane synodo suos aduersus utrumque Origenis sectarium libellos monachi obtulerunt.

Id totum manifeste ostenditur, partim ex imperatoris  edicto, partim ex actis Constantinopolitane synodi, de qua sermo est, ab Euagrio sue historie insertis.

Coniicere tamen licet, neque improbabiliter, eosdem monachorum libellos in Hierosolymitana synodo lectos esse: quemadmodum enim illi e Palestina uenerunt a monasteriis, presertim sancte ciuitati uicinis, missi; ita credibile est monasteriorum presules, quos edicto iubebat imperator ad synodum uocari, eosdem primati suo presulibusque collectis libellos obtulisse, quos legatis in urbem regiam perferendos dedissent: nam et ad disceptandam causam conducebant, et de ipsis imperator mentionem fecerat, uelut primis cause instrumentis.

PROPOSITIO u.---In ea, que ueteribus dicta est quinta synodus, causa Origenis, Didymi et Euagrii, et cognita est, et diiudicata.---ueteres, sin minus omnes, saltem plures, nomine synodi u complexi sunt id omne quod in codice fidei Iustinianee continebatur.  Fuit uero codex ille distributus in partes omnino tres. Prima, quod iam monuimus capite 2, erat synodus Menne aduersus Anthimum, Seuerum, Petrum et Zoaram. Erat et secunda eiusdem Menne synodus aduersus Origenem eiusque sectarios duos. Tertia ea ipsa fuit que nunc synodus u communiter nominatur, queque octo collationibus uulgo notis absoluitur. His subiuncta fuit, si legitima est, uigilii ad Eutychium epistola de confirmatione synodi u, atque etiam, opinor, fides Iustiniani de tribus capitulis.

Si res ita se habet, constat manifesta propositionis ueritas, siquidem in tertia parte uerbo uno confirmatur iudicium quod in secunda de Origene eiusque sectariis exercitum est. Rem uero ita se habuisse demonstrat consonantia omnium que de synodo u tradiderunt ueteres, pugnantiumque in speciem opinionum concordia, quo argumento efficacius hac in parte nullum esse potest.

Photius, epistola 1 ad Michelem Bulgarie ducem,  de concilio u hec habet: »Sanctum et ecumenicum concilium u magnam Constantini ciuitatem sacrum sibi templum consecrauit, centum sexaginta quinque episcoporum presentia et concursu confirmatum, quibus prefuerunt Mennas primum, deinde Eutychius, qui ex successione ipsius regie ciuitatis archiepiscopalis rexerunt claues, et uigilius Rome episcopus, qui in ciuitate quidem erat, sed concilio non aderat, et quamuis ad sacri cetus conuentum promptus non esset, communem tamen Patrum fidem libello comprobauit, et Apollinaris Alexandrie Domnusque Antiochie archiepiscopi, et Didymus et Euagrius Eustochii Hierosolymorum episcopi uicem gerentes. Tunc autem et Iustinianus optimus imperator Romanum imperium obtinebat, et decretis fauebat ecclesiasticis. Hoc igitur sanctum ecumenicumque concilium nefaria Nestorii dogmata iterum pullulantia penitus euulsit, cum ipso satore zizaniorum, Theodorumque ac Dioscorum, quorum hic Tarsi erat episcopus, ille autem Mopsuestie, qui cum Nestorii  prius heresim parturirent, eam denique scriptis etiam ediderunt, mentisque sue tanquam partus adulterinos horrendosque reliquerunt. Preterea damnarunt et anathemate confuderunt Origenem et Didymum et Euagrium, ueteres fidelium morbos, qui sane homines Grecorum fabulas in Dei Ecclesiam inferre conati fuerant, etc. Non solum autem hec maledicta, sed etiam illam, que paulo ante exstiterat, heresim Anthimo Trapezuntio, qui Eutychis opinionem fouebat, et Seuero Petroque Apameensi, et Zoara auctoribus, cum reliqua illa scelerata atque multiplici ipsorum manu sacer hic Patrum chorus sustulit, anathemateque damnauit, huius sancti operis duce potissimum Agapeto Rome pontifice, adiuuantibus et collaborantibus illustribus episcopis, inter quos fuit inclytus Antiochie antistes Ephremius, et Petrus antistes Hierosolymorum. Diuinus igitur ille cetus episcoporum, his omnibus damnatis atque reiectis,  uera diuinaque catholice atque apostolice Ecclesie decreta sanxit et confirmauit, ac concilium quidem u his continetur.«

Ex hoc testimonio discimus Photianum synodi u codicem ea continuisse que diximus, ideoque scripsisse de synodo u Photium ista octo: 1. prefuisse Mennam et Eutychium, sed Mennam primum, deinde Eutychium; 2. Iustinianum eadem sensisse cum Patribus, id est, paria fuisse illius edicta istorum decretis; 3. nefaria Nestorii dogmata iterum pullulantia penitus euulsa cum ipso satore zizaniorum Theodoro ac Diodoro, 4. anathemate percussos Origenem, Didymum et Euagrium, ueteres fidelium morbos; 5. Non solum has antiquiores duas hereses, sed aliam etiam, que paulo ante exstiterat, Anthimo Trapezuntio, qui Eutychis opinionem fouebat, et Seuero Petroque Apameensi, et Zoara auctoribus, cum reliqua illa scelerata atque multiplici ipsorum manu, sacrum hunc Patrum cetum sustulisse, anathemateque damnasse; 6. huius sancti operis ducem potissimum  exstitisse Agapetum Rome pontificem, collaborantibus illustribus episcopis Ephremio Antiochie, Petro Hierosolymorum antistite, et aliis; 7. hos omnes, , a diuino episcoporum cetu damnatos, simulque confirmata Ecclesie dogmata; 8. concilium u his contineri, .

Nihil autem clarius in rem nostram afferri potest: nam prioribus duabus synodis prefuit Mennas, Eutychius tertie: prime initium dedit Agapetus papa, collaborauerunt Mennas, Ephremius et Petrus. Secundam promouerunt uigilius, Mennas, Zoilus, Ephremius et Petrus. Tertiam habuerunt Eutychius, Apollinaris, Domnus et Elias, confirmauit uigilius suis edictis, Iustinianus paria cum singulis synodis sentiebat, . Habentur sanctiones definitionibus consone. In prima Anthimus, Seuerus, Petrus et Zoaras; in secunda Origenes, Didymus et Euagrius; in tertia Theodorus et alii proscripti sunt. Que omnia historice ueritati consentiunt.

 Quod autem Photius Elie legatos scripsit fuisse Didymum et Euagrium, memoria lapsus est; fuerunt enim Damianus Sozuse, Georgius Tiberiadis, et Stephanus Raphie episcopi.

Tam claro testimonio potentius adhuc alterum est, quippe quod a summorum pontificum longa serie dictum est, quanta maxima potuit celebritate et sanctitate. Namque ducentis ferme annis ante Photium, id est sub finem seculi uII, paulo post coactam synodum uI, edita est, uel a Leone II, uel a Sergio I, confessio fidei, quam consequentes summi pontifices in ordinatione emitterent. In ea, cum agitur de synodo u, continentur multa non similia tantum Photianis, sed longe maioris propter sanctitatem auctoritatis. Electus igitur in summum pontificem presbyter, inter profitendam fidem, postquam de quatuor prioribus synodis dixit, sic de synodo u: »Hec igitur sancta atque uniuersalia quatuor concilia, etiam sanctum quintum concilium uenerandum assecutum  est, et sub pie memorie Iustiniano principe apud Constantinopolitanam urbem est congregatum, cuius salutari consultu unus esse de sancta Trinitate Dominus noster iehsu Christus ueraciter predicatus est; et confundentes ac diuidentes sacre eius incarnationis arcanum, istius uocis spirituali mucrone prostrati sunt. In hoc Origenes, cum impiis discipulis et sequacibus Didymo et Euagrio, et qui creatorem omnium Deum, et omnem rationalem eius creaturam gentilibus fabulis prosecuti sunt, eterne sunt condemnationi submissi. In eo Theodorus Mopsuestenus auctor Nestorii, pariterque Diodorus, et omnes exsecrande diuisionis discipuli, qui et semi-nestoriani uocati sunt, sub anathematis eterna censura ab Ecclesia Dei proiecti sunt. In hoc Seuerus Acephalus, cum Petro et Zoara, ceterisque eorum impie confusionis consortibus atque sequacibus, perpetua condemnatione prostrati sunt.«

 Quanquam inuersus est parumper ordo, fit tamen trium ueluti partium synodi unius mentio; suis enim singule damnationibus hereticorum distinguuntur; idque eximium, quod expresse in hoc concilio damnate dicuntur tres hereticorum quasi turme.

Quamuis plurimum per se momenti habeant testimonia hec duo, remque meo iudicio conficiant, opere tamen pretium est minora producere, que lucem, sin minus dent, saltem accipiant.

Cyrillus Scythopolitanus, in uita sancti Sabe, cap. 109: »Cum sancta et ecumenica synodus u congregata fuisset Byzantii, Theodorus Mopsuestie, et Origenes, et una cum his impia de preexistentia et restitutione dogmata generali fuerunt subiecta anathemati.« De preexistentia et restitutione in solo Menne concilio ecclesiasticum iudicium exercitum est.

Quid Euagrius tradiderit, quantumque id quod tradidit conducat ad hunc locum illustrandum, capite 2 demonstratum est; iuuat tamen ista iterum adnotare  uerba: »Synodus u a Iustiniano coacta est hanc ob causam: Eustochius, cum Origenis dogmatum assertores in monasteriis Palestine, et precipue in ea que dicitur Noua Laura, inualescerent,« etc. Ostendunt enim iudicium de Origenis dogmatibus, atque adeo concilium Menne, cum decreto uigilii ad synodum u pertinere; nullum siquidem aliud iudicium ea de causa exercitum est.

Sergius in ecthesi ascripta Heraclio, postquam conciliorum quinque generalium meminit: »Hec, inquit, in omnibus sequentes, et diuina eorum suscipientes dogmata, omnes, quos exceperunt, excipimus, et quos eiecerunt, eiicimus, et anathematizamus, presertim Nouatum, Sabellium, Arium, Eunomium, Macedonium, Apollinarium, Origenem, Euagrium, Didymum, Theodorum Mopsuestenum, Nestorium, Eutychen, Dioscorum, Seuerum, et impia conscripta Theodoreti,« etc. Si eiicit, quos quinque synodi eiecerunt, necesse est nomine synodi u tres illas intelligat in quibus Seuerus, Origenes et Theodorus  damnati sunt; nec enim in ulla alia, que uim habeat ecumenice, queque a sede apostolica approbari meruerit, tria, que dixi, capita anathemate percussa sunt; quod si uero intelligat, plana sunt et aperta omnia.

Sophronius in synodica ad Sergium: »Aliud constitutum uniuersaliter concilium suscipio, quod in regia urbe etiamnum celebratum est, Iustiniano tunc sceptra Romani imperii disponente, omnesque eius preclaras diffinitiones: quod ad confirmationem quidem nominatissimi Chalcedonensis concilii congregatum est. Perimit autem et in interitum proiicit, principaliter quidem Origenem insanum, et omnes eius pomposas somnolentias, et plena multe impietatis commenta, Euagrii quoque cum eo et Didymi dogmata omnia eorum pagana atque prodigiosa, nec non et fabulosa deliramenta, post quos et Mopsuestenum euellit Theodorum magistrum Deo rebellis Nestorii, et ut immundum zizanium cum  suis blasphemis opusculis ab apostolica Ecclesia proiicit.« Eadem habet synodus uI in definitione fidei; eadem pariter synodica Theodori Hierosolymitani. Ista uero, si constent, que de synodo u ueterum tripartita diximus, apertam habent ueritatem; sin minus, apertam falsitatem.

Synodus uII in definitione fidei ea tradit que secutus uidetur Photius mox laudatus. Nam cum professi essent Patres se eos reiicere quos quatuor priores synodi reiecissent, pergunt in hec uerba: »Conferentes cum illis pariter Seuerum Petrum et eorum multifarie blasphemantem alterutris perplexionibus restim contextam, cum quibus et Origenis et Euagrii ac Didymi fabulas anathematizamus, sicuti et Constantinopoli congregatum concilium u egisse dignoscitur.« Illud testimonium tanto locupletius est, quanto clarius loquitur de iis que dubium creare possent, omissis que pertinent ad Theodorum uelut  indubitatis, quanto etiam affirmantius docet dignosci ab omnibus Seuerum et Origenem, cum suis unumquemque, in synodo u proscriptos.

Ex his autem que attulimus nonnulla, credo, lux oritur, in qua secerni possit pretiosum a uili, in Theophanis, Cedreni Nicephorique historia de synodo u; etsi enim perturbatis temporibus miscuerunt omnia, uere tamen Theophanes synodum u scripsit coactam , , , . uere Cedrenus sacram Iustiniani de discutienda Origenis causa ad synodum u, ut illis temporibus habebatur, retulit; uere Nicephorus in secunda sessione  de Origene iudicium habitum narrat.

Confectum est, opinor, quod demonstrandum fuerat, scilicet nomine synodi u comprehendisse ueteres concilia tria que nunc distinguimus; atque ita Origenis, Didymi et Euagrii in synodo u cognitam atque diiudicatam esse causam. uerum ut ueritas clarius  adhuc illucescat, soluende uidentur questiones nonnulle eo pertinentes.

Et prima quidem quo tempore synodus u tripartita uideri incepit, ita ut singule synodi, quasi totidem, aut actiones, aut, ut loquitur Nicephorus, , id est, conuentus forent. Iustiniano imperante id factum reor; quidquid enim de fide statutum esset suis temporibus, ad unius concilii instar esse uoluit, ut quemadmodum precessores qui maximi nominis fuerunt, suum cegerunt singuli concilium, Constantinus Nicenum, Theodosius Magnus Constantinopolitanum I, Theodosius Iunior Ephesinum, Martianus Chalcedonense, suum et ipse haberet, quo fidem uideretur absoluisse, cuius illi fundamenta iecerant.

Secunda questio, cur tres dicantur tantum fuisse, cum Iustiniani temporibus synodi plures, et ille quidem sacra imperatoria coacte, exstiterint, exempli causa, ea quam Mennas habuit de tribus capitulis, priusquam uigilius Constantinopolim  ueniret; uideri enim potest perinde annumeranda synodis eiusmodi, ac que Origenis causam spectabat. uerumtamen tres ille de quibus agimus habuerunt id eximium pre aliis, etiam iussione principali conuocatis, ut et de fide fuerint, et patriarcharum consensione, sedisque apostolice synodica auctoritate, atque adeo utriusque Ecclesie, Occidentalem dico et Orientalem, sententia approbate sint. Quod fuerint in causa fidei collecte, aperte constat, nam prima Acephalos, secunda Origenistas, tertia Nestorianos, que tres hereses ea tempestate uigebant, proscripsit. Constat pariter quod utriusque Ecclesie consensione approbate sint: siquidem prime Hormisdas et Agapetus uim atque auctoritatem addiderunt; nec enim aliud quidquam fuit, preter exsecutionem sententie a prefatis pontificibus late, ut ex sententiis Menne, subscriptionibusque Occidentalium episcoporum et sedis apostolice legatorum, ac aliis pluribus patet. Secunde uigilius robur dedit, cum  ex ipsius litteris Mennas definitionem dixerit. Tertiam idem uigilius sua, ut fertur, ad Eutychium epistola confirmauit. Prime interfuerunt plurimi utriusque Ecclesie presules cum legatis maiorum sedium, Romane, Antiochene et Hierosolymitane, non tamen Alexandrine, que Acephalorum factionibus Gaianique et Theodosii schismate scindebatur. Secunde consenserunt patriarche omnes, interfuitque Pelagius sedis apostolice apocrisiarius. Tertie prefuerunt per se Eutychius Constantinopolitanus, Apollinaris Alexandrinus, Domninus Antiochenus, per legatos Eustochius Hierosolymitanus. Omnes suis que habentur tractoriis imperator cegit; suis omnes, non edictis modo, sed libris etiam integris firmauit: quod cum non fecisset, quo tempore habita est prima, prestitit sex fere post annis, misso, ut testis est Agatho papa, ad Zoilum Alexandrinum aduersus Acephalos libro.

Tertia questio, an aliqua etiamnum exstent expressa  uestigia synodi u ex tribus compacte? Exstant sane, nam in ueteribus tum Grecis, tum Latinis codicibus gesta aduersus Anthimum synodi u nomine inscribuntur. De Grecis testem adduco Seuerinum Binium, qui in notis ad concilium aduersus Anthimum narrat se acta huius concilii ex quodam manuscripto codice Greco antiquo bibliothece Palatine, in cuius frontispicio reperitur hec inscriptio: Acta sancte synodi u Constantinopolitane, fideliter accepisse. Putat ille quidem inscriptionem esse erroneam, sed putat ex errore, uel incogitantia potius eorum que hactenus diximus. De Latinis fidem facit conciliorum collectio Merlini, Surii et Crabbi, in quibus non synodus tantum Menne aduersus Anthimum, sed alie quoque priores, synodi u nomine inscribuntur. Unde hec ipsa synodus u in eiusmodi collectione dicitur sub Agapeto, Siluerioque et uigilio habita. Nullus dubito quin plures mss. codices id ipsum preferant quod qui, uel a Binio, uel ab aliis tribus conciliorum editoribus uisi sunt. Sed Greci admodum pauci in Occidentem  delati sunt, propter ueterum Latinorum lingue Grece incuriam: Latini, qui ad nostra tempora peruenerunt, id habent maximam partem quod mox relati. Nihil porro in Latinis uspiam de Origenis iudicio memini me legere, forsan quia, cum Origenistarum errores minus in Occidente noti essent, minus quoque sollicite synodice aduersus ipsos sententie conquisite sunt: quemadmodum et in Oriente, cum minus innotesceret Pelagiana heresis de gratia, minor etiam de conquirendis synodicis contra Pelagianos sollicitudo Grecos tenuit: ut uix reperiantur, si tamen reperiantur, in his Grecorum libris canones eiusmodi, nisi post seculum XI uel XII, quibus uixerunt Ioannes Zonaras et Theodorus Balsamon.

Quarta questio, an non merito censeri debeat inauditum ac insolens in unam ecumenicam synodum tres conflare, quarum due sint particulares? Qui ita censuerit, deponet ille admirationem facile, si meminerit, primo, synodos quas particulares uocat, merito  dici posse ecumenicas, quippe que, ut ostensum est antea, et sedis apostolice definitionem secute sint, et decretorum Agapeti uigiliique summorum pontificum exsecutionis pure iure dicantur instar esse, et consentientes habuerint patriarchas omnes, quomodo prefati sumus.

Deinde, si exemplo res agenda est, an non plura temporibus Augustini concilia Africana in unum illud, quod anni 418 uocatur, coaluerunt? Plura certe Augustinus nominat, que alii pro uno censent, ut ostendimus in dissert. 2 ad priorem partem operum Marii Mercatoris. An non auorum etate, quatuor et uiginti annorum spatio celebrati, partim Ferrarie, partim Tridenti, episcoporum conuentus uno Tridentine synodi nomine dicuntur, etsi uariis in locis, ad uarias hereses abususque tollendos, sub tribus pontificibus, imperatoribusque duobus, habiti sunt?

Si plures diuersique adeo conuentus uno Tridentini concilii nomine appellati sunt, quoniam ad unum omnes finem dirigebantur, que reformatio Ecclesie,  quidni conuentus tres, ad unum pariter directi finem, pacem nempe Ecclesie, ad unos indicti Eutychianorum et Nestorianorum motus comprimendos, ab uno imperatore Iustiniano decretis firmati, unius fere uigilii pape tempore, una in ciuitate regia, uniusque sedis presidente presule Constantinopolitano habiti, uno pariter nomine uocentur? Quid mirum conuentus tres, minore spatio temporis quam Tridentini celebratos  uno censeri nomine, unoque codice contineri, qui ad unum finem ab uno imperatore, unius pape temporibus, in una urbe, ab unius sedis episcopo, coacti sunt.



CAPUT uI. Obseruationes aliquot ad acta synodi u.

Nulla fere synodus est, cuius actis ecclesiastice  critices studiosus lector plura obseruare debeat, si modo uelit ueritatem eruere e tenebris, quibus eam, partim negotii totius gerendi perplexa utrinque ratio, partim artes Theodori Cappadocis multa producentis instrumenta suo ingenio similia inuoluerunt. Singula curiosius ad examen uocaui, que, ne dissertationem ultra modum augeant, in aliud opusculum reiicienda duxi, tribus tamen in specimen adductis, ut suus constaret promissis capitibus numerus, et populares quedam opiniones tollerentur.


§ I. De die qua factum est initium synodi.

In codicibus editis initium datum synodo legitur Iu nonas Maii; in Bellouacensi ms. III nonas, que potior lectio, siquidem anno 553 littera dominicalis erat E, et proinde dies quartus nonas fuit dominicus, tertius feria 2, qua more maiorum, post rem diuinam die dominico rite procuratam, inchoabantur synodi. Sic Chalcedonensis die 8 Octobris, quo anno littera dominicalis G; sic Ephesina die 22 Iunii ann.  431, litt. dom. D; sic Constantinopolitana I die 24 Maii ann. 381, litt. dom. C; sic Nicena die 14 Iunii ann. 325, litt. dom. C.

Hanc Bellouacensis codicis lectionem demonstrant acta collationis 1 et 2: nam quo die inchoata est synodus, accesserunt ad uigilium patriarche cum aliis episcopis, rogaturi ut una cum ipsis conueniret. Promisit uigilius se postero die responsurum; postero illo die, qui fuit secundus ab inchoata synodo, redierunt patriarche ad uigilium; atqui aiunt se ad eum rediisse ante duos dies quam habita est secunda collatio: cum igitur illa sit habita uIII idus Maias, necesse est habitam esse primam III nonas, que cum lectione Bellouacensis codicis omnino conueniunt, cum uulgata neutiquam.


§ II. De recensione episcoporum in collatione 1.

Cum recensentur initio collationis 1 nomina episcoporum qui interfuerunt, alio disponuntur ordine  quam quo subscribuntur in fine collationis 8. Exempli gratia, Thaleleus Isindorum episcopus post Macarium Prymnesie et Megalium Myrenorum inscribitur, longe ante ipsos subscribitur. ualerianus Obbe in Africa episcopus Cresconium Cuiculitanum Africe pariter episcopum, pluribus interiectis, in inscriptione precedit, sequitur in subscriptione, etc. Argumentum igitur quod nonnulli ducunt ab ordine quo censentur episcopi in actis conciliorum, cuiusmodi nunc habentur, ad estimandos ordinationis precedentis aut subsequentis annos, infirmum est, adeoque fallax, ut nuperum quemdam censorem abduxerit in intolerabiles errores, quod in opusculo mox edendo, alioque deinceps consecuturo de episcopis Africe, indubitatis ex ipso codice Africane Ecclesie argumentis demonstrabitur.

Ad id autem operis suscipiendum necessitas inuitum adigit, ut ex prescripto Salomonis obtrectatori responsum detur, qui »non solum uerba , sed syllabas quoque uerborum calumniatus est, in eo scire se aliquid arbitratus, si de alienis operibus detraheret, quique patientiam nostram de humilitate Christi uenientem male conscientie signum interpretatur.«


§ III. De synodo Mopsuestena actis synodi u inserta.

Synodus Mopsuestena coacta est ann. 550, atque adeo annis centuni uiginti tribus post obitum Theodori; suo enim ille fato functus est ann. 427, et sacre due quibus indicitur synodus consignate leguntur anno 9 post consulatum Basilii.

Adfuerunt omnes secunde Cilicie presules, totusque Ecclesie Mopsuestene clerus, cum primoribus ciuitatis, saltem prouectioribus etate: presedit Ioannes Anazarbi episcopus prouincie metropolita.

Totum unica actione, die 17 Iunii, peractum negotium; nam et diptycha Ecclesie Mopsuestene recognita  sunt, et auditi seniores, ut sciretur quo tempore, quaue de causa, Theodori nomen expunctum sit e sacris tabulis.

Id rescire intererat imperatoris, quo responderet uigilio renuenti damnare Theodorum, propterea quod in pace Ecclesie diem obiisset, et a nulla synodo damnatus foret: quare uoluit ad se pariter et ad uigilium referri, mittique acta concilii, quod synodicis duabus prestitum est.

Hec omnia porro constant, cum ex euocatoriis litteris Iustiniani, tum ex actis concilii, testantibus nomen in diptychis iam non haberi, nec tamen de tempore et causa expunctionis constare.

In libello synodico fit mentio synodi Mopsuestene, in qua, sin minus diuersa sit, longe aliter peracta sunt omnia quam quomodo in actis synodo u insertis referuntur; presules enim dicuntur, sponte fideique studio conuenisse Mopsuestiam, seniores quosque interrogasse iudicio, an aliquando sacris tabulis inscriptum fuisset Theodori nomen, et quod affirmassent  seniores, retulisse ad uigilium Romanum pontificem.

Quid si fuerint synodi due Mopsuestene, quarum alterius meminerit synodicus liber, alterius acta synodi u? Quid si unam uigilius, alteram Iustinianus haberi mandauerit: ille, ut sciret an aliquando appellatus fuisset Theodorus in sacris diptychis; iste, an expunctus foret? Quid si priorem cogi uoluerit uigilius, ut suam inde sententiam, de non damnanda Theodori persona firmaret; posteriorem Iustinianus, ut prioris auctoritatem infringeret? In re obscura coniicere tantum licet.

Habita est porro, siue una, siue gemina, Mopsuestie synodus, post absolutos a Facundo libros duodecim, quibus capitula tria defendit, imo post singulare contra Mocianum opus; neque enim siluisset procul dubio de re que tantum afferret in utramque partem cause sue preiudicium. Absoluit igitur libros Facundus circa annum 548, aut etiam priusquam  erumperet in apertum Iustiniani in uigilium tyrannica ferocitas.

Inscriptum fuit diptychis aliquandiu Theodori nomen, alioqui ea non scripsisset Cyrillus, que sunt in litteris ad Ioannem Antiochenum de Theodori opinione in Orientalium mentibus. Retentum est ad Theodoreti usque mortem, que contigit ann. 457. Quomodo enim amicos Cilicas id permisisset committere aduersus hominem quem uelut diuinum ubique suspicit? Non permansit tamen ad annum usque 490, nam Martyrius, presbyterorum Ecclesie Mopsuestene prouectissimus, cum interrogatus esset in synodo ann. 550, sacramento testatus est se, qui a sexaginta annis in Ecclesie Mopsuestene clero militabat, nunquam inter episcopos in diptychis appellatos Theodori nomen audiuisse: imo nec uidetur ad annum usque 484 remansisse, alioqui audiuisset nonnichil senex ille de tanto negotio, si tunc cum in clero annumeratus est, adhuc recens fuisset memoria. Oportet igitur id accidisse eo temporis spatio quod  ab anno 457 ad 480 aut 484 intercessit.

Et uero e clericis quidam, ut Theodorus et Parenorius, quorum alter quinquaginta quinque annos, alter octo et uiginti in clero egerat, professi sunt se a senioribus accepisse pro Theodoro Cyrilli nomen esse suppositum, utique seniorum etate, quod non incongrue dici potest de re que quo dixi tempore sit peracta.

Definire certo tempus quo Cyrillus, deleto Theodori nomine, inscriptus sit diptychis, mihi non licet: probabile tamen uidetur id tunc accidisse cum Eutychiani potentia ualerent plurimum; ualuerunt autem, et cum Basiliscus tyrannidem occupauit, Cnapheumque Ecclesie Antiochene reddidit ann. 475; et cum Zeno imperator unitiuum edidit ann. 482; et cum, Calendione pulso Antiochia, iterum Cnapheus in sedem unde deiectus fuerat restitutus est, ann. circiter 484; cum Eutychiani, inquam, potentia ualerent,  feruerentque in Cilicia tumultus, atque Acephalorum heresis inualesceret.

uideor ergo mihi non temere coniicere eo tempore expunctum esse Theodori nomen e diptychis, quo Cnapheus, Calendione pulso, Antiochenam Ecclesiam inuasit: nam tumultuosis temporibus quid non licebat? Quid non audebat Eutychianus Cnapheus aduersus heresis sue nominatissimum aduersarium? Quid non pateretur Mopsuestenus clerus inter arma, et a potentissimo suo exarcho, cuius nomen potius pro Theodoro supponeretur, quam Cyrilli, quo mendaciter auctore Eutychiani gloriabantur? Qua tempestate facilius deleretur memoria facti tam audacis, quam qua, rebus omnibus, siue imperii, siue Ecclesie, perturbatis in Orientis diecesi, facile erat Mopsuestenos Antiochenis consentire, quibus iamdudum Eutychis sectatores preerant?

Tunc enim uidentur uetera diptycha, suppositis nouis, sublata: nam que producta sunt in concilio, uetera absque dubio non fuerunt, alioqui uel erasi  in membranis, uel obducti in chartis Theodori nominis uestigium Cilices deprehendissent, nec id in tanta, quantam iactant, referre omisissent. Hanc forte ob causam factum est ut episcopi semel atque iterum a Cimiliarcha expeterent an non haberet diptycha productis ueteriora, negantemque cogerent, »propositis diuinis Scripturis,« responsum firmare.

Inter episcopos qui censentur in Mopsuestenis diptychis, frustra fuerit qui Macedonium querat Ariane heresi addictum; censentur enim illi tantum qui fato functi sunt, »ex quo immaculata et orthodoxa fides in Ecclesia Mopsuestena predicata est.« Fides, inquam, Nicena, que apud ueteres nomine fidei intelligitur. uitam porro Macedonius ille, postquam interfuit Nicene synodo, ad annum circiter 350 protraxit, siquidem Sardicensi conciliabulo, ut dicitur, anno 345 subscripsit: quare Protogenes et Zosimus, qui Macedonium exceperunt, et precesserunt  Olympium, non uidentur episcopalem tenuisse sedem amplius quam annis triginta, quando quidem Olympius, qui Zosimum excepit, concilio II generali interfuit ann. 381; Olympius Ecclesiam Mopsuestenam rexit ad annum usque 391, quo anno decessit Theodoro; Theodorus Thome post episcopatum triginta sex annorum; Thomas Bassiano post duo et uiginti aut tres et uiginti annos: nam Bassianus suum habuisse legitur in concilio Chalcedonensi uicarium ann. 451. Ipse uero, et qui sequuntur in diptychis, Ioannes, Auxentius, Palatinus, Iacobus, Zosimus et Theodorus Iunior ad annum usque 547 Mopsuestene Ecclesie prefuerunt; Theodorus enim ille dicitur in gestis ante triennium obiisse; Simeon uero postremus omnium ea ipsa indictione 13, qua conuenit synodus, post tres episcopatus annos obiit.



CAPUT uII. De confirmatione synodi u a sedis apostolice antistitibus.

 Hac etiam parte defunctus sum non incuriose in opusculo mox edendo; inquisiui enim exactius de singulis pontificibus usque ad synodi uI tempora, post que nichil negotii relinquitur, cum habeantur professiones fidei a summis pontificibus in ordinatione facte, quibus synodum u recipiunt, coluntque pari cum aliis prioribus reuerentia. Has professiones propediem edemus. De sola uigilii nunc epistola confirmatoria synodi, quam illustrissimus Parisiorum archiepiscopus Petrus Marca in lucem e Regia bibliotheca protulit anno 1642.

Hec epistola data legitur ante uI idus Decembres, imperii Iustiniani anno 27, post consulatum Basilii 12, id est die 8 Decembris anni 553, mensibus sex post absolutam synodum. Non esse suppositam probat illustrissimus editor editor pluribus nec infirmis argumentis: nam primo, inquit, exscripta est ex uolumine  quod calamo exaratum in uetere bibliotheca Romane Ecclesie iam inde ab ann. 753 asseruabatur; exscripta est, inquam, anno Christi 1276, a uiro eruditione nobili Leone Cinnomo, simulque commendata imperatorie Grecorum bibliothece, cum aliis pluribus, et presertim actis synodi u, cui subiuncta fuit.

Deinde Euagrius, lib. Iu Hist., cap. 34, scripsit uigilium synodo u consensisse, , quod uero aliud scriptum? Euagrii autem auctoritas eo grauior est, quo propius e synodi temporibus Historiam composuit, triginta nempe post annis.

Tertio Photius, Zonaras, Cedrenus, Euthymius et Nicephorus Callistus, uigilium synodo consensisse tradunt; id uero non aliunde quam ex actis synodi u, subiunctam habentibus decretalem, acceperunt.

Quarto, uigilium uI synodus, in Prosphonetico ad Pogonatum, consonuisse Iustiniano narrat, quemadmodum Leoni I Marcianum.

Denique Pelagius II, in epistola ad episcopos  Istrie, sedem apostolicam ait, post longa pro tribus capitulis certamina, perpessaque plurima, cessisse tandem, »cum ueritas se patefecit,« que ipsissima uigilii ratio cur constitutum suum decretali rescindat, quia sibi lux affulsisset, »omni confusione mentis remota.«

Quibus suspecta nichilominus uidetur, illi et pro se rationes afferunt sane graues, et illustrissimi editoris argumenta, suas in partes inflectendo, non parum infringunt.

Dicunt, primo, in hacce decretali contineri plura, non contraria magis sedis apostolice dignitati quam falsa et inepta.

Quid enim indignius quam quod Christi uicarius fateatur in negotio quod in concilio suo agitauit, se a diabolo »impulsum, multa tum loquendo, tum scribendo composuisse;« se eiusdem diaboli dolo diuisum esse a fratribus; se »contempta caritate in discordiam abiisse;« se »confusionem in mente  prius habuisse,« etc.?

Quid hoc utroque falsius? quo tempore decretalis consignatur, id est sexto post absolutam synodum mense, »uniuersum orbem et Ecclesiam ad pacem reuocatam fuisse;« se Theodori blasphemias affusa luce, quo tempore scripsit, primum deprehendisse: nam pro certo, post peractam synodum, toto Occidente turbatum est; et in constituto sua singulis Theodori capitibus nota inusta est.

Quam parum apte exemplum Augustini adducitur, ut sententie mutatio excusetur? uIX enim quidquam similitudinis habet Augustini et uigilii causa. Augustinus fuit unus aliquis episcopus, uigilius caput Ecclesie; erat Augustinus unius per se Ecclesie doctor, uigilius orbis uniuersi; retractauit Augustinus opera priuati hominis, uigilius decretalem e synodo missam ad omnes orbis fideles; emendauit proprie ea tantum Augustinus que laicus aut certe ante episcopatum scripsit, cetera magis recensuit;  emendasse uigilius dicitur que iam septemdecim fere annorum pontifex ediderat; Augustinus correxit que de uariis argumentis commentatus fuerat, uigilius que maturo fratrum consilio iudicioque definierat.

Aiunt, secundo, mirum uideri cur Leo Cinnomus, cum testatur se in uolumine chartaceo, quod in uetere bibliotheca Ecclesie Romane asseruabatur, epistolam qua de agitur nactum esse, id unum retulerit, adiuncta reliqua pretermiserit.

Cur siluit an Grecam eo loci repertam descripserit? an Latinam e Greca fecerit? Si Grecam reperit, non item Latinam, suspecta merito est narrantis fides; quidni enim, uel a Cinnomo composita credatur, uel ab alio aliquo Greculo? cur pontificis Romani epistola Latina nusquam reperitur, a nullo certe Latino memoratur?

Si ex Latina Grecam fecit, rursus oritur suspicionis non imprudentissime materies, an bona fide interpretatus  sit, an secus? an de suo addiderit que non decent, an in autographo repererit?

Certe si anno 753, id est ducentesimo post finitam synodum, exstabat adhuc Latina decretalis in bibliotheca Ecclesie Romane, quomodo latuit pontifices uigilii successores? Si non latuit, quomodo ab iis memorata non est, cum maxime debuerit, tunc saltem, cum aduersus schismaticos uehementius a Pelagio II et Gregorio Magno disputaretur? atque hoc est quod tertium causantur epistole improbatores.

Sed et quartum addunt, apparere non incerta suppositionis iudicia: nam preter ea que hactenus exposita sunt, non erudite profecto inducitur uigilius, exemplum afferens Patrum suorum, qui propria dicta retractauerint atque correxerint; Patrum enim nomine intelligit, opinor, precessores, ut ex constituto colligitur: quis autem decessorum propria dicta retractauit et correxit? an Hormisdas? hic enim unus produci posse uidetur; uerum ipsius ratio mirum  quantum a ratione uigilii diuersa est, ut nemo nescit eruditus.

Deinde, cum Augustinus statuitur in exemplum, quod imitetur pontifex, imprudenter, ne dicam inepte, Romane eloquentie magister predicatur: uerum id non magni admodum est momenti, cum forte non , sed legi possit, quo sensu Hormisdas scripsit Possessori ex Augustino addisci posse quid Romana sentiat Ecclesia »de libero arbitrio et gratia Dei.«

Id magis urget, quod contra publicam fidem ueritatemque notam dicuntur ubique, tunc cum scriberet uigilius, redarguti Theodori sermones: nam ea tempestate, non Africa tantum pro Theodori libris, sed etiam Orientalium plures pugnabant; quod maligne describuntur ferme uerbatim ex edicto synodoque posteriores tres canones, de Theodoro, Theodoreto et Iba, ut pontifex uideatur in ipsa eorum quibus, cum iudicium exercerent, aduersabatur,  uerba iurare, eoque facto sue mentis pristinam, uel cecitatem, uel obstinationem fateri.

Certe, si reipsa pontifex epistolam conscripsit, uel consultissime non egit, cum dignitati sedis sue non consuluit, qua ratione poterat, cum haberet doctissimorum uirorum sibi assistentium coronam; uel durissimam scribendi necessitatem a tyrannide Iustiniani, qui suis et ipse preceptoribus seruiebat, passus est; quo pacto epistola, cum per uim metumque extorta sit, nulla pollet auctoritate.

Postremum istud adiungunt, non plus admodum habere ponderis argumenta in contrarium allata quam quantum mutuantur ab illustrissimi Marce auctoritate.

Nam primo, quod Greci tradunt uigilium synodo u consensisse , intelligi, potest, aut etiam debet, uel de primis litteris ad Eutychium, quibus pontifex in celebrationem synodi consensit, uel de constituto, ubi eadem omnia que in synodo u damnantur, preter Theodori personam; uel etiam de  iudicato longe antea edito, et turbarum in Occidente causa, quas turbas Greculi arripuerint, ut sue fictionis locupletes testes.

Neque temeraria est eiusmodi exceptio; huic enim fauet quod ab illustrissimo Marca adducitur ex Prosphonetico synodi uI: agitur siquidem eo loci de consensione uigilii et Iustiniani, qua synodus coacta est, .

Deinde quod illustrissimus idem dissertator adiicit numero 3, suis prioribus rationibus »addi posse eximium Pelagii II testimonium, ex epistola ad episcopos Istrie, cuius adeo aperta sunt uerba, ut mirari subeat qua ratione uiros, alioqui perspicacissimos, fugerit tam expressa de uigilio sententia; etenim prolixis uerbis ibi refertur sedem apostolicam per uigilium initio quidem probasse tria capitula, et pro eorum defensione diu laborasse, longoque tempore ad iniurias usque certasse, quod de solo uigilio  intelligi potest; deinde cessisse, QUANDO uERITAS SE PATEFECIT, que uerba ad epistolam uigilii respiciunt, qui, re diligentius tractata, ueritatem sibi affulsisse, seque tria capitula damnasse scribit,« id, inquam, totum non uehementer urget; nam perspicacissimi illi forsan causentur uerba Pelagii II, ut non referuntur , ita non plene exponi. Sic illa numero 3 se habent: »Latini quippe homines et Grecitatis ignari, dum linguam nesciunt, errorem tarde cognouerunt; et tanto eis celerius credi debuit, quanto eorum constantia, quousque uerum cognoscerent, a certamine non quieuit, quorum consensum certe fraternitas uestra despiceret, si ausu precipiti, priusquam uerum cognoscerent, consensissent: at postquam diu ab eis laboratum est, et longo tempore ad iniurias usque certatum, hinc uestra fraternitas penset quia tot labores repente non relinquerent, nisi que uera sint, agnouissent.« Et paulo post: »Debet ergo perpendere uestra dilectio quia predecessorum nostrorum in hac causa consensus  tanto post inanis non fuit, quanto prius duris contradictionum laboribus insudauit.« Et postea: »Si in trium capitulorum negotio aliud cum ueritas quereretur, aliud autem, inuenta ueritate, dictum est, cur mutatio sententie huic sedi in crimine obiicitur, que a cuncta Ecclesia humiliter in eius auctore ueneratur? non enim mutatio sententie, sed inconstantie sensus in culpa est; quando ergo ad cognitionem recti intentio incommutabilis permaneat, quid obstat, si ignorantiam suam deserens, uerba permutet?«

Agitur enim, et de ueritate, »que uigilium papam ac Latinarum prouinciarum principes latuit;« et de errore tardius cognito, propter imperitiam Grece lingue: eiusmodi autem seu ueritas latens, seu error ignotus, pertinuit sine dubio ad blasphemias Theodori, sensusque Theodoreti et Ibe; illaque apparens, hic agnitus effecit ut uigilius latam in uia, qua Roma Constantinopolim tendebat, sententiam  pro tribus capitulis, in iudicato post annum, in constituto post annos septem edito, mutaret, idque omne quod tribus capitibus contineretur, preter personas, damnaret.

Nam quod disputat eruditissimus presul de gemina ueritate ante ignota uigilio, postmodum retecta, prima posse que in conciliis gesta sunt omnia retractari, preter fidem; altera posse mortuos damnari qui heresim professi sint; uix persuaserit, opinor, ei, qui uel historiam rei meminerit, uel Pelagii Il epistolam perlegerit: neutra siquidem ueritas latebat propter imperitiam Grece lingue, cum posterior ante editum constitutum in collatione 5 probata fuerit sacre Scripture atque Augustini testimonio, prior manifestis Leonis Magni uerbis constet. Quare mutatio sententie, quam Pelagius memorat, spectat omnino ad iudicatum, aut ad constitutum potius, idque conficitur, uel ipsis ab illustrissimo presule prolatis testibus. Nam Photius cum de uigilio scribit: »Aderat presens in Urbe, sed non intererat  synodo; etsi uero non adeo prono animo esset erga sacri concilii cetum, nichilominus tamen communem Patrum fidem libello confirmauit.« Et ista codicis Arabici canonum: »Excommunicauit synodus et uiuos et mortuos, quod antea non prestitum, nisi in illos solos, factumque hoc, patriarcha Romano sciente, qui et confirmauit, et scripto ad imperatorem dato fidem suam professus est;« intelligi debent de constituto ad imperatorem misso, cuius censura fidem Patrum canonibus comprehensam confirmat, non de decretali que ad Eutychium data. He fere sunt utriusque partis rationes, quas qui diligentius expenderit, si non improbet, ut certe non decet, grauissimum illustrissimi Marce de uigilii epistola iudicium, non tamen ita approbabit , ut inde putet inuictum posse argumentum desumi, quo »Halloixii« negantis a uigilio statim approbatam synodum »temeritas appareat.«



ADDENDUM.





FRAGMENTUM uICTORIS CAPUANI DE CYCLO PASCHALI.



Exagitato cyclo paschali uictorii sic pergit Beda loco citato:

uerum, ne nos amatores uictorii temere illum aggressos esse lacerent, legant librum doctissimi et sanctissimi uiri, uictoris uidelicet Capuani episcopi, de Pascha, quod quindecimo calendas Maias putabatur celebrari debere, indictione autem decima tertia nouies proconsule Basilio, et quanti a prudentibus et catholicis Ecclesie doctoribus estimatus sit suus magister inuenient; cuius principium libri est:

»Cum paschalis ueneranda solemnitas, quanam die potissimum proueniret per anni presentis indictionem tertiam decimam a nobis sollicite quereretur, et iuxta patrum uenerabilium constituta octauo calendarum Maiarum diceremus resurrectionem Domini  mini procul dubio celebrandam; aliquibus minime rationabilis uisa est nostra responsio, eo quod uictorius quidam, in circulo paschali quem edidit, aliter diem dominice resurrectionis adfixerit, licet et hunc designauerit quem nos celebrandum pariter profitemur.« Et in processu operis: »Sed nunc, inquam, ordo expetit ut cyclorum quos uictorius edidit patefaciam euidenter errores, dum nescit legitimum diem definire paschalem, ut cum in preteritis ostensus hoc modo fuerit deliquisse, in presentibus ac futuris et auctoritate careat et occasionem praue persuasionis amittat.«




uolume back matter




INDICES IN ARATORIS SUBDIACONI EPISTOLAS TRES AD FLORIANUM, uIGILIUM ET PARTHENIUM, ET LIBROS II DE ACTIBUS APOSTOLORUM.





INDEX CAPITUM EX ACTIBUS APOSTOLICIS ARATORIS uERSIBUS ACCOMMODATUS. [1Kb]



LIBER PRIMUS.
    CAPUT PRIMUM, uers. 21-119
    CAP. II, 119-244
    CAP. III, 244-293
    CAP. Iu, 293-417
    CAP. u, 417-552
    CAP. uI, 552-586
    CAP. uII, 586-624
    CAP. uIII, 624-708
    CAP. IX, 708-846
     CAP. X, uers. 846-966
    CAP. XI, 966-1007
    CAP. XII, 1007-1076

LIBER SECUNDUS.
    CAP. XIII, 1-156
    CAP. XIu, 156-242
    CAP. Xu, 242-307
    CAP. XuI, 307-443
    CAP. XuII, 443-506
    CAP. XuIII 506-569
     CAP. XIX, uers. 569-753
    CAP. XX, 753-913
    CAP. XXI, 913-924
    CAP. XXII, 924-992
    CAP. XXIII 992-1030
    CAP. XXIu, 1030-1050
    CAP. XXu, 1050-1067
    CAP. XXuI. Omittit Arator.
    CAP. XXuII, 1067-1156
    CAP. XXuIII, 1156-1250







INDEX RERUM ET uERBORUM QUAE IN NOTIS EXPONUNTUR. [1Kb]




A
    A et e, confusa, 145; et o, 157; et u, 83. In uersu repetitum, asperitatem notat; si uero producatur, grauitatem; si corripiatur, suauitatem, 123.
    A, pro propter, 149.
    Ab, pro propter, 30; pro post, 67.
    Abi et ubi, permutata, 83.
    Abitus et habitus, confunduntur, 242.
    Ablatus, et oblatus, et allatus, permutantur, 216.
    Abortus et obortus, confunduntur, 97.
    Abraham, media producta, interdum duabus prioribus correptis, 188.
    Abreptus et arreptus, permutantur, 251. Abripi dicuntur naues, tempestate acte, 251.
    Abscidens et abscindens, permutantur, 164.
    Abscindens et abscidens, permutantur, 164.
    Abscisus et abscissus, confusa, 181.
    Abscissus et abscisus, confusa, 181.
    Abstracta, pro concretis. 10.
     Ac, pro ueluti, 8.
    Accedere et accendere, permutantur, 209.
    Accipere et excipere, permutantur, 145.
    Accusatiuus, per Grecismum adiectiuo additur, 149.
    Acerba fremere, 135.
    Achilli genitiuus, 144.
    Acta et actus, 31, 32. Acta diurna supposititia, 33.
    Actus et auctus, permutantur, 239, et ictus, 266.
    Ad, pro ob, 245.
    Adusque, 169.
    Adam, prima longa et correpta, 162.
    Addere uiam, pro celerare, 109. Addere diis, astris, 266.
    Addictus et afflictus, permutantur, 229.
    , quid notet, 74.
    Ademptus et adeptus, permutantur, 144.
     Adeptus et ademptus, permutantur, 144.
    Adesse, pro esse, 189, 269.
    Adiectiua, pro aduerbiis, 103, 135, 198, 209. Duo uni substantiuo addita, 101. In is et us, 68. Neutra pluralia, cum substantiuo in genitiuo, 149.
    Admodum, superlatiuo additur, 151.
    Adriatici maris qui sint termini, 257.
    Aeger membris, 178.
    Aegyptus, pro mediterraneis eiusdem locis, 168.
    Aer et Aether, permiscentur, 218.
    Aerius et Aethereus, confusa, 218.
    Aether et er, confusa, 218.
    Aethereus et erius, confusa, 218.
    Aethiopa, pro Aethiopissa, 133.
    Aeuum, pro uita, 269.
    Affatim, secunda producta, 191.
    Affectus et effectus, confunduntur, 66, 178; et effetus, 145.
    Afficere, pro inchoare, 66.
    Affigere crimina, calumunias, et affingere, 59.
     Affingere et affigere, permutantur, 59.
    Afflictus et addictus, permutantur, 229.
    Agere grates et gratias, 25.
    , arca, 139.
    Agger, pro terra, 184.
    Agit et ait, permutantur, 219, 254.
    Agon, tria notat, 119.
    Ait et egit, permutantur, 219, 254.
    Ale, de uelis, 250.
    Alere et habere, permutantur, 76.
    Alexandrini, aspidum morsu sontes interficiebant, 260.
    Alienus mensis, alienum tempus, 114.
    Allatus, et ablatus, et oblatus, permutantur, 216.
    Allegorica Scripture sacre interpretatio, 235.
    Allusiones ad nomina in carmine damnantur, 4.
    Alpis, singulari numero, 227.
    Alterius et ulterius, permutantur, 212.
    Altus timor, somnus, 45.
    Aluus, masculini et feminini generis, 106.
    Amator oculus, 254.
    Ambrosii in cunis ori apes intrasse dicuntur, 274.
    Amicitie signum mens una, 99.
    Amnis, antique feminini generis, 220.
    Amphora, pro uase quodam, 236.
    Anagogica Scripture sacre interpretatio, 236.
    , de mortuis, 36.
    Angariare, 237.
    Angelorum aspectus in ueste alba, 46.
    Angustus, de cenis tenuioribus, 118.
    Animare, pro uitam indere, 224.
    , de uiuentibus, oppositum inferis, 73.
    Anthus, Anthusa, 5.
    Antra et astra, permutantur, 113.
    Anxius, pro sedulo ad audiendum, 272; et inscius, permutantur, 273.
    , de tactu uenereo, 50.
    , de mortuis, 36.
    Apostoli, idiote habiti, 80.
    Apostolici quinam dieti, 15. Is titulus primum nichil episcopos et papam distinguebat, 17.
    Appellare, quis dicitur magistratus equales; prouocare autem ad maiores, 248. Appellare ad populum, 248.
    , 50.
    Aquila et Priscilla, 206.
    Aquila, quo modo senio confectos oculos restituat, 208.
    Are primo tempore apud Christianos ignote, 182.
    Arator bos, 254.
    Arator, res in foro egit; pro Dalmatis legationem obiit; comes domesticorum fuit et priuatarum; tandem subdiaconus, 22. Puer iam pesi deditus uaria conscripsit, 25. Allegoriis nimium indulget, 26.
    Arbiter, pro rege, 107.
    , pro denario, 218.
    , pro cuiusque rei extremitatibus, 154.
    Ardere, de fide, 210; de bello, 242.
    Areopagus, 204.
    Aridus de parum eloquenti, 65, 111.
    Ariete, trisyllabum, 28.
    Arii exitus, 106.
    Armenia et Carmania, permutantur, 145.
    Arreptus et abreptus, permutantur, 251. Arripere uela uenti dicuntur, licet non impetuosi, 251.
    Ars et arx, permutantur, 44, 221.
    Artifex, pro artificio, 10. Artifex doctor, 177.
     Arua, pro terris, regnis, 42, 149, 220.
    Arx, de celo, 44; pro monte, iugo, 204; pro auxilio, 221; et ars, permutantur, 44, 221.
    Asinus, de homine stupido, 59.
    Aspiratio, in codd. nunc additur, nunc negligitur, 8.
    Aspis, 137. Eorum morsu Alexandrini sontes interficiebant, 260.
    Astare et exstare, permutantur, 183.
    Astra et antra, permutantur, 113.
    , pro Athenis, 201.
    At, cum et permutatur, 13, 21; et ut, 184.
    Ater, de inferis et morte, 44.
    Athene, eruditionis mater, 204.
    Auctor, non author; unde deriuetur, 8; pro creatore, 9; pro domino et principe rerum omnium, 231.
    Auctus et actus, permutantur, 239.
    Audere et audire, confunduntur, 199.
    Audire et audere, confunduntur, 199.
    Aula, de celo, 64.
    Aura, de fauore populi, 246. Auras et aures permutantur, 246.
    Aure et ore, permutantur, 64, 245, 272. Aures et auras, 246.
    Aurum corruptor, 254.
    Aut et ut, permutantur, 165.
    Auaritia, dicitur amor et fames habendi, 102; radix omnium malorum, 103.
    Axis, de celo, 253.

B
    B et u, permutantur, 135, 210.
    Baptismo peccata aboleri credebant; hinc ad uite finem nonnunquam differebant, 42; baptizati oleo perungebantur, et frons illis cruce signabatur, 41.
    Barce, 159.
    , 226.
    , progressu, 83.
    , pro eo qui excellit, 80.
    , pro lege precipua, 80.
    , aufero, 51; de grauida, 52.
    , de eo quod magnum est, 45.
    Bellare alicui, 84.
    Bestia, pro homine malo, 59.
    Bimaris Corinthus, 206.
    Bis et his, permutata, 46.
    Bos arator, 254.
    Breuis, pro exiguo, 275.

C
    C et d, permutantur, 176.
    Cadauer, de homine uiuo, 141. Cadauera lauabant, et reponebant in cenaculis, 146.
    , aduersatiuum, 8; pro insuper, 86, pro , 121.
    Calcare uictores dicuntur colla deuictorum, 46; pro contemnere, 46, 101.
    Calceamentum, antepenultima breui, 162.
    Calens et canens, permutantur, 136.
    Calor et color, permutantur, 215.
    Canes, de hominibus qui alterum deferunt, 56, 59.
    Canere, pro predicere, 86; et calere, permutantur, 136.
    Canescere dicitur mare turbatum, 250.
    Canorus, prosaicis usitatum est; sonorus petis, 148.
    Canticum canticorum, metro est compositum, 28.
    Canus, pro antiquo, 187; de undis spumantibus, 250.
    Capere et cupere, confunduntur, 179.
    Capra, de homine, 59.
    Captus et ceptus, permutantur, 196, 220.
    Cardinales diaconi, 3.
     Carmania et Armenia, confunduntur, 145.
    Carmine dicere, canere, 25.
    Carnaliter, 71.
    Casus et pactum, permiscentur, 256.
    , regioni additum notat ad fines, 189.
    , de diis opem ferentibus, 180.
    , de egrotis, 110.
    Cataplasmare, 216.
    , de illis que deiiciuntur et cadunt, 221.
    , ligare, illigare, 259.
    Cautio, pro sponsione, 104.
    Cecropide, pro Atheniensibus, 201.
    Cedere, pro concedere, 13, 88, 111, 213, et credere, permutantur, 263.
    Celebrare et celerare, permutantur, 129; pro iter peragere, 129.
    Celebris et celeris, permutantur, 129.
    Celerare et celebrare, permutantur, 129.
    Celeris et celebris, permutantur, 129.
    , cum tertio et quarto casu, 63.
    Census et sensus, confunduntur, 78, 102.
    Centum lingue, 108. Numero centenario quare ueteres usi, 108.
    Cera tabule oblinebantur, 65.
    Certare, cum tertio casu, 84, 239.
    Certus, de eo qui firmis gressibus insistit, 251.
    Cessante gemitu, est sine gemitu, 55, 129.
    Chaos, quid significet, 74.
    Chrisma, 42.
    Christiani, non omnia habuerunt communia, 78. Habiti rudes et artium expertes, 80. Illis uexillum tribuitur, cui crucis insigne, 90. A Romanis puniti, quia maiestatis rei habebantur, 197, 240. Eorum nomen Rome innotuit extremis Claudii annis, uel primis Neronis, 248. Priuatim Rome potuerunt sua sacra colere, 249.
    Christus post resurrectionem cibum sumpsit, 40.
    Chrysanthe. 4.
    Cibus, de alimentis arborum, 92.
    Cingula, pro honoribus, 269.
    Circumcisio, 188.
    Circumtonare, 241.
    Clamare, pro testari, 60, 230.
    Clauiger Petrus dicitur, 53, 158.
    Clauis et clauus, permiscentur, 53.
    Clauus et clauis, permiscentur, 53.
    , de factis clandestinis, 108.
    Clodus, antique pro claudus, 85.
    Cludo, antique pro claudo, 38, 222.
    Cequalis, apud antiquiores quoque inuenitur, 82.
    Ceuus, est cadentis Latinitatis, 82.
    Codices quadrati et uolumina distinguebantur, 267.
    Celi, plurali numero, quibusdam damnatur, 124.
    Cenacula erant in superiori parte domus, 60. In illis preces fundebant, 60.
    Ceptus et captus, confunduntur, 196, 220.
    Cognoscere, pro agnoscere, 156.
    Collatus et collectus, permutantur, 183.
    Collectiua post se pluralem habent, 222.
    Collectus et collatus, permutantur, 183.
    Color et calor, permutantur, 215.
    Columbe simplicitas tribuitur, 67. Ea ueneri sacra, 168.
    Coma, de frondibus, 263.
    Comito, pro comitor, 62.
    Commentarii Cesaris facti ex eius Ephemeridibus, 273.
    Complere hominem, 189.
     Con, in compositis sepe est corruptum a librariis, 66.
    Conclamare, pro clamando cogere, inclamare, 254; solemne de mortuis, 255.
    Conculcare, pro contemnere, 46.
    Concurrere, de uno homine, 6; et consurgere, permutantur, 97; et concutere, 197.
    Cuncutere et concurrere, permutantur, 197.
    Conferre, de uno homine, 7; conferre se alicui rei, pro ad aliquam rem 206.
    Confligere alicui, 84.
    Coniugia, pro coniugibus, 10.
    Consimilis, 66.
    Consurgere, de motu undarum, 97; et concurrere, permutantur, 97.
    Contingere, 265.
    Conuenire et deuenire, permutantur, 263.
    Cor, corripitur, 98.
    Corinthus bimaris, 206.
    Coronare, de quouis honore, 120.
    Corrigia, calceamenti lorum, secunda longa, 174.
    Corruptor aurum, 254.
    Coruscus, de fulmine, 46.
    Coruus animal uorax, 128; ex arca Ne emissus, 128.
    Cotyle, pro uase quodam, 236.
    , pro sanare, 141.
    Cratera, e, 133.
    Crebrescere, non crebescere, 250.
    Credere et cedere, permutantur, 263.
    Crementa, pro incrementis, 77, 232.
    Crepida, e, 133.
    Crepido, de carcere, 114.
    Crinis, de frondibus, 263.
    Crucis cultus apud Christianos, 91. Crucis monumento Hierosolyma dicuntur insignia, 158.
    , occasionem do, ut acquiram 57.
    Cui et cur, permutantur, 76; et qui, 183, 199; et quia, 165.
    , de oculis, 137.
    Culeus parricidarum, et qua fuerit materia, 139.
    Cum et tunc, confunduntur, 184; et tum, 234; et dum, 235. Prepositio interdum omittitur, 147.
    Cupere et capere, permutantur, 179.
    Cur et cui, confunduntur, 76.
    Curiosus, de eo qui artes magicas tractat, 218.
    Currere pelagus, 130.
    Custodia militaris, 249.
    Custos saxum, 254.
    Cylindrus, 198.
    Cypria, pro uenere, non uero Cypris, 168.
    Cyprus, pro mediterraneis Cypri locis, 168. ueneri fuit sacra, 168. Cesaris prouincia, postea populi, 170.
    Cytherea, pro uenere, 168.

D
    D et i, permutantur, 152, 168; et c, 176.
    Dactyli cumulantur celeritati indicande, 123.
    Demones, quinam dicti, 195.
    , pro bellicoso, 19.
    Damnare, pro efficere ut quis damnetur, 57; pro obstruere, 176.
    Dare, sequente infinitiuo, 63; pro dicere, 131; dare uerba, 171.
    Datiuus, causam significat, 271; pro accusatiuo cum prepositione ad, 43.
    Datum, pro dono, munere, 65.
    Dauidicus, secunda breui, ut et in Dauidis, 173, 176; et Dauiticus, 173, 176, 276.
    De, causam notat; de medio, 239.
    Decidere, pro mori, 102; et occi dere, permutantur, 102
     Decliuis et decliuus, 68.
    Decor, de nitore pennarum, 209.
    Defero, ultima correpta, 23
    Defletus, pro fletus, 149.
    Defossum aurum, pro terra obrutum, 233.
    Defunctus, de mortuo, 72.
    , religiosissimus, 201.
    Deliciosus, 153,
    Deluere et diluere, permutantur, 77, 127, 212, 219.
    , de multitudine animalium, 53.
    Denarius et duodenarius, utrum antepenultimam habeant breuem, 63.
    Deponentia, passiue, 62.
    Deprensus, de naui tempestate oppressa, 219; et depressus, confunduntur, 219.
    Depressus et deprensus, confunduntur, 219.
    Deputare, pro assignare, 164.
    Desero, ultima breui, 23.
    Desino, ultima correpta, 23.
    Destituere, pro contemnere, 101.
    Deterere, pro minuere, 159.
    Deuenire et conuenire, permutantur, 263.
    Deuerberare et diuerberare, confunduntur, 243.
    Deus, uocatiuo casu, 93. Dei primam habet breuem, dii longam, 181; et Dominus confunduntur, 262.
    Dextre extensione silentium faciebant, et fauorem sibi auditorum conciliabant, 171.
    Diaconium, pro munere diaconorum, 2.
    Diaconisse, 2.
    , de pedisequo, sacrorum ministro, et uini funditore, 2. Iis pauperum cura data, et ministerium in sanctioribus conuiuiis, 2. Diaconi cardinales, 3. Sunt a ministerio mense dicti, 116.
    Diane templa erant edicule argentee, in quibus sigilla Diane, 220. Quare Magna dicatur, 222.
    Dicere et ducere, confunduntur, 242.
    , ostendere, 232.
    Didymus, Grecum nomen, Thomas Syriacum, 147.
    Dies etiam noctem complectitur, 258. Die monosyllabum, 28.
    Dignus, cum tertio casu, 212
    , Nemesis, 260.
    Diluere et deluere, permutantur, 77, 127, 212, 219.
    Diospolis, que et Lydda dicitur, urbs Palestine, 140.
    , uehementer cupere, 104.
    Discedere et discernere, confunduntur, 187.
    Discernere et discedere, confunduntur, 187.
    Disco, ultima breui, 23.
    Discrimina, pro morte, 241.
    Discussor, pro eo qui examinat, 231.
    Dispensare, 10.
    Dissolui dicuntur mortui, 36.
    Diuerberare et deuerberare, confunduntur, 243.
    Diuersus et diuisus, permutantur, 214.
    Diuisus et diuersus, permutantur, 214.
    Diuus et Dominus, confunduntur, 180.
    Docere, pro ostendere, 232; et dolere, confunduntur, 232; et ducere, 140.
    Doctor et ductor, confunduntur, 140.
    Documenta, pro allegoriis, 71.
    Dogma, pro doctrina, 204.
    Dolere rem, 232; et docere, confunduntur, 232.
    Dolor et dolus, permutantur, 243.
    Dolus et dolor, permutantur, 243; et donum, 127.
     , pro cenaculo, 153.
    , de parte domus interiori que simul est superior, 153.
    Dominus et diuus, confunduntur, 180; et Deus, 262. Domina urbs, 177. Domina terrarum dicitur Roma, 264.
    Domiseda, honorifice mulier dicitur, 148.
    Domu, pro domo, antique, 115.
    Donare, pro remittere, 194.
    Donum et dolus, confunduntur, 127.
    Dorcas, a , nomen muliebre, 147.
    Dositheus, 61.
    Dubitare aliquid, 99.
    Ducere et docere, confunduntur, 140; et dicere, 242.
    Ductor et doctor, permutantur, 140.
    Dudum et laudum, confunduntur, 168.
    Dum et cum, permutantur, 234.
    , inseruit periphrasi, 24, 114.
    Duodenarius, quinque syllabarum, 28.
    Durus et surdus, confunduntur, 174.

E
    E et a, confunduntur, 145; ex corripitur, 27.
    Ebreus, ex deriuatione scribendum. non Hebreus, 61.
    Ecclesia, antepenultima correpta; interdum est trisyllabum, 21, 22, 27.
    Edens et uiens, permutantur, 259.
    Edere uocem, 217.
    Effectus et affectus, confunduntur 66, 178.
    Effetus et affectus, confunduntur, 145.
    Effundere, de bonis, 145.
    , inserere, 92.
    Eheu, primam breuem habet, 102.
    , pro , 127; , 74.
    Eius contra carminis maiestatem adhiberi nonnulli putant, 208, 227.
    Ellipsis aduerbii tamen post licet, 224; prepositionis , 58; cum, 147; , 58; ex, 130; in, 111; per, 130; pronominis, 45; se, 209.
    Eloquium torrens, 200.
    Emensus iter, 122.
    Emicare et eminere, confunduntur, 253; de sole oriente, 253.
    Eminere et emicare, confunduntur, 253.
    , pro ad, 257; , coram, 239.
    Enallage temporis, 154, 255.
    , inserere, 92.
    Ephemerides Cesaris conscripte in priuatum usum, et hinc eius Commentarii facti, 273.
    , de consentientibus, 78.
    Epicurus, censetur summum bonum in uoluptate posuisse, siue in priuatione doloris: dogma ipsius deinde deterius interpretati sunt eius sectatores, 204.
    Epitheta duo uni substantiuo addita, 101.
    Erectus et ereptus, confunduntur, 72.
    Eremus, media breui, 27.
    Ereptus et erectus, confunduntur, 72.
    , 53.
    , lucrum, questus, 220.
    Ergo, ultima male correpta, 13, 25.
    Erigere, pro sanare, 72.
    Eseias, Esaias, et Isaias, 86.
    Esse, ire et isse, confusa. 112, 238; et posse, 262. Est ellipsin patitur, 35; omittitur uel additur in codd. 81, 120, 136, 172, 211, 236, 265; pro licet, 81. est subdens, Grecismus, 177.
    , licet, 81.
    Et, aduersatiuum, 8; eleganter adhibetur in exclamationibus, 221; et sed, confunduntur, 8; et at, 13, 21.
    Ethica Scripture sacre interpretatio, 235.
    , de multitudine animalium, 53;
     Euehi illi dicuntur qui re gesta magnitudinem acquirunt, 43.
    Euerrere, euerriculum, 54.
    Eunuchi, uariis rebus prepositi, 130.
    Euocare uras dicitur uitis, 182.
    , de eloquentia, 65.
    Ex, causam notat, 6; ex quo, pro postquam, 213; omittitur per ellipsin, 130.
    Exanimus et exanimis, 68.
    Excidere arborem, 93.
    Excipere et accipere, confunduntur, 145.
    Excomes domesticorum et priuatarum dicitur qui functus est hoc munere, 22.
    Exconsul dicitur qui consulatu functus est, 22.
    Exemplo et extemplo, confunduntur, 171.
    Exhaustus, pro macilento, 93; et exustus, confunduntur, 93.
    Exire, de sorte, 61; exit uirtus, 83; et excedere, confunduntur, 261.
    Exquestor dicitur qui functus est hoc munere, 22.
    Exsiluit et exsiliit, 198.
    Exspectare et spectare, confunduntur, 246.
    Exspuere animam, 56.
    Exstare et astare, confunduntur, 183.
    Extemplo et exemplo, permutantur, 183.
    Extremus mundus, pro extrema mundi parte, 40.
    Exustus et exhaustus, confunduntur, 93.
    Exuuie, pro uestimentis, 147.

F
    Facere aliquid quis dicitur, cuius rei ipse causa est, 57. Construitur cum infinitiuo, 88.
    Factus et partus, permutantur, 244.
    Facundus et fecundus, permutantur, 66, 148, 200.
    Falsus et salsus, permutantur, 259.
    Fames auri, 102, 103. Fame producit ultimam interdum, quia olim fuit quinte declinationis, 103.
    Fateri, pro ostendere, 171.
    Fatens et patens, permutantur, 171.
    Fauor et pauor, confunduntur, 252.
    Fauus, de oratione eloquenti, 274.
    Fecere, fixere et uinxere, permutantur, 169.
    Fecundus et facundus permutantur, 66, 148, 200.
    Feles, pro lenonibus, 59.
    Felle caret columba, 129.
    Femine olim lanam trahebant, etiam honestiores, 148.
    Feretrum, 145.
    Ferit et serit, permutantur, 226.
    Ferre, pro auferre, 51. Ferre in humeris amorem notat, eaque locutio a pastoribus desumpta, 20, 21. Ferunt et serunt permutantur, 58; ferens et gerens, 172, 183; feruntur et leguntur, 243.
    Fides et uides, permutantur, 105.
    Fidus et sidus, confunduntur, 130.
    Figere gressus, 71; oscula, de paribus dicitur, 58; et fingere, confunduntur, 58; et sumere, 189; fixit et fudit, 151; fixere, fecere et uinxere, 169.
    Figura, pro allegoriis, 71, 108, 142.
    Findere et fundere, permutantur, 250; de nauigantibus, 250.
    Fingere et figere, permutantur, 58; et pingere, 216; fictus et uictus, 251.
    Finis, pro morte, 124.
    Fio, priori correpta, 255.
    Fiscella, pro culeo, 139.
    Flagrare dicitur bellum, 19; et fides, 210.
    Flammare, pro inflammare, 190.
    Flectere genu, poplitem, 148, 157.
    Floriani fuerunt plures, 3. Prima corripitur in hoc nomine, 5.
     Flos, de homine eximio, 4.
    Fluctuare, de terremotu, 97.
    Fluere, de eloquentia, 65, 200; de animo luxuria corrupto, 85; et pluere, confunduntur, 173; fluxerunt et fulserunt, permutantur, 258.
    Flumen, de eloquentia, 65, 200; et fulmen, permutantur, 65.
    Fluxus et luxus, permutantur, 233.
    Focus et torus, confunduntur, 216.
    Fonte et forte, confunduntur, 188, 214.
    Forent et furunt, permutantur, 260.
    Forma, pro allegoriis, 71.
    Formido, de linea uenatorum, 161.
    Fornicatio, uox deterioris etatis, 188.
    Forte et fonte, permutantur, 188, 214.
    Fortis, pro claro et inclyto, 268.
    Fragor, de tonitru, 241; et furor, confunduntur, 241.
    Frontem quare Constantinus stigmate inuri prohibuerit, 41.
    Frustrari et grauari, permutantur, 256.
    Fulgor et fulgur, permutantur, 218.
    Fulgur et fulgor, permutantur, 218.
    Fulmen et flumen, confunduntur, 65.
    Fulserunt et fluxerunt, permutantur, 258.
    Functus, de mortuo, non tamen optimis scriptoribus usitatum, 72.
    Fundare et fundere, permutantur, 145.
    Fundere et fundare, permutantur, 145; fudit et fixit, 151.
    Funus, pro cadauere, 127.
    Furor et fragor, confunduntur, 241.
    Furtiuus, de eo quod ignotum est, 108, et quod subito accidit, 227.
    Furunt et forent, permutantur, 260.
    Fusus, pro nato, 73.

G
    Gallina, pro meretrice, 59.
    Gaudere, cum tertio casu, 270.
    Gaudia et grandia, permutantur, 110, 255.
    Gehenna, quid fuerit, 260; pro inferorum tormentis, 261.
    Geminare titulos, 269.
    Genitiuus, actiue et passiue, 48; per ellipsin uel , 58; in i a nominibus Grecis in , 144.
    Gens, de multitudine animalium, 53.
    Gentiles, 150.
    Gerere, pro ferre, donare, 254; annos, 82; figuram, 254; et regere, confusa, 144; gerens et ferens, 172, 183.
    Germania opulenta, 270.
    Germina et semina, confunduntur, 232.
    Gerundia  participia mutantur a librariis, 176, 259.
    Gloria et gratia, confunduntur, 266.
    Grabatus est tenuiorum, lectus potentiorum, 107.
    Grecus et Graius, confunduntur, 204.
    Graius et Grecus, confunduntur, 204.
    Grammatici licentiam sumpserunt queuis ex arbitrio damnandi probandiue, 11.
    Grandia et gaudia, permutantur, 110, 255.
    Gratia et gloria, confunduntur, 266; gratias et grates reddere, referre, agere, etiam apud prosaicos, 25.
    Grauari et frustrari, confunduntur, 256.
    Grauis, de somno, 226.
    Gregorii uII fastus, 18.
    , pro inermi, 12; pro solo, 226.

H
    H, tanquam consonans, producit syllabam antecedentem, 88.
    Habere, pro possidere, 100; et alere, permutantur, 76.
    Habitus et alitus, permutantur, 242.
     Heres nominis, 120.
    Hanc, huic et hinc, confunduntur, 150, 165.
    Hebreus scribitur ex consuetudine, Ebreus ex deriuatione, 61.
    Hendiadys, 180.
    Herilis, 177.
    Heu heu, non eheu, 102.
    Hiare, de cupidis audiendi, 273.
    Hic et his, confunduntur, 107; et hinc, 142, 143.
    Hierosolyma, plurali numero, non singulari, 230; monumento crucis insignia, 158.
    Hinc et hic, confunduntur, 142, 143; et huic et hanc, 150, 165.
    Hircus, de homine, 59.
    His et hic, confunduntur, 107; et bis, 46.
    Historica Scripture sacre interpretatio, 235.
    Homo et humo, confunduntur, 179;
    homines mali a bestiis denominantur, 59.
    Honore et ore, confunduntur, 140.
    Hos et nos, permutantur, 69.
    Hospes, 216; de eo quod alicui non est proprium, 83; et sospes, permutantur, 83.
    Huc et hunc, confunduntur, 201.
    Huic, hanc et hinc, permutantur, 150, 163.
    Humeris  ferre, amorem designat, 20; pastoribus tribuitur, 21.
    Humo et homo, confunduntur, 179.
    Hunc et nunc, permutantur, 118, et huc, 201.
    Hybla, mons apibus celebris, 274.

I
    I et u, permutantur, 242.
    Ibi et ubi, confunduntur, 68, 206.
    Ictus et actus, permutantur, 266.
    , pro suo, uel pro conuenienti et digno, 57.
    Idiote, pro plebeiis et rerum imperitis, 80.
    Idolum, media breui, 27, 85, 265.
    Ignarus, pro ignoto, 80.
    Igne cremandi induebantur tunica ex charta pice illita, 139.
    Ignoti dei are, 201.
    Iliada, e, 134.
    Ille et iste, confunduntur, 225; illa et ulla, 242; et una, 243.
    Im et un, permutantur, 179.
    Imago et origo, confunduntur, 242.
    Imbecillus et imbecillis, 68.
    Imber, de multitudine, 123.
    Imitatus et minitatus, confunduntur, 198.
    Imperfectum coniugationis quarte in ibam et iebam, 110; interdum magis conatum quam effectum exprimit, 121.
    Implere hominem, 189.
    Imus et unus, permutantur, 179, 184; imum saxum, pro ima saxi parte, 40.
    In, in compositis contrariam habet simplici significationem, 11; cum quarto et sexto casu, 41; per ellipsin omittitur, 111; causam notat, 122; pro erga cum casu sexto, 225; in medium, pro coram, 239; et m, confunduntur, 112.
    Incendia, de bello, 14.
    Incertus, de tramite cui quis sine uacillatione insistere nequit, 251.
    Indago, de linea uenatorum, 161.
    Indico, indicium, et iudico, iudicium, confunduntur, 55.
    Indutus, pro armato, 12.
    Infernus, pro Orco, adiectiue, 75.
    Infinitiuus, pro gerundio, 20, 191, 218.
    Inflatus, pro superbo, 67.
    Infractus, optimis scriptoribus, pro fracto, aut ualde fracto, deterioribus pro non fracto, 11.
    Ingenium, pro nature indole, 10; ingenii manus, 224.
     Ingens et lugens, confunduntur, 147.
    Ingero et insero, permutantur, 208.
    Inire in urbem, 218.
    Insanus, de mari procellis turbato, 256.
    Inscius et anxius, permutantur, 273.
    Inserere, de arboribus, 91; et ingerere, permutantur, 208.
    Insignare et insinuare, confunduntur, 213; pro indicare, 213.
    Insinuare et insignare, confunduntur, 213.
    Insonare et intonare, permutantur, 265.
    Instrumenta, pro allegoriis, 71.
    Intactus, de uirgine, 50.
    Intonare, de grauiori animi affectu, 260; et insonare, permutantur, 265.
    Intrare in latices, 218.
    Inuicta uirtus, 11.
    Ipse quando differt casu a pronomine addito, 83; et iste, confunduntur, 113.
    Ira de mari procellis turbato, 256.
    Ire et esse, confunduntur, 238.
    Irrutilari splendore nobilitatis, 176.
    Isaias, Esaias, Eseias, 86.
    Isrel, media producta, interdum et est bisyllabum, 84.
    Isse et esse, confunduntur, 112.
    Iste et ipse, permutantur, 113, 224; et ille, 225.
    Iterare, 149.
    Itio, 6.
    Itus, 6.

I
    Iacere, de egrotis, 110; et latere, confunduntur, 203; et tacere, 110.
    Iacio in compositis alterum i reiicit, 145.
    Iactari et letari, confunduntur, 153.
    Iaculari, passiue, 62.
    Iam et nam, confunduntur, 125, 156, 159, 161, 260.
    Ieiunus, pro humili et inani, 7.
    Ieremie Lamentationes carmine scripte, 29.
    Ioannes uirgo discipulus dicitur, 126.
    Iobi liber carmine scriptus, 29.
    Iordanes, media longa, 67.
    Iubeo, cum tertio casu cadentis est Latinitatis, 63.
    Iudeus et Iudaicus, permutantur, 135, 185, 217, 248.
    Iudaicus, pro feroci, 135; et Iudeus, permutantur, 135, 185, 217, 248.
    Iudicium, iudico, et indicium, indico, confunduntur, 55.
    Iugatus, 130.
    Iugulum apertum, patens, 120.
    Iunctus et uinctus, permutantur, 124, 203, 205.
    Ius et uis, confunduntur, 90, 98; et rus, 100. Iuris nature principium in amore Dei, et obligationibus mutuis, 80.
    Iuuenca, pro puella libidinosa, 59.
    Iuuenes ab ingenio uirili et senili commendantur, 5.
    Iuuenescere terra dicitur uerno tempore, 263.

L
    L et d, permutantur, 152, 168.
    Labor, de militia, 11.
    Lacus et locus, permutantur, 157.
    Letari et iactari, confunduntur, 153.
    Letus et lentus, permutantur, 38.
    Lampada, e, 133.
    , de ueste purpurea, 46.
    Lanam femine apud antiquos trahebant, et hinc mulieres lanifice erant in honore, 148.
    Lapides, pro hominibus asperis, 121.
    Larua et larualis, de terriculamentis, 109.
    Latet et iacet, confunduntur, 203.
    Latus, de cenis opiparis, 118.
    Lauare et leuare, confunduntur, 148, 199, 228.
    Laudum et dudum, permutantur 168.
    Lautus, de cenis opiparis, 118.
    Laxari dicuntur mortui, 36.
    Lectio, pro sacra Scriptura, 191.
    Lectus potentiorum erat, grabatus tenuiorum, 107. In lecto cadauera reponebantur, 146.
    Leguntur et feruntur, confusa, 293.
    Lentus, de limo et terra, 38; et letus, permutantur, 38.
    , de squamis piscium, 137.
    Leuare corda, 89; leuare de fonte, 54; pro sanare, 72; et lauare, confunduntur, 141, 199, 228.
    Leuita, 116.
    , a , 46.
    Leucosia, antepenultima breui, 27.
    Lex, per excellentiam de lege Moysis, 70; et lux, confusa, 127.
    Libare oscula de superioribus, figere de paribus, 58; et litare, permutantur, 193.
    Libet et licet, confunduntur, 181, 206; et refert, 252.
    Librare, pro ponderare, estimare, 118.
    Libri noxii cremabantur, 218.
    Licentius peta, 274.
    Licet et libet, confunduntur, 181, 206.
    Licet  omittitur tamen, 224.
    Ligare, pro in uitam reuocare, 36.
    Ligneus, de homine, 122.
    Lignum quo pedes comprimebantur, erat uinculi genus, 197.
    Limen patrie, 219; et limes, permutantur, 78, 227; et lumen, 219, 227 Liminibus sacris oscula figebant, 197.
    Limes, pro quouis spatio, 40; et limen, permutantur, 78, 227; et trames, 40.
    Limus, pro homine, 38.
    Lina, pro retibus, 160.
    Lingua, pro sermone hominum, 269.
    Liquide aque, 142.
    Litare et libare, permutantur, 193.
    . homo asper, 121.
    Littera, pro sacro uolumine, 26; littera uetus, pro ueteri Testamento, 194. Litteras transponunt librarii, 43.
    Locare et uacare, permutantur, 220.
    Loculus, urna in qua cineres condebantur, 146.
    Locus et lacus, permutantur, 157.
    Longinus dictus , 273.
    Loqui ore, 45.
    Lucam in Actibus nonnulli putant conscripsisse que uiderat, alii ex Petro sua cognouisse, 25.
    , de morte, 36.
    Lugentia tecta, 147; et ingentia, permutantur, 147.
    Lumen, pro lucerna, 41; de ueste purpurea, 46; lumina mundi dicuntur Petrus et Paulus, 264; et limen, confunduntur, 219, 227.
    Lupa, pro meretrice, unde lupanaria, 59.
    Lupus, de homine seuienti, 59.
    , de morte, 36.
    Lux et lex, permutantur, 127.
    Luxus et fluxus, confunduntur, 233.
    Lydda, urbs Palestine, 140.
    Lystra, 178.

M
    M et in, confunduntur, 112.
    Macedo et Macedonius, secunda longa, 190.
    Macetia pro Macedonia, 195.
    Macetum, non Macedum, 195.
    Maduisse et maluisse, confunduntur, 211.
    Magi, quinam erant, 47. Magici pueri, 145.
     Magis, pro potius, 98; comparatiuo additur, 151.
    Magister, de eo qui alicui rei preest, 30; magistra ars, 64, 177; et minister, confunduntur, 232.
    Magistratus municipales, quale ius habuerint, 197.
    Magnanimus et magnanimis, 68, 157.
    Maior et melior, permutantur, 264.
    , superlatiuo additur, 151.
    Male mori, uoluntatem propensam indicat, 73; maluisse et maduisse, confusa, 211.
    , comparatiuo additur, 151, 226.
    Manare et manere, confunduntur, 210.
    Manens, pro eterno, 100.
    Manere et manare, confunduntur, 210.
    Manus ingenii, 224; et munus, confunduntur, 201.
    Marathona, e, 133.
    Maria porta dicitur, 50; media producta, 50.
    Maris Adriatici quinam termini, 257.
    Marita flamma, 177.
    Matthias, donum Dei; exponit Arator per Dei paruum, 61.
    Maxime, superlatiuo additur, 151.
    Mediator, 52.
    Medius, 52.
    Mel, de oratione eloquenti, 274; mel amarum, 200.
    Melior et maior, confunduntur, 264.
    Melite, insula ad Siciliam; media producitur, 256. Ad eam Paulus naufragium passus, 257.
    Memorare et numerare, confunduntur, 214.
    Mens una amicitie signum, 99.
    Mentiri Deo, 105. Mendacium gentibus odio habitum, 105.
    Merere, pro consequi, 10, 84.
    Mergere, absolute per ellipsin se, 209.
    , de ratione uite ad uictum parandum, 222.
    Mersus, pro angustatus, 197.
    cur Christus dictus, 52.
    Metreta, eadem que amphora, mensure et uasis genus, 236.
    Micare, de sole oriente, 253.
    Migrare, pro efficere ut quis migret, 57.
    Militaris custodia, 249.
    Mille lingue, 108.
    Mine celi et pelagi, 255.
    Minister, adiectiue, 64, 178; et magister, confunduntur, 232.
    Ministeria et mysteria, confunduntur, 117.
    Minitatus et imitatus, permutantur, 198.
    Ministrare, 2; pro epulanti adesse, 116.
    Missus et uisus, permutantur, 274.
    Mittere, pro omittere, 274.
    , Grecis recentioribus, pro sepulcro, 37.
    Modus, pro fine, 268.
    Modus et sonus, permutantur, 28.
    , pro culeo, 139.
    Monere, de illis qui iussu diuino aliquid indicant, 164, 225; et mouere, confunduntur, 156, 164, 207, 231, 243.
    Monumenta, pro sepulcris, 36; et monimenta, 186.
    Moralis Scripture sacre interpretatio, 235; et mortalis, confunduntur, 236.
    Mori dicuntur urbes, 72; de die, 151.
    Mortale et morale, confunduntur, 236.
    Mortes, pro mortuis, 10; pro quouis mortis genere, 89.
    Moses et Moyses, 133, 144, 258. Mosi  casus secundus, 144, 174.
    Moueri dicuntur furore diuino agitati, 142; et monere, confunduntur, 156, 164, 207, 231, 243. Moui et noui, 222, 240.
    Mulierum nomina a floribus deducta, 165.
    Mundanus et mundatus, permutantur, 211.
    Mundare et purgare, confunduntur, 209.
    Mundatus et mundanus, permutantur, 211.
    Munus et manus, confunduntur, 201; munere et numero, 143; et uiuere, 224; et murmure, 260.
    Murmure et munere, confunduntur, 260.
    , sacramentum, 117.
    Muta silentia, 142.
    Mutare et nutare, confunduntur, 215.
    Mysteria et ministeria, permutantur, 117.
    Mysticus, pro celatus, 26. Mystica Scripture sacre interpretatio, 235.

N
    N et r, confunduntur, 214.
    Nacturus et tacturus, permutantur, 199.
    Nam et non, confunduntur, 102; et iam, 125, 156, 159, 161, 260; aduersatiuum est, 159.
    Nasci, pro oriri, 151; et uesci, 190.
    Natus et ortus, permutantur, 151.
    Naufragium, de graue damnum perpessis, 22. Christianis de illis adhibetur qui aliis negotiis impediuntur ea prestare que saluti sunt apta, 22.
    Nauis tempestate acte petica descriptio, 251.
    Ne et nec, confunduntur, 68, 233, 255.
    Nec et ne, confunduntur, 68, 253, 255; et non, 86.
    Nectar, de oratione eloquenti, 271.
    Nemesis, 260.
    , de multitudine, 123.
    Nescius, pro ignoto, 79, 169.
    Neuter et uenter, permutantur, 205.
    Nex, de morte naturali, 143; neces, pro quouis mortis genere, 89.
    Nimbus, de multitudine, 123.
    Nocturnus, pro noctu, 198.
    Nomen, pro dignitate, honore, 221; et numen, confunduntur, 221, 250. Nomina duo alicui data ex diuersis linguis, 147. Nomina mulierum a floribus deriuata, 165.
    Nominatiuus, more Attico, pro uocatiuo, 93.
    Non, pro nonne, 102; non pudet initio uersus, 220; et nec, permutantur, 86, 101: et nam, 102.
    Nos et hos, confunduntur, 69; et uos, 115.
    , efficere ut quis egrotet, 57.
    Noster et uester, permutantur, 174, 233.
    , 172.
    Nouare, pro renouare, restituere, 88.
    Noui et moui, confunduntur, 222, 240.
    Nubes, de multitudine, 123.
    Nudus, pro inermi, 12, pro solo, 225.
    Numen et nomen, confunduntur, 221.
    Numerare et memorare, permutantur, 214.
    Numerus pluralis petis frequens: singularis indicat aliquid uniuersum, 162, 221, uariat, 223; et munus, confunduntur, 143.
    Numinis et numis, confunduntur, 126.
    Nummus, pro denario, 218; et numen, confunduntur, 126.
    Nunc et tunc, permutantur, 67, et hunc, 118.
     Nunquam et nusquam, permutantur, 158.
    Nusquam et nunquam, permutantur, 158.
    Nutare et mutare, confunduntur, 215.

O
    O ex corripitur, 27: pro olim scriptum, 201; et a, confunduntur, 157; breue in desino, soluo, etc., 23; in futuris, ut in reserabo, breue, 26.
    Obex corripit primam, obiex producit, 247.
    Oblatus, allatus et ablatus, permutantur, 216.
    Obortus et abortus, confunduntur, 97.
    Obsequia salutis, officii, etc., 170.
    Obstructus, pro incluso, 193.
    Obuiare, pro resistere, 196.
    Obuius, pro contrario, 196.
    Occidit et decidit, confunduntur, 102.
    Occursus, pro occurrentibus, 110.
    Oculus amator, 254.
    , de graui dolore, 74.
    Offerre, de sacrificiis, 236; et proferre, confunduntur, 236.
    , de superbia, 69.
    , de ueste purpurea, 46.
    Oleaster, an feminini generis, 92.
    Oliua, pacis signum, 41.
    Onus, de partu, 52, 189; et opus, permutantur, 248.
    Opistographum, quodcunque tergo uoluminis erat inscriptum, 268.
    Opus et onus, permutantur, 248.
    Orbis, de singulis orbis terrarum partibus, 152. Plurali numero pro oculis, 137, 239; et oris, confunduntur, 152, orbe et ore, 4, 56; et urbe, 189, 200.
    Ordines, 154.
    Origo et imago, confunduntur, 212.
    Oro et ore, permutantur, 233.
    , priuare, 92.
    , tempus aurore proximum, 114.
    Ortus et natus, confunduntur, 151.
    Os, pro elegantia dicendi, 30; pro audacia, 167; pro consensu, 5; ore et orbe, confunduntur, 4, 56; et honore, 140; et oro, 233; et aure, 64, 245, 272; ore loqui, 45.
    Oscula libare et figere, differunt, 58. Figebant liminibus sacris, 197.
    Oues uocate a pastoribus, 21.
    Oxymori exempla, 36, 69.

P
    Pacificator, pro mediatore, 52.
    Pactum et casum, permutantur, 256.
    , iungitur uerbo cum composito, 186.
    Pallidus, de inferis, 74.
    Pangere, de carminibus, 252; et tangere, confunduntur, 252.
    Papa, generatim nomen episcoporum, postea primi episcopi ex decreto Gregorii uII, 17, 18.
    Paphia, pro uenere, 168.
    , apud, 238.
    Paradisus, uox peregrina, 39.
    Paralyticus, 141.
    Parans et patens confunduntur, 120.
    Pararius, 33.
    Pariete, trisyllabum, 28.
    Parte et patre, confunduntur, 43, 100.
    Participium in tus futurum notat, 93. In gerundium mutatur, 176, 259. Cum uerbo substantiuo per Grecismum, 177.
    Partus et factus, confunduntur, 244.
    Pascha, e et atis, 242.
    Pastores dicuntur oues uocare, 21. , contemnere, 46.
    Patere, de loco statuis non ornato, 231; et parare, confunduntur, 120; et fateri, 171.
     Patre et parte, permutantur, 43, 100.
    Paullus scribendum, non Paulus, 169. Nonnunquam Petro prefertur, 184. Ita demum dictus uidetur, postquam continente Asia egressus fuerat; antea Saulus, 139, 240. Utrum legerit petas Grecos, 202. uas appellatur, 205. Quale artificium exercuerit, 207. Quare prouocauerit ad imp. Romanum, 248, 249. Naufragium passus ad Melitam prope Siciliam, 257. Lumen mundi cum Petro dicitur, 264. Paullus et Petrus a quibusdam dicuntur eodem tempore interfecti. De Paullo id alii ad sequentem annum referunt, 266.
    Pauentia tecta, 147.
    Pauor, stupor et fauor, permutantur, 252.
    Pax, flumini, mari et rebus inanimatis tribuitur, 251.
    , de sermone duro, 7.
    Peccata baptismo aboleri credebant, 42.
    Pedes captiuorum ligno compressi, 197.
    , uehementer cupere, 104.
    Pendere ab ore dicuntur discipuli, 65; de edificiis que columnis sustinentur, 227.
    Pensare, 100.
    Per, ellipsin patitur, 130; et pre, confunduntur, 151, 227; et pro, 154.
    Perferre et preferre, confunduntur, 154.
    Pergere iter, 130.
    Pergula, pro cenaculo, 60.
    Permittere aliquem furori, 55, pro remittere, 77.
    Perosus alicui, 56.
    Persona, pro ipso homine, 180.
    Peruasus, pro inuasus, 217.
    Peruius et preuius, confunduntur, 227, 253.
    Petiturus, antepenultima breui, 40.
    Petrones, pro hominibus asperis, 122
    Petrus dicitur clauiger, 53, 158; et forma Ecclesie, 106; primus, princeps, senior, 71; lumen mundi, 264. Paullo prefertur, 184; eodem die quo Paullus interfectus, 266.
    Pharao, media longa, 258, 265.
    Philippus, unde dictus, 131.
    , de squamis serpentum, 137.
    Piacula, 75.
    Pietas, pro clementia, 45, 158.
    Pilatus, prima correpta et producta, 96.
    Pingere et fingere, permutantur, 216.
    Pinguis, de magnifico sermone; apud optimos uero de duro et insuaui, 7, 272; de aqua, 7; pinguis campus sanguine, 58.
    Pinguitudo, non pinguedo, 118.
    , efficere ut quis cadat, 57.
    Piscari homines, 53.
    Pius, pro clementi; de Christo, 98; et prius, confunduntur, 213, 255.
    Plasmare et plasma, 216.
    Pluere et fluere, confunduntur, 173.
    Pluralis numerus. uid. Numerus.
    , uinculi genus, 197.
    Pesis, media breui, 27.
    Pete Christiani in obseruanda quantitate non accurati, 236.
    , sequente infinitiuo, 88.
    , pro Alexandria, 201.
    Pompa triumphi, 42.
    Pomposus, pro magnifico, 226.
    Pondus, de partu, 52.
    Pontes, de ianuis carceris, 164.
    Populo, pro populor, 62.
    Populosus, de multitudine, 64.
    Populus, de animalibus, 53; de multitudine, 64.
    Porrigere manum, pro auxilium prestare, 7.
     Porta, dicitur Maria, 50; Speciosa, 86.
    Porticus Salomonis in templo, 87.
    Portitor, 75.
    Posse, inseruit periphrasi, 24, 114; posse mori indicat magnum quid et here dignum, 73; et esse, confunduntur, 262.
    Possessor, de demone hominem uexante, 196.
    Potens dicitur Ioannes, 174; pro claro et inclyto, 268.
    Potior et socior confunduntur, 177.
    Potis es, pro potes, 81.
    Pre et per, confunduntur, 154, 227; et pro, 47; uerbis ex pre compositis iungitur accusatiuus, 48.
    Precedere et precellere, confunduntur, 152.
    Precellere et precedere, confunduntur, 152.
    Preda et predo, permutantur, 199.
    Predo et preda, permutantur, 199.
    Preferre, pro ostendere, 62; et proferre et perferre, confunduntur, 154.
    Pregressus et progressus, permutantur, 47.
    Preponere et proponere, confunduntur, 217.
    Prepositio alia additur uerbo ex prepositione composito, 43; que est in composito, sepe repetitur, 218.
    Prescius, de futurorum monitoribus, 225.
    Presens subiunctiui pro futuro indicatiui, 13, 166, 193.
    Prestare alicui, pro prodesse, 223.
    Prestaturus, 147.
    Presul; pro ope et auxilio, 87.
    Preuius et peruius, confunduntur, 227, 253.
    Prauus et pronus, permutantur, 239.
    Preces in cenaculo fuse, 60.
    Primus, proprius et priuus, permutantur, 79.
    Prius et pius, confunduntur, 213, 255.
    Priuus, pro proprio, 79; et primus et proprius, confunduntur, 79.
    Pro et pre confunduntur, 47; et per, 154.
    Pro, rectius scribitur quam proh, 176.
    Proclamare, pro publice testari, 60.
    Proconsule, 196. Proconsul Cypri, 170.
    Proferre et preferre, confunduntur, 154, et offerre, 236.
    Progressus et pregressus permutantur, 47.
    Proiicere, 144.
    Pronus et prauus, confunduntur, 239.
    Pronominis ellipsis, 45.
    Propius et proprius, confunduntur, 89.
    Proponere et preponere, permutantur, 217.
    Proprius et propius, confunduntur, 89, et primus, et priuus, 79.
    , de tactu uenereo, 50.
    Prosodiaca.---A, si producatur, grauitatis, si corripiatur, suauitatis est indicium, 123.---Abraham, media producta, interdum duabus prioribus correptis 188.---Adam, prima longa et breui, 162. ---Aduenis, ultima breui, 20.---Ariete, trisyllabum, 28.---Calceamenta, antepenultima breui, 162.---Corrigia, antepenultima longa, 174.---Dauidis, secunda breui, et in Dauidicus, 173.--- Desero, ultima correpta, 23.---Desino, ultima correpta, 23.---Dii, prima longa, Dei, prima breui, 181.---Disco, ultima correpta, 23.---E ex producitur, ex corripitur, 27.---Ecclesia, antepenultima correpta, interdum et trisyllabum, 21, 22.---Ergo, ultima breui, 13, 25.---Eremus, penultima breui, 27.---Esuris, ultima breui, 20.---  Fame, ultima producta, 103.---Fio prima breui, 255.---Florianus, prima breui, 1.---H, producit priorem syllabam breuem, 88.---Idolum, media breui, 85, 265.---Is in peruenis, aduenis, nescis, esuris, correptum, 20, 81.---Isrel, media producta, uel etiam trisyllabum, 84.---Iordanes, media longa, 67.---Macedo, Macedonius, secunda longa, 191.---Maria, media producta, 50.---Melite, media longa, 256.---Nescis, ultima breui, 20, 81.---O corripitur in ergo, 13, 25; ex corripitur, 27; in desero, disco, desino, breue, 23; in ultima futurorum prime coniugationis, breue, 26.---Obex, prima breui, obiex, prima longa, 274. ---Pariete, trisyllabum, 28.---Peruenis, ultima breui, 20.---Petiturus, antepenultima breui, 40.---Pharao, media longa, 258, 265.---Pilatus, prima longa et breui, 96.---Psalterium, antepenultima breui, 27.---Quomodo, duabus prioribus breuibus, 262.---Refert, primam producit, 252.---Sabellius, prima longa et breui, 155---Sacrificium, secunda producta, 236.---Siloa, triplicem habet quantitatem, 143.--- Simon, prima longa et breui, 126.--- Simonis, media longa et breui, 126.--- Soluo, ultima correpta, 23.---Spado, prima longa et breui, 130.---Thema, priori longa, 27, 205.---Triduana, prima longa, 136.
    Prostratus et substratus, confunduntur, 263.
    , de cadauere reposito in lecto, 146.
    Prouocare, dicitur quis de minore ad maiorem, appellare ad parem, 248.
    Prouocationis Paulline ratio, 248, 249.
    Proximus, uox ecclesiastica, 80; cum genitiuo et datiuo, 94.
    Psalmorum metrum, 28.
    Psalterium, antepenultima breui, nisi potius sit trium syllabarum, 27.
    Pugnatio et purgatio, confunduntur, 214.
    dicitur Maria, 50.
    Pulsare, de sono, 148; sensu euocandi et detegendi, 170, 178.
    Purgare et mundare, confunduntur, 209.
    Purgatio et pugnatio, permutantur, 214.
    Pytho, ars Pythonica, 195.

Q
    Qua et quia, confunduntur, 40; et quam, 113, 130, 224; et quo, 134, 217.
    Que et quam permutantur, 99, 156, 183, 244; et quo, 100; et quod, 212, 225, 233, 238; et qui, 240, 264; et quia, 259.
    Quam et que, permiscentur, 99, 156, 183, 244; et qua, 113, 130, 224; et quid, 157; et quia, 160, 172; et quod, 165.
    Quatuor, scribendum prima longa, 62.
    Que sequente et, 109, 111.
    Qui, pro quis, etiam in interrogatione, 87; et quo, confunduntur, 156, 188, 232, et quia, 160, 225, 230, 242; et cui, 183, 199; et que, 240, 264.
    Quia, pro quod, 55; et quod, permutantur, 101; et qui, 160, 225, 230, 242; et quam, 160, 172; et qua, 40; et que, 259; et cui, 165.
    Quid et quam, confunduntur, 157.
    Quidem omittitur ante tamen, 8.
    Quisque, pro quisquis, 187, 270.
    Quo et que, confunduntur, 100; et qui, 156, 188, 232; et quod, 231; et qua, 134, 217.
    Quod et quam, confunduntur, 165; et que, 212, 225, 233, 238; et quia, 101, et quo, 231.
     Quomodo, duabus prioribus breuibus, 262; et quoniam, confunduntur, 185, 243, 262.
    Quondam et quoniam, permutantur, 66
    Quoniam et quomodo, confunduntur 185, 243, 262; et quondam, 66.

R
    R et n, confunduntur, 214; cumulatum in carmine, horrorem indicat, 124.
    Rabidus, de uentis et tempestate, 252; et rapidus, permutantur, 185, 217, 228, 238, 241, 252, 261.
    Rapere, pro auferre; precipue celeritatem indicat, 108.
    Rapidus, pro rapaci, 185; et rabidus, confunduntur, 185, 217, 228, 238, 241, 252, 261.
    Re, in compositis anceps, 206.
    Reboare, de inani clamore, 226.
    Recreare et remeare, confunduntur, 63.
    Rectus et tectus, permutantur, 136.
    Reddere grates et gratias, 25.
    Redemptio, pro redemptore, 10.
    Referant et reserant, permutantur 170.
    Refert, primam producit, 252; et libet, permutantur, 252; referre grates et gratias, 25.
    Reflexe semite, 186.
    Refundere, de bonis, 145.
    Regere et gerere, confunduntur, 144; et tegere, 161.
    Regio et urbs in ea sita nonnunquam distinguuntur. 167. Regionis nomen pro mediterraneis eiusdem locis, 167.
    Regius, pro eximio, 80.
    Relatus, pro narratione, 191.
    Relegare et religare, confunduntur, 261.
    Religare et relegare, permutantur, 261.
    Religionis, etsi ridicule, causa Romani nemini erant graues, 249.
    Remeare, pro redire, 63; et recreare, confunduntur, 63.
    Remittere iniuriam, 77.
    Reos Alexandrini serpentum morsu interficiebant, 260.
    Reparare. pro instaurare, 77.
    Reperit et repetit, confunduntur, 206.
    Reserant et referant, permutantur, 170.
    Resoluere, de mortuis, 36; et reuoluere, confunduntur, 234.
    Resonare, pro efficere, ut quid resonet, 57.
    Resuscipere, 212.
    Retentare, pro retinere, 115.
    Retro redire, reuocare, 186.
    Reuoluere et resoluere, confunduntur, 234.
    , de dicto Scriptoris, 132.
    , de homine eloquenti, 200.
    dicuntur philosophi qui in causa sunt ut omnia credantur fluere, 57.
    Rhode, a rosa data, 165.
    Roma, pingitur turrita, 264.
    Romani, ob religionem, etsi ridiculam, nemini erant graues, 249.
    Rupices, pro hominibus asperis, 121.
    Rura et iura, confunduntur, 100.
    Rutilans libertatis fulgor, 176.

S
    S ex sequenti uoce precedenti syllabe sepe adheret, 87, 94, 96 et passim.
    Sabbati iter fuit sex stadiorum, 49.
    Sabellius, prima longa et correpta, 155.
    Sacramenta, pro religionis Christiane capitibus, 117.
     Sacratus et secretus, permutantur, 145.
    Sacrificium, secunda longa, 236.
    , de hominibus, 53.
    Salomon et Solomon, 134.
    Salsus et falsus, permutantur, 259.
    Saluare et seruare, quo modo differant, 138.
    Saluator, est uox deterior, 138.
    Samaria, 126.
    Sancire, pro confirmare, 104.
    Sanctificare, uox Latinitatis ecclesiastice, 157.
    Sanctissimus, de episcopis, 17.
    Sandalia, 163.
    Sanguine humus pinguis, fecunda, 58.
    Sapor et sopor, permutantur, 190.
    Sarcina, de partu, 52.
    Satiare et saturare, confunduntur, 243.
    Sator uerborum, 200.
    Saulus dictus est Paullus inter suos, et in patriam redux, 140, 240.
    Saxum custos, 254; de homine aspero, 121.
    Scenifactor, 206.
    , de eo qui tentoria facit, 207.
    Schema et thema, confunduntur, 205.
    Schenifactor, 207.
    , 107.
    Scintilla belli, 19.
    Scripturam sacram interpretandi uaria genera, 235.
    Se, per ellipsin omittitur, 209.
    Secare mare dicuntur nauigantes, 250.
    Secretus et sacratus, permutantur, 145.
    Sed cum et permutatur, 8.
    Segmentatus, 192.
    Segnis, de agro infecundo, 97; et signis, permutantur, 97.
    Semen, 34.
    , hac nocte, 258.
    Semicinctia, 215.
    Semina et germina, confunduntur, 232.
    Semo Sancus, quis fuerit, 126.
    Semper amicus, 184.
    Sensus, 179; et census, confunduntur, 78, 102.
    Sententia, pro pena, 102.
    Sentes, 92.
    Sepelire, pro cremare, 58. Sequester, 52.
    Sequestrare, pro separare, 106.
    Sequi, pro petere, aliquo tendere, 54; sequi uocem, 228.
    Serere prelia, bella, 120, et ferre, confunduntur, 58, et ferire, 226.
    Sergius Paullus, 170.
    Serpens, pro homine ingrato, 59. Eorum morsu Alexandrini reos interficiebant, 260.
    Serue leges, 177.
    Seruare et saluare, quo modo differant, 138.
    Seruator, utrum recte de Christo, 138.
    Sexus, de sexu muliebri, 51.
    , casu recto, 134.
    Sicci pedes, sicca uia per mare, 24.
    Sidonius Aruernorum presul, 275.
    Sidus, de homine excellenti, 130, et fidus, confunduntur, 130.
    Signare, pro significare, 65.
    Signifer, pro incitatore et omnium face, 58.
    Signis et segnis, confunduntur, 97.
    Siloa lacus, 143.
    Simon, prima producta et correpta. Simonis, media longa et breui, 126.
    Simplicitas columbe tribuitur, 67.
    Singularis numerus. uid. Numerus.
    Sinus, de tranquillitate, 23.
    Sitis, pro uehementi cupiditate, 104, 206.
    Siue, pro et, 9.
    Societas, pro socio, 10.
    Socior et potior, confunduntur, 177.
    Sofus, 271.
    Solidare, 142.
    Solidus, pro integro, pleno, 88, 141. Solidum marmor, aurum, 224, et solitus, confunduntur, 87, 261.
    Solitus et solidus, confunduntur, 87, 261.
    Solomon et Salomon, 134.
    Solum, pro pede, uel terra natali, 271.
    Soluo, ultima correpta, 23, de mortuis, 36.
    Solymi et Solyma, 230.
    Somnia, sub diluculum uera, 258.
    Sonare facunda, 28, 270, et tonare, confunduntur, 265.
    Sonitus et tonitrus, confunduntur, 265.
    Sonorus apud petas, canorus apud prosaicos, 148.
    Sontes serpentum morsu Alexandrini interficiebant, 260.
    Sonus, pro cantu, 28, et modus, confunduntur, 28.
    Sophene, priori breui, 27.
    Sopor et sapor, confunduntur, 190.
    Sospes et hospes, permutantur, 83.
    , Latine uix potest exprimi, 138.
    Spado, prima breui, 130.
    Spatium, de loco per quem transimus, 85.
    Species, pro allegoriis, 71; pro splendore, 37.
    Specimen, de re qualibet insigni, 37.
    Spectare et exspectare, confunduntur, 246.
    , nugator, scurra, 200.
    Spirare acerba, 135, de simulacris, artificiose factis, 224.
    Spiritaliter et spiritualiter, 3.
    Spondei cumulati tarditatem indicant, 124.
    Sporta, 139.
    Squamea turba, de piscibus, 53.
    Stella magis pregressa, 47.
    , de quouis honore, 120.
    Stigmate quare frontem inuri uetuerit Constantinus, 41.
    Stillare, de eloquentia, 65.
    , in municipiis et coloniis ciuiles et urbani magistratus erant, 197.
    Stringere, pro in uitam reuocare, 36. Stringi sollicitudine, doloribus, 234.
    Stupor et pauor, permutantur, 252.
    Sub menibus, 140.
    Subdiaconi, ministri diaconorum, fores custodiebant, et altari ministrabant, 2.
    Sublimare, pro in sublime attollere, 129.
    Substantiua secunde et quarte declinationis, 32. Ex duobus alterum in genitiuo, pro adiectiuo et substantiuo, 34, 95. Uni duo adiectiua apposita, 101. Adiectiue sumuntur, 177, 200, 254. Conueniunt, Greco more, relatiuo, 70. Deriuata a casu quarto Greco, 133. Duobus additur uerbum in plurali, 1[.....]7.
    Substratus et prostratus, confunduntur, 263.
    Successus, pro successione, 194.
    Sucus non succus, 92.
    Sulcare, 47.
    Sumere, pro accipere, 110; pro assumere, 34; et figere, confunduntur, 189.
    Summa sequi, capere, petere, 60. Summa rota, pro summa rote parte, 40.
    , complector, 228.
    , computo, 218.
     , 2.
    , de graui dolore, 75.
    Supera aura, ora, pro uita, 73.
    Superbus et supernus, confunduntur, 244. Pro magnifico, uenerabili, 244.
    Supernus et superbus, confunduntur, 244.
    Supremus honor, dies, de sepultura, 57.
    Surdus et durus, confunduntur, 174.
    Sus, pro homine gule dedito, 59.
    Suus ager, sua sedes, pro propria, 57.
    Synizeseos exempla, 28, 63.

T
    T breue producitur ante h, 88.
    Tabitha, Greco nomine Dorcas, 147.
    Tacere et iacere, confunduntur, 110.
    Tacturus et nacturus, permutantur, 199.
    Tamen, omittitur post quidem, 8. Post licet, 224.
    Tangere rem illi dicuntur qui breuiter narrant, 252; et pangere, permutantur, 252.
    Taurus Ioui immolabatur, 180.
    Tecta, pro tentoriis, 211.
    Tectus et rectus, confunduntur, 136. Et textus, 210.
    Tegere et regere, permutantur, 161.
    , mori, 124.
    , , mors, 124.
    Templa Diane erant edicule argentee, in quibus Diane sigilla posita, 220.
    Tempora diuersa iunguntur, 154, 255.
    Tenebre, de iis qui sunt in tenebris, precipue apud inferos, 35. Pro loco tenebricoso, 115.
    Tenere, pro obtinere, 119.
    Tentare aliquem, pro uexare, 196.
    Tentoria e pellibus fiebant, 211.
    Terere, pro minuere, 159.
    Tergum maris, 172. De posteriori uoluminis parte, 267. uoluminum tergo non inscribebant, nisi opera essent longiora, 267.
    Terremotu presentiam Numinis agnoscebant, 91.
    Texere suis manibus, 147.
    Textus et tectus, confunduntur, 210.
    , oliua, 41.
    de crematione, 58.
    , 148.
    Thema, priori longa, 27, 205; et schema, confunduntur, 205.
    , 61.
    , de contentione cum hominibus malis, 59.
    , de ueritatis hostibus, 59.
    Tholi templorum aurei, 231.
    Thomas Syriacum nomen, Didymus Grecum, 147.
    Timor et tumor, confunduntur, 261.
    Tonare, pro efficere ut tonitrua oriantur, 57; de iratis, 241; et sonare, confunduntur, 265.
    Tonitrus et sonitus, confunduntur, 265.
    de dicto scriptoris, 132.
    Torus et focus, confunduntur, 216.
    Totus, pro omni, 173; et tutus, confunduntur, 191, 219, 245.
    Tramite et limite, confunduntur, 40
    Transcendere, pro superare, 61.
    Transferre de arboribus, 93.
    Transgredi, pro superare, 61.
    Transpositio litterarum frequens librariis, 43, 205.
    Tremere terra dicitur in terremotu, 91.
    Trepidantia menia, 147.
    Triduana, prima longa, 136.
    Tristis, pro seuo, 175.
    Tropeum, de corpore Christi celo illato, 44.
     Tropologica Scripture sacre interpretatio, 235.
    Tum et cum, confunduntur, 234.
    Tumere, de grauida, 52; de superbis, 67.
    Tumor, pro superbia, 66; et timor, confunduntur, 261.
    Tunc et nunc, permutantur, 67; et cum, 184; et tune, 224.
    Tune et tunc, confunduntur, 224.
    Turba, de multitudine animalium, 53; et turbo, confunduntur, 216.
    Turbo et turba, confunduntur, 216.
    Tutus et totus, permutantur, 191, 219, 245.
    Typicus, 90. Typica Scripture sacre interpretatio, 235.

U
    Uber terre, 79.
    Ubi et ibi, permutantur, 68, 206. Et abi, 83.
    Ulla et illa, permutantur, 242.
    Ulterius et alterius, confunduntur, 212.
    Ultra, pro ultra id spatium, 96.
    Un et im, permutantur, 179.
    Unanimis et unanimus, 68.
    Unda, de multitudine, 18.
    Undi onus, de strepitu armorum. Metaphora a mari petita, 18; et undosus, confunduntur, 18.
    Undosus, de multitudine, 18; et undisonus, permutantur, 18.
    Unus pro solo, 65; et imus, confunduntur, 179, 184. Una et illa, 243.
    , magnificus, uenerabilis, 244.
    ab , non ab , 60.
    Urbs a regione in qua est sita nonnunquam distinguitur, 167. Et orbis, permutantur, 189, 200.
    Usque ad, usque sub, 40.
    Ut et aut, permutantur, 165. Et at, 184.
    Utens et edens, confunduntur, 259.
    Uterque, plurali numero, 125.

u

    u et B, confunduntur, 135. Et I, 242.
    uacare et locare, confunduntur, 220. Et uocare, 237.
    uacuare, pro uacuefacere, 73.
    uacuus cum genitiuo, 240. Pro otioso aut inani, 240.
    uada salsa, 160.
    ualde superlatiuo additur, 151.
    uanus et uarius, confunduntur, 220.
    uariare, pro alternare, 158.
    uarius et uanus, confunduntur, 220.
    uecti maria, 131; et uicti, permutantur, 253.
    uector de lecto egrorum, 141; de nauis gubernatore, 250; et uictor, confunduntur, 250.
    uel, pro et, 9.
    uelificare, pro crescere, 185.
    uelle mori, uoluntatem propensam indicat, 73.
    uenatores dicti apostoli, 180. uenatio fiebat per lineam pennis rubentibus distinctam, 161.
    uenis et uetus, confunduntur, 259.
    uenter et neuter, permutantur, 205
    uentosus pro inconstanti superbo, 241.
    uenus Paphia, Cypria, non Cypris, 168.
    uenustas et uetustas, confunduntur, 250.
    uerbum in plurali, precedentibus duobus substantiuis, 107. Cum participio per Grecismum, 177.
    uernare, pro florere, 201.
    uernula, 89.
    uerrere et uertere, confunduntur, 54. uersus in soluto sermone scriptoribus exciderunt, 202.
    uertere et uerrere, confunduntur, 54.
    uerus et uetus, permutantur, 69.
    uescor et nascor, confunduntur, 190.
    uester et noster, permutantur, 174, 233.
     uestes rumpebant in lesa Dei maiestate et luctu, 181.
    uetus et uerus, confunduntur, 69. Et uenis, 259.
    uetustas et uenustas, confunduntur, 250.
    uexilla habebant priores litteras inscriptas ex ducis nomine uel populi, 90.
    uiare, 196.
    uices nature, 172.
    uictima sertis ornata, 180. Animalis, 182.
    uictor et uector, confunduntur, 250.
    uictus et fictus, permutantur, 251. Et uectus, 253.
    uides et fides, permutantur, 105.
    uiduare, pro priuare, 92.
    uinci dicuntur qui ingenti tempestate pressi, sui non sunt compotes, 253.
    uincire, somnus dicitur, 169.
    uinctus et iunctus, permutantur, 124, 203, 205.
    uinculi genus quo pedes ligno comprimebantur, 197.
    uindemiator, quatuor syllabarum, 28.
    uinxere, fecere, et fixere, permutantur, 169.
    uipera, de homine ingrato, 59.
    uis et ius permutantur, 90, 98
    uisio, 154.
    uisus et missus, confunduntur, 274.
    uita, pro uiuendi ratione, 6.
    uiuere, de simulacris, 224; et munere, confunduntur, 224.
    uocare oues, de pastoribus, 21; et uacare, permutantur, 237.
    uolumina et quadrati codices distincti, 237. Eorum tergo inscribebant, si opus esset longius, 267.
    uos et nos, permutantur, 115.
    uox, pro responsis deorum, 182. Uni duplex inest significatio, 29. uoces Grece seruate Latinis scriptoribus, 38.
    uulnera, pro uitiis, peccatis, 76. Eadem abluebant, 199.







INDEX AUCTORUM uETERUM QUI IN NOTIS EMENDANTUR AUT ILLUSTRANTUR. [1Kb]


     Actus apostolorum, 40, 46, 57 bis, 67, 74, 78, 80, 82, 95, 101, 105, 107, 114, 121, 153, 154, 158, 163, 168, 189, 198, 200, 201, 202, 205, 207, 211, 215, 218, 220, 222, 228, 232, 238, 259.
    Aelianus, 45, 257.
    Althelmus, 5, 93, 164, 216, 226.
    Ambrosius, 5, 122, 131.
    Ammianus Marcellinus, 6.
    Anacreon, 2.
    Antonius, 26.
    Apuleius, 68, 254.
    Arnobius, 45, 88, 241.
    Auctor Epistole ad Hebreos, 187.
    ---------Panegyrici Constant., 20, 147 198.
    ---------Epithalamii Maximiani, 221.
    ---------Collationis Legum Mosaic. et Rom., 34.
    ---------Carminis de Basilica Petri, 264.
    Aurelius uictor, 60, 87, 97, 100, 109, 135, 161, 209.
    Ausonius, 25, 28.
    Auionus, 54, 223.
    Benzo, 152.
    Betius, 59, 68, 100, 102, 103, 246.
    Calpurnius, 142.
    Cassianus , 163.
    Cassiodorus, 117.
    Catalecta, 142.
    Cicero, 65, 79, 83, 90, 92, 95, 112, 180, 210, 228.
     Claudianus, 63, 141, 190
    Codex Theodosianus, 176.
    Codex Iustiniani, 122.
    Constitutio Leonis, 176.
    Corippus, 37.
    Curtius, 12, 72.
    Donatus, 37.
    Dracontius, 39.
    Eucherius, 49.
    Eumenius, 47, 240.
    Eutropius, 23, 48.
    Euantius, 16.
    Florus, 35, 76, 118, 145, 169, 223, 231.
    Fragmentum ueteris Icti, 122.
    Fulgentius, 74.
    Hegesippus, 13.
    Hesychius, 42.
    Hieronymus, 208.
    Horatius, 232.
    Hyginus, 79.
    Institutiones, 22.
    Isidorus, 2, 3, 7, 10, 12, 13, 86 bis, 23 bis, 24, 28, 29 bis, 32, 37, 39, 43, 49, 55, 61, 62, 64, 65, 66, 70, 83, 86, 88, 90, 91, 94, 95, 98, 107, 116, 117, 125, 126, 130, 135, 139, 145 quater, 148, 150, 152, 154, 157, 175, 176, 179 bis, 186, 198, 209, 210, 214, 215, 216, 217, 228, 242.
    Iacobi Epistola, 80.
    Ioannes euangelista, 51.
    Ioannes Saresberiensis. uid. Saresberiensis.
     Iustinus, 12, 79, 105, 122, 147, 225.
    Iuuenalis, 149, 166, 192.
    Iuuensus, 11, 37, 44, 47.
    Lactantius, 34, 180, 184, 200.
    Liuius, 63, 196, 251, 252.
    Lucanus, 123, 129.
    Lucas euangelista, 74, 114, 239. uid. et Actus apostolorum.
    Lysias, 146.
    Mamertinus, 24, 47, 55, 99, 138, 251.
    Manilius, 64, 241.
    Marcus euangelista, 92, 114, 163.
    Martialis, 8, 78, 94, 103, 112, 135 bis, 142, 157, 171, 177, 191, 204, 213, 223, 228.
    Martianus Capella, 34, 90.
    Mattheus euangelista, 37, 91, 163, 258.
    Minucius Felix, 49, 92.
    Nouelle Iustiniani, 39.
    Oppianus, 19.
    Orosius, 37, 151, 218.
    Ouidius, 23, 41, 65, 99, 102, 167, 221, 239, 241, 253.
    Pacatus, 18, 45, 65, 103, 214, 221.
    Pandecte, 6, 7, 10, 11, 49.
    Paulinus, 6.
    Paulinus Petrocorius, 34.
    Paulus apostolus, 39, 59.
    Paulus Ictus, 111.
    Petronius, 111, 215.
     Phedrus, 6.
    Philostratus, 168.
    Pindarus Thebanus, 219.
    Plinius Iunior, 23, 45, 200.
    Polyb us, 41.
    Porphyrius, 2.
    Priscianus, 103, 185.
    Prudentius, 27, 41, 197, 262.
    Rutilius, 42, 153.
    Sallustius, 13, 130, 139.
    Saluianus, 217.
    Saresberiensis , 47, 125, 145.
    Scholiastes Iuuenalis, 139.
    Scholiastes ms. Dionysii Periegete, 195.
    Sedulius, 7, 11, 14, 24, 26, 27, 34,  39, 40, 41, 68, 91, 93, 117, 150, 159, 166, 173, 209, 217, 233, 241.
    Seneca, 45.
    Seneca Tragicus, 20, 40.
    Seruius, 11.
    Silius Italicus, 54, 215, 220, 222, 227.
    Solinus, 72, 89, 94, 117, 134.
    Statius, 11, 226.
    Strato, 4.
    Suetonius, 5, 49.
    Sulpicius Seuerus, 1, 2, 3 bis, 54, 65, 68, 71, 89, 94, 232, 260.
    Symmachus, 75.
    Terentius, 130.
    Tertullianus, 22, 38, 95, 144.
    Theoguidis Sententie, 196.
     Theophrastus, 6, 201.
    Thomas Magister, 46, 141.
    Trebellius Pollio, 130, 132.
    Ulpiani Fragmenta, 65.
    ualerius Flaccus, 79.
    ---------Maximus, 12.
    uarro, 79, 92.
    uegetius, 23.
    uelleius Paterculus, 176.
    uenantius Fortunatus, 5.
    uictorinus, 133, 247.
    uirgilius, 11, 12, 45, 59, 70, 73, 88, 94, 166, 204, 219, 241.
    uulgatus Bibliorum interpres, 153, 163, 218.
    Xenophon, 55.







INDEX AUCTORUM RECENTIORUM QUI IN NOTIS LAUDANTUR. [1Kb]


    Abramus , 65, 80.
    Abresch , 92.
    Adami , 67.
    Adamus , 123.
    Agricola , 8.
    Alberti , 42, 45, 50, 58, 59, 61, 67, 86, 104, 127, 135, 153, 158, 169, 170, 180, 198, 200, 222, 237, 238.
    Almeloueen , 214.
    Amende , 49, 131.
    Anna Fabri, 9, 145.
    Argolius , 61.
    Arnaud , 49.
    Arntzenius , 9, 43, 57, 79, 93, 94, 109, 117, 124, 125, 144, 160, 172, 187, 215, 221, 232, 244.
    Bachiene , 257.
    Bachius , 23.
    Baluzius , 17, 42.
    Bangius , 48.
    Barleus , 201.
    Barnesius , 2, 69.
    Barthius  passim.
    Bartholinus , 107, 153.
    Baschius , 59, 78.
    Basnagius , 17, 19, 85.
    Bauldri , 103.
    Baxter , 2.
    Bentleius , 57, 64, 118, 208.
    Berthaldus , 201.
    Bertius , 114.
    Beza , 51, 207, 220.
    Bochartus , 41, 68, 128, 133, 195, 202, 208, 256, 257, 259, 261.
    Boltius , 28, 44, 76, 84, 102, 122, 141, 274.
    Bondam , 55, 103, 148, 159, 212.
    Borrichius , 138.
    Bos , 13, 60, 74, 93, 123.
    Bower , 18.
    Boxhornius , 76.
    Brassicanus , 39.
    Brissonius , 130.
    Britannicus , 268.
    Brouckhusius , 38, 112, 142, 76, 181, 222, 242, 254, 258.
    Buleus , 180, 250.
    Bulengerus , 182.
    Bunemannus , 48, 62, 178, 180, 193, 195, 200, 209, 263.
    Burmannus  passim.
    Burmannus secundus , 4, 5, 11, 13, 20, 23, 26, 36, 54, 55, 59, 62, 67, 68, 69, 72, 78, 93, 101, 102, 106, 120, 122, 125, 138, 142, 144, 160, 163, 168, 169, 176, 181, 187, 196, 206,  208, 221, 224, 227, 228, 250, 254, 274.
    Byneus , 50, 174.
    Bynckershek , 38, 197, 257.
    Canisius , 4.
    Cannegieter , 3, 4, 52, 56, 139, 275.
    Cannegieter , 34, 79, 130, 227.
    Cannegieter , 64, 65, 81, 87, 111, 112, 115, 122, 125, 130, 159, 176, 209, 217, 224.
    Casanbonus , 17, 56, 74, 108, 130, 139, 160, 197, 201, 260.
    Castalio , 22.
    Cattierius , 26.
    Caue , 2, 266.
    Cellarius  9, 11, 20, 45, 52, 56, 61, 71, 75, 77, 91, 140, 167, 168, 180, 182, 195, 197, 230, 248, 256.
    Cerda , 2, 5, 7, 12, 20, 33, 36, 55, 62, 65, 69, 88, 90, 91, 96, 108, 114, 123, 124, 160, 163, 172, 181, 220, 227, 234, 241, 250, 255.
    Ciantarus , 257.
    Ciofanus , 62, 88, 121, 263.
    Clericus , 271.
    Colomesius , 92, 131.
    Coluius , 68.
    Cortius , 6, 8, 11, 21, 24, 28, 29, 30, 35, 36, 38, 47, 51, 65, 73, 88, 96, 107, 117, 118, 125, 129, 130, 149, 164, 167, 189, 200, 212, 221, 241, 254.
    Cruger , 126.
    Crusius , 43, 135.
    Cuperus , 12, 168, 172, 195, 220.
    Dalen , 33.
    Daumius , 28, 63, 73, 138, 196, 216.
    Dausquius , 9, 61, 177.
    Dauiesius , 34, 151, 273.
    Delrio , 167, 208.
    Dempsterus , 117, 128, 139, 153, 160.
    Dilherrus , 163.
    Dodwellus , 33.
    Dorp , 156.
    Drakenborch  passim.
    Dresigius , 73, 265.
    Drusius , 49.
    Dukerus , 36, 38, 52, 76, 83, 87, 94, 96, 105, 119, 121, 122, 123, 125, 130, 145, 151, 159, 160, 169, 191, 196, 223, 230, 251.
    Duportus , 84, 121, 146, 195, 200, 201, 203, 215.
    Dussen , 219.
     Ellysius , 220, 222.
    Elmenhorstius , 34, 37, 38, 51, 52, 57, 64, 73, 80, 81, 91, 99, 104, 109, 121, 137, 172, 201, 218, 256, 263, 264.
    Elsnerus , 2, 7, 36, 51, 82, 84, 100, 110, 135, 168, 197, 224.
    Emmenessius , 11, 20, 58, 123.
    Erhardus , 171.
    Ernesti , 7, 111, 160, 202, 232, 238.
    Faber , 49, 72.
    Fabricius , 4, 22, 26, 27, 28, 33, 40, 41, 43, 51, 55, 56, 76, 126, 133, 138, 151, 156, 159, 162, 163, 168, 196, 247, 260, 262, 274.
    ---------, 32, 86, 274.
    Falsterus , 56, 81, 85, 106, 163.
    Farnabius , 30, 112.
    Freherus , 18.
    Freinshemius , 6, 45, 91, 143.
    Fresne , 3, 33, 207, 213.
    Gataker , 59, 204.
    Gebhardus , 19.
    Georgius , 257.
    Gerdes , 40, 59.
    Giphanius , 53, 147.
    Gesius , 50.
    Goldastus , 139.
    Gorallus , 153.
    Gorius , 5.
    Gothofredus , 2, 3, 17, 42.
    Gothofredus , 3, 23, 29, 39, 43, 62, 117, 135, 148, 152, 198, 214, 216, 218, 228.
    Greuius , 4, 30, 83, 92, 163, 167, 220, 228.
    Grangeus , 65, 103.
    Gronouius , 5, 10, 32, 37, 45, 77, 89, 103, 111, 144, 149, 216, 221, 223.
    Gronouius , 55, 56, 57, 106, 251.
    Grotius , 170, 257.
    Grunerus , 133, 197, 248.
    Gruterus , 23, 170, 256.
    Gudius , 170.
    Guthberlethus , 220.
    Gutherius , 6, 57, 255.
    Hauercamp , 48, 154.
    Heinius , 92 124, 132, 164, 166, 173.
    Heinsius , 53.
    Heinsius , 11, 18, 23, 27, 40, 43, 45, 46, 51, 52, 56, 57, 68, 75, 79, 81, 82, 86, 94, 98, 105, 110, 111, 118, 124, 130, 134, 135, 144, 148, 176,  177, 185, 190, 192, 195, 204, 210, 226, 228, 241, 244, 250, 252, 253, 256.
    Hemsterhusius , 58, 168.
    Henninius , 168.
    Heraldus , 69, 73, 101, 121, 137, 151.
    Herelius , 4.
    Heumannus , 4, 25, 45, 47, 64, 173, 201, 202, 204.
    Heusinger , 62, 80, 223.
    Hombergk , 36, 39.
    Hommelius , 56.
    Hosschius , 13.
    Houen , 2, 11, 54, 71, 112, 181.
    Huetius , 29.
    Idsinga , 12.
    Iuretus , 132, 138, 192.
    Iustus , 11, 17, 59, 125, 150, 265.
    Kirchmannus , 146.
    Klockius , 6.
    Klotzius , 4, 28, 60, 87.
    Knatchbull , 57.
    Kenius , 60, 101, 130.
    Kuhnius , 146.
    Kusterus , 55, 57.
    Lennep , 35, 68, 253.
    Leopardus , 236.
    Lipsius , 169, 211, 249.
    Liuineius , 251.
    Lensis , 6.
    Lomeyer , 273.
    Lotichius , 54.
    Lowthius , 28.
    Lundius , 231.
    Maderus , 44.
    Maius , 2, 10, 24, 59, 67, 75, 102, 168, 218, 228.
    Manutius , 7.
    Manutius , 80, 86.
    Marckart , 6, 11, 36, 49.
    Marckland , 103, 121, 197, 211, 224, 226, 231, 260.
    Mariscottus , 109.
    Martinus , 2, 5, 59, 69, 92, 163.
    Martinus , 45.
    Mattheus , 139.
    Melanchthon , 123.
    Menagius , 5, 51, 57.
    Menckenius , 22, 23, 24, 53.
    Menckenius , 8, 28, 85, 194.
    Merillius , 237.
    Meursius , 58, 65, 134, 164.
    Modius , 142.
    Moine , 57, 197, 201.
    Mollius , 8, 39, 45, 60, 147, 165, 180, 199.
    Montfaucon , 5, 71, 201, 206.
    Moshemius , 78, 126.
    Munckerus , 8, 10, 43, 47, 100, 110, 224.
    Munsterus , 123.
    Muratorius , 64.
    Nansius , 50, 85, 123, 147, 151, 198, 236.
    Nebrissensis , 128.
    Noltenius , 3, 62, 71, 75, 77, 80, 82, 119, 138, 156, 164, 180.
    Noodtius , 7.
     Obseruationes Miscellanee Amstelodamenses, 8, 18, 19, 20, 42, 45, 46, 57, 65, 79, 80, 94, 101, 122, 135, 146, 147, 154, 177, 186, 208, 256
    Olearius , 168.
    Oruille , 13, 105, 122.
    Oudendorp , 5, 7, 11, 23, 27, 33, 34, 43, 47, 52, 54, 61, 68, 69, 72, 81, 89, 106, 122, 135, 142, 169, 185, 195, 196, 229, 224, 229, 230, 250, 252, 254, 256, 273.
    Ouzelius , 99, 146, 172.
    Paciaudius , 2.
    Palmerius , 195.
    Pareus , 59, 65, 121
    Passeratius , 33, 221.
    Perizonius , 12, 13, 36, 40, 41, 43, 45, 70, 81, 163, 168, 178, 180, 222, 227, 238, 257.
    Perrenonius , 52.
    Pfeifferus , 60.
    Phaletranus , 40.
    Pierson , 60, 63, 101.
    Pignorius , 116, 130, 195.
    Pitiscus , 5, 72.
    Platina, 18.
    Priceus , 20, 21, 24, 30, 43, 47, 59, 114, 121, 153.
    Prideaux , 60.
    Pulmannus , 1, 47.
    Putman , 50.
    Putschius , 24, 255.
    Raphelius , 48, 80, 124.
    Reinesius , 2, 138, 170, 201, 207, 216, 222.
    Reiske , 2.
    Reitzius , 11, 76.
    Reitzius , 47.
    Remus , 182.
    Rher , 2, 19, 22, 33, 40, 64, 73, 103, 120, 123, 135, 137, 151, 170, 181, 186, 202, 221, 228, 241, 244.
    Rigaltius , 182.
    Rittershusius , 18, 19, 41, 60, 65, 71, 74, 121, 179, 217.
    Ritterus , 23.
    Riuius , 82.
    Rouer , 34.
    Ruckersfelder , 28.
    Ruhnkenius , 95, 122, 145, 154, 171, 176, 223, 224.
    Rutgersius , 135.
    Ryckius , 170, 267.
    Sagittarius , 4, 163.
    Salmasius , 9, 10, 23, 38, 46, 60, 83, 114, 117, 130, 134, 163, 195, 216, 256, 268.
    Sauaro , 66, 67, 75, 80, 104, 108, 121, 137, 177, 192, 197, 198, 204, 206, 226, 264.
    Schacht , 121.
    Schefferus , 79, 214, 215.
    Schottus , 27, 38, 172.
    Schrader , 11, 34, 101, 111, 130, 160, 223, 264.
    Schroder , 13.
    Schulting , 10, 37, 43, 62, 67, 81, 121, 124, 171, 241, 244, 268.
    Schulting , 170, 197.
    Schwarzius , 18, 22, 45, 99, 139, 251.
    Scoppa , 28.
    Scriuerius , 135, 228.
    Segaar , 2, 25, 37, 40, 52, 53, 59, 67, 110, 121, 163, 172, 189, 226.
    Sigonius , 9.
    Sirmondus , 7, 17, 22, 270, 272, 275, 276.
    Sitzmannus , 59, 106, 123, 246
    Smith , 61.
     Spanhemius , 29.
    Spanhemius , 99, 137, 196.
    Statius , 33.
    Staueren , 34, 74, 80, 205.
    Stephanius , 81, 195, 250.
    Stephanus , 2, 4, 46, 102, 153, 218.
    Sterkius , 52.
    Stewechius , 38, 51, 81, 90.
    Struchtmeyer , 43, 78.
    Swartius , 109.
    Taffinus , 39, 108.
    Taubmannus , 11, 53, 124, 151, 215.
    Tennulius , 40.
    Titius , 50, 142.
    Tomasinus , 220.
    Trekellus , 18.
    Tremellius , 51, 61, 207.
    Tribbechouius , 2.
    Trillerus , 46, 79, 130, 133, 141.
    Trotz , 37.
    Turnebus , 139.
    Turre , 164.
    Ursinus , 92.
    Uryhof , 112.
    Usserius , 60.
    ualckener , 4, 132, 151, 155, 168.
    ualesius , 1, 96.
    uechnerus , 20, 74, 84, 177, 240.
    uerburgius , 167.
    uerheikius , 11, 23, 48.
    uictorius , 33.
    uindingius , 57.
    uinetus , 28.
    uitringa , 153.
    uonck , 26, 28, 34, 37, 43, 46, 71, 89, 92, 100, 163, 171, 188.
    uoorda , 93.
    uorstius , 3, 11, 82, 117, 133, 144, 147, 150, 164, 188, 205.
    uossius , passim.
    uossius , 267.
    uriemet , 80, 121.
    uriemet , 104.
    Wagenseilius , 123.
    Wasse , 11, 13, 37, 100 196, 223.
    Wassenberg , 17, 41, 44, 55, 56, 67, 75, 78, 81, 82, 86, 98, 104, 112, 113, 124, 127, 136, 149, 181, 188, 189, 191, 224.
    Weitzius , 9, 18, 46, 47, 50, 104, 135, 137, 172, 195, 233, 247, 252, 266.
    Wesseling , 53, 121, 140, 170, 178, 197, 266.
    Wetstenius , 232.
    Wissembachius , 237.
    Withof , 5, 11, 64, 96, 101, 111, 112, 117, 159, 171, 246.
    Wonna , 126, 201, 202.
    Wopkens , 3, 6, 9, 10, 11, 12, 13, 24, 34, 35, 39, 43, 49, 54, 55, 58, 60, 63, 73, 75, 76, 79, 82, 87, 88, 93, 102, 105, 110, 121, 122, 141, 144, 147, 149, 151, 158, 171, 173, 174, 176 177, 179, 184, 189, 191, 216, 217, 231 240, 241, 275.
    Zeibichius, 87.







ORDO RERUM QUAE IN HOC TOMO CONTINENTUR.




S. LEO SENONENSIS.
    Notitia. 9
    EPISTOLA S. Leonis ad Childebertum Francorum regem. 11

IUNILIUS.
    Notitia. Ibid.
    DE PARTIBUS DIuINAE LEGIS LIBER PRIMUS. 15
    CAPUT PRIMUM. Ibid.
    CAP. II.---Que pertinent ad superficiem Scripturarum. Ibid.
    CAP. III.---De historia. 16
    CAP. Iu.---De prophetia. 17
    CAP. u.---De prouerbiis. 18
    CAP. uI.---De simplici doctrina. 19
    CAP. uII.---De auctoritate Scripturarum. 20
    CAP. uIII.---De scriptoribus diuinorum librorum. Ibid.
    CAP. IX.---De modis Scripturarum. Ibid.
    CAP. X.---De ordine Scripturarum. Ibid.
    CAP. XI.---De his que Scriptura sacra nos edocet. 21
    CAP. XII.---Quot significationibus Scriptura de Deo loquitur. Ibid.
    CAP. XIII.---De significationibus diuine essentie. Ibid.
    CAP. XIu.---De significationibus Trinitatis. Ibid.
    CAP. Xu.---Quot modis Pater significatur. 22
    CAP. XuI.---Quot modis Filius significatur. Ibid.
    CAP. XuII.---Quot modis significatur persona Spiritus sancti. 23
    CAP. XuIII.---Quid habent commune uel proprium Persone Trinitatis. Ibid.
    CAP. XIX.---Quibus modis ex collatione ad creaturas Deus significatur. 24
    LIBER II. 25
    CAPUT PRIMUM.---Quid de presenti seculo Scriptura significet. Ibid.
    CAP. II.---Quot modos et differentias in operatione creaturarum Scriptura posuerit. Ibid.
    CAP. III.---De his que ad gubernationem mundi pertinent. 28
    CAP. Iu.---Quot modis fiat generalis gubernatio. Ibid.
    CAP. u.---Quibus modis fiat gubernatio specialis. 29
    CAP. uI.---De legislatione et differentiis eius. Ibid.
    CAP. uII.---De lege per opera. Ibid.
    CAP. uIII.---De lege per uerba. 30
    CAP. IX.---De angelica gubernatione. Ibid.
    CAP. X.---De humana gubernatione per homines. 31
    CAP. XI.---De accidentibus nature. Ibid.
    CAP. XII.---De accidentibus uoluntatis. Ibid.
    CAP. XIII.---De consequentibus euentum uoluntatis. Ib.
    CAP. XIu.---De his que ad futurum seculum pertinent. 32
    CAP. Xu.---De acceptationibus. Ibid.
    CAP. XuI.---De typis. 33
    CAP. XuII.---De differentiis typorum. 34
    CAP. XuIII.---De predictionibus. Ibid.
    CAP. XIX.---De predictionibus ante Legem, quot modis facte sunt? 35
    CAP. XX.---Quot modis sub Lege predictiones facte sunt. Ibid.
    CAP. XXI.---Pro rebus sub Lege factis, quot sunt predictiones. Ibid.
    CAP. XXII.---De predictionibus sub Lege in Christo. 36
    CAP. XXIII.---De predictionibus ad uocationem gentium pertinentibus sub Lege. 38
    CAP. XXIu.---De speciebus predictionum que in Gratia facte sunt. 39
    CAP. XXu.---De effectibus predictionum. 41
    CAP. XXuI.---Que causa fuerit presentis seculi faciendi. Ibid.
    CAP. XXuII.---De doctrina rationalium in hoc seculo. Ibid.
    CAP. XXuIII.---Que seruanda sint in Scripturarum intelligentia. 42
    CAP. XXIX.---Unde libri religionis catholice asseruntur. Ibid.
    CAP. XXX.---Ubi sit fides religioni necessaria. Ibid.

MAPPINIUS RHEMENSIS.
    Epistola Mappinii ad S. Nicetium. 43
    Epistola altera eiusdem ad uillicum Metensem. 44

ARATOR.
    Prolegomena. 45
     EPISTOLA Aratoris ad Florianum. 63
    EPISTOLA eiusdem ad uigilium. 71
    DE ACTIBUS APOSTOLORUM liber primus. 81
    Liber II. 175
    EPISTOLA ad Parthenium. 245

uICTOR CAPUANUS.
    PRAEFATIO uictoris in Euangelicas Harmonias Ammonii. 251
    INTERPRETATIO Euangelicarum Harmoniarum Ammonii Alexandrini. 255
    CAPUT PRIMUM.---In principio erat uerbum, Deus apud Deum, per quem facta sunt omnia. Ibid.
    CAP. II.---De sacerdotio Zacarie. Ibid:
    CAP. III.---Angelus Gabriel ad Mariam loquitur. 256
    CAP. Iu.---De natiuitate Ioannis Baptiste. 257
    CAP. u.---De generatione uel natiuitate Christi. 258
    CAP. uI.---Angelus apparuit pastoribus. 259
    CAP. uII.---Circumcisio Domini. iehsu inducitur in templum. Ibid.
    CAP. uIII.---De Magis qui uenerunt ab Oriente. 260
    CAP. IX.---Fugatus iehsu, et parentes eius in Aegyptum. 261
    CAP. X.---Herodes interficit pueros. Ibid.
    CAP. XI.---iehsu reuocatur ab Aegypto. Ibid.
    CAP. XII.---Remansit iehsu in templo Hierosolymis. Ib.
    CAP. XIII.---Ioannes Baptista apparuit in Isrel. 262
    CAP. XIu.---Baptizatur iehsu a Ioanne. 263
    CAP. Xu.---Ductus est iehsu a Spiritu in desertum. 264
    CAP. XuI.---Duo discipuli Ioannis secuti sunt Iesum. Ibid.
    CAP. XuII.---De Philippo et Nathanele. 265
    CAP. XuIII.---In synagoga legit iehsu librum Isaie. Ib.
    CAP. XIX.---iehsu uocauit Petrum et Andream, Iacobum et Ioannem. 266
    CAP. XX.---iehsu uocauit Mattheum publicanum. Ibid.
    CAP. XXI.---Audiens iehsu quod Ioannes traditus esset, secessit in finibus Zabulon et Nephthalim. Ibid.
    CAP. XXII.---Circuibat iehsu omnes regiones, et sedens in monte elegit duodecim discipulos, et docuit eos de beatitudine regni celorum, et que sequuntur. 267
    CAP. XXIII.---Increpatio diuitum. 268
    CAP. XXIu.---uos estis sal terre. Ibid.
    CAP. XXu.---uos estis lux huius mundi, et iterum comparationes de preceptis legis. Ibid.
    CAP. XXuI.---Iracundie prohibitio. 269
    CAP. XXuII.---De relinquendo munus ad altare. Ibid.
    CAP. XXuIII.---De adulterio concupiscentie. Ibid.
    CAP. XXIX.---De repudio. Ibid.
    CAP. XXX.---De iuramento. Ibid.
    CAP. XXXI.---De eo quod scriptum est, Oculum pro oculo. 270
    CAP. XXXII.---De diligendo proximum. Ibid.
    CAP. XXXIII.---De occulta eleemosyna. Ibid.
    CAP. XXXIu.---De secreta oratione. 271
    CAP. XXXu.---De occulto ieiunio. Ibid.
    CAP. XXXuI.---De non thesaurizando super terram. Ibid.
    CAP. XXXuII.---Nemo potest duobus dominis seruire. 272
    CAP. XXXuIII.---Non debere quemquam sollicitum esse de esca uel indumento. Ibid.
    CAP. XXXIX.---Non debere quemquam iudicare uel condemnare. Ibid.
    CAP. XL.---Parabola de amico uel tribus panibus. Petendum, pulsandum, querendum. Ibid.
    CAP. XLI.---De cauendo a falsis prophetis. 273
    CAP. XLII.---Non intrabunt in regnum celorum qui tantum dicunt: Domine, Domine. Ibid.
    CAP. XLIII.---Comparatio de sapiente et insipiente edificatoribus. Ibid.
    CAP. XLIu.---Mittit iehsu duodecim discipulos suos docere et curare omnes infirmitates. 274
    CAP. XLu.---In Cana Galilee aquam uinum fecit. 276
    CAP. XLuI.---iehsu mundat leprosum. Ibid.
    CAP. XLuII.---Puerum centurionis paralyticum curauit iehsu. Ibid.
    CAP. XLuIII.---iehsu socrum Petri a febre curauit. 277
    CAP. XLIX.---In ciuitate Naim mortuum suscitauit. Ibid.
    CAP. L.---Omnes infirmitates curat, ut adimplerentur scripture prophetarum. Ibid.
     CAP. LI.---uolenti eum sequi dixit: uulpes foueas habent. 277
    CAP. LII.---Nauigans imperat tempestati, et statim cessauit. 278
    CAP. LIII.---Curauit trans fretum demoniacum qui in monumentis manebat. Ibid.
    CAP. LIu.---Curauit paralyticum quem deposuerunt per tectum. 279
    CAP. Lu.---Filium reguli absentem curauit. Ibid.
    CAP. LuI.---Leui publicanus conuiuium ei fecit. Et dicebant Scribe et Pharisei discipulis: Quare cum publicanis et peccatoribus manducat magister uester? Ibid.
    CAP. LuII.---Scribe signum petunt ab eo, et eis multa dicit. 280
    CAP. LuIII.---Quedam mulier de turba clamauit ad Iesum: Beatus uenter qui te portauit. Ibid.
    CAP. LIX.---Nuntiatur Iesu: Quia mater tua et fratres fui uolunt te uidere. Ibid.
    CAP. LX.---iehsu mulierem que fluxum sanguinis patiebatur, curauit, et filiam Iairi principis Synagoge mortuam suscitauit. 281
    CAP. LXI.---Duos cecos curauit, et demonium surdum mutum eiecit. 282
    CAP. LXII.---Pharisei dicunt de Iesu: In Beelzebub principe demoniorum hic eiicit demonia. Ibid.
    CAP. LXIII.---Martha Iesum suscepit in domo sua. Ibid.
    CAP. LXIu.---Ioannes de carcere misit ad Iesum interrogare eum. 283
    CAP. LXu.---Exprobrat ciuitatibus in quibus facte sunt plurime uirtutes eius. Ibid.
    CAP. LXuI.---Apostoli reuertuntur de predicatione ad Iesum. 284.
    CAP. LXuII.---iehsu elegit alios septuaginta duos discipulos, et adiungit parabolam turrim edificantis, et regis prelium parantis. Ibid.
    CAP. LXuIII.---Pharisei accusabant discipulos eius. 285
    CAP. LXIX.---Die sabbati in synagoga curauit manum aridam. Ibid.
    CAP. LXX.---iehsu in monte orat, et iuxta mare turbis et discipulis suis plurima in parabolis locatus est. 286
    CAP. LXXI.---Ecce exiit qui seminat, seminare. Ibid.
    CAP. LXXII.---De eo qui seminat bonum semen in agro suo, et zizaniis. Ibid.
    CAP. LXXIII.---De grano sinapis. Ibid.
    CAP. LXXIu.---De fermento quod abscondit mulier, et alia multa disserit discipulis. 287
    CAP. LXXu.---Discipulis edisserit parabolam seminandi Ibid.
    CAP. LXXuI.---De eo qui seminat semen et uadit dormitum. Discipulis parabolam zizaniorum agri edisserit. 288
    CAP. LXXuIII.---De thesauro abscondito in agro, et negotiatione margaritarum; de sagena missa in mare, et de patrefamilias qui profert de thesauro suo no a et uetera. Ib.
    CAP. LXXIX.---De Herodis conuiuio et de Ioannis interfectione. 289
    CAP. LXXX.---iehsu in deserto de quinque panibus et duobus piscibus quinque millia hominum satiauit. 290
    CAP. LXXXI.---iehsu super mare pedibus ambulauit, et Petrum mergentem liberauit. Ibid.
    CAP. LXXXII.---Transfretantes uenerunt in terram Genasar, et turbe secute sunt eum trans mare. 291
    CAP. LXXXIII.---Quidam Phariseus rogauit Iesum ad prandium, et cogitabat quare non fuerit baptizatus. 293
    CAP. LXXXIu.---De apostolis, quare non lotis manibus manducarent. Ibid.
    CAP. LXXXu.---De muliere Syrophenissa, que pro filia sua petebat. 294
    CAP. LXXXuI.---iehsu surdum et mutum curauit. Ibid.
    CAP. LXXXuII.---iehsu super puteum Iacob mulieri Samaritane locutus est. 295
    CAP. LXXXuIII.---iehsu Hierosoly nis infirmum curauit, qui triginta et octo annis iacuit in infirmitate; multa cum Iudeis eius occasione disputauit. 296
    CAP. LXXXIX.---iehsu de septem panibus et paucis piscibus quatuor millia hominum saturauit, et precepit apostolis cauere a fermento Phariseorum. 298
    CAP. XC.---iehsu interrogat apostolos: Quem me dicunt homines esse? Et dicit Petro, Scandalum es mihi. 299
    CAP. XCI.---iehsu dicit: Sunt quidam de hic stantibus qui non gustabunt mortem. Et in monte transfiguratur. Ibid.
    CAP. XCII.---Pharisei dicunt ad Iesum: Discede hinc, quia Herodes uult te occidere; et curauit lunaticum. 300
    CAP. XCIII.---iehsu de passione sua discipulis patefecit, et in Capharnaum pro se et Petro didrachma exactoribus reddidit. 301
    CAP. XCIu.---Interrogatus iehsu a discipulis suis, Quis maior erit in regno celorum? instruit eos ut humilient se sicut paruulus. Ibid.
     CAP. XCu.---Non debere prohiberi eos qui factunt signa in nomine Iesu. 302
    CAP. XCuI.---Nos non debere contemnere unum de pusillis, adiungens similitudinem de oue perdita et de drachmate. Ibid.
    CAP. XCuII.---De filio qui substantiam patris deuorauit. 303
    CAP. XCuIII.---De remittendo fratribus ex corde. Ibid.
    CAP. XCIX.---Similitudo de rege qui posuit rationem cum seruis suis. 304
    CAP. C.---iehsu interrogatur a Phariseis, si liceat uxorem dimittere quaqunque ex causa. Ibid.
    CAP. CI.---iehsu imposuit manus infantibus. Pharisei murmurant de Iesu: Quia hic recipit peccatores. 305
    CAP. CII.---iehsu instituit eos qui annuntiauerunt ei de Galileis quos interfecit Pilatus, adiungens similitudinem arboris fici in uinea. Ibid.
    CAP. CIII.---iehsu sanauit in synagoga mulierem aridam et curuatam. 306
    CAP. CIu.---Ascendit Hierosolymam in die festo scenopegie. Ibid.
    CAP. Cu.---De diuite, cuius uberes fructus ager attulit. 307
    CAP. CuI.---De eo qui, multas possessiones habens, tristis abiit, audiens uerbum: uade, uende omnia que habes. Ib.
    CAP. CuII.---De diuite et Lazaro. 308
    CAP. CuIII.---De uillico infideli. 309
    CAP. CIX.---De patrefamilias qui exiit primo mane conducere operarios in uineam suam. Ibid.
    CAP. CX.---iehsu in domo Pharisei sanat hydropicum; instruit eos qui primos accubitus in conuiuiis eligebant. 310
    CAP. CXI.---iehsu decem leprosos mundauit. 311
    CAP. CXII.---iehsu de passione sua discipulis suis iterum indicauit; mater Zebedei rogat pro filiis suis. Ibid.
    CAP. CXIII.---iehsu responsum dat dicenti sibi: Domine, si pauci sunt qui salui fiant? 312
    CAP. CXIu.---De Zaccheo publicano. Ibid.
    CAP. CXu.---iehsu iterum duos cecos curauit. Ibid.
    CAP. CXuI.---iehsu super asinum sedens Hierosolymam ingreditur. 313
    CAP. CXuII.---Eiicit de templo ementes et uendentes, et dat responsum Phariseis qui se extollunt. 314
    CAP. CXuIII.---iehsu pretulit ceteris uiduam propter duo era minuta. Adiungit parabolam de Phariseo et Publicano, contra eos qui se extollunt. Ibid.
    CAP. CXIX.---De Nicodemo qui uenit ad Iesum nocte. 315
    CAP. CXX.---De muliere in adulterio deprehensa. 316
    CAP. CXXI.---iehsu maledixit ficulnee, et aruit. Ibid.
    CAP. CXXII.---Dixit iehsu parabolam ad discipulos suos, propter orandi instantiam, de iudice duro et uidua. Ibid.
    CAP. CXXIII.---Interrogatur a principibus sacerdotum, In qua potestate hoc facis? Adiungit parabolam de duobus filiis in uineam missis. 317
    CAP. CXXIu.---Parabola de patrefamilias qui uineam suam locauit agricolis. Ibid.
    CAP. CXXu.---Simile est regnum celorum homini regi qui fecit nuptias filio suo. 318
    CAP. CXXuI.---Pharisei mittunt ad Iesum dolo interrogantes, Si licet tributum reddere Cesari? 319
    CAP. CXXuII.---De Sadduceis, qui dicunt non esse resurrectionem, et interrogant de septem fratribus qui unam uxorem habuerunt. Ibid.
    CAP. CXXuIII.---Scriba interrogabat Iesum, quod mandatum maximum esset in lege. Ibid.
    CAP. CXXIX.---Docente Iesu in templo, miserunt Pharisei eum comprehendere. 320
    CAP. CXXX.---Interrogabat Phariseos iehsu, cuius filius esset Christus. 321
    CAP. CXXXI.---iehsu docet: Ego sum lux mundi. Ibid.
    CAP. CXXXII.---iehsu faciens lutum de sputo, et ponens super oculos ceci nati, curauit eum. 323
    CAP. CXXXIII.---iehsu agnitus est eidem ceco, contendit multa cum Iudeis. 325
    CAP. CXXXIu.---Interrogatur iehsu a Iudeis: Si tu es Christus, dic nobis manifeste. 326
    CAP. CXXXu.---iehsu resuscitat Lazarum a mortuis, principes concilium faciunt ut interficiant eum. Ibid.
    CAP. CXXXuI.---Non receptus iehsu in ciuitate Samaritana, Ioannes et Iacobus dicunt ad eum: Si uis, dicimus, ut descendat ignis de celo. 328
    CAP. CXXXuII.---iehsu uenit in Bethaniam, et multi Iudeorum euntes, propter Lazarum crediderunt in eum. Ib.
    CAP. CXXXuIII.---Maria fudit alabastrum unguenti in capite Iesu. iehsu increpat Phariseum. 329
    CAP. CXXXIX.---Hierosolymis Greci uidere uolunt Iesum. 330
    CAP. CXL.---Pharisei interrogant Iesum, quando uenit regnum Dei. Ibid.
    CAP. CXLI.---iehsu loquitur ad turbas et discipulos de scribis et phariseis: eorum uAE. Ibid.
     CAP. CXLII.---iehsu lamentatur super Ierusalem. 332
    CAP. CXLIII.---Multi ex principibus crediderunt in eum, et non confitebantur ne de synagoga eiicerentur. Ibid.
    CAP. CXLIu.---Ostendunt discipuli Iesu structuram templi. 333
    CAP. CXLu.---Sedente Iesu in monte Oliueti interrogant eum discipuli, Quod signum erit aduentus tui? Et predicit euersionem Ierusalem, signa et prodigia. Ibid.
    CAP. CXLuI.---De parabola ficulnee. 334
    CAP. CXLuII.---iehsu diem iudicii temporibus Ne et Loth assimilauit. De fideli et prudenti dispensatore. Ibid.
    CAP. CXLuIII.---De decem uirginibus. 335
    CAP. CXLIX.---De eo qui peregre proficiscens talenta seruis suis distribuit. 336
    CAP. CL.---Et lumbi semper sint precincti, et lucerne ardentes. Ibid.
    CAP. CLI.---De eo qui peregre abiit accipere sibi regnum: proficiscens decem minas seruis suis dedit. 337
    CAP. CLII.---De aduentu Filii hominis. Ibid.
    CAP. CLIII.---Iterum concilium faciunt principes, et Iudas uadit ad eos. 358
    CAP. CLIu.---iehsu lauit pedes discipulorum. Ibid.
    CAP. CLu.---Mittit discipulos preparare sibi pascha, et dicit eis: Quia unus ex uobis tradet me. 339
    CAP. CLuI.---iehsu tradit discipulis sacramentum corporis et sanguinis sui. Dicit ad Petrum: Expetiuit Satanas ut uos uentilet; et: Omnes hodie in me scandalizabimini. 340
    CAP. CLuII.---Hortatur discipulos suos ut non pauefiat cor eorum. Ibid.
    CAP. CLuIII.---Dicit discipulis suis: Qui quid habet, baiulet. 342
    CAP. CLIX.---iehsu dicit: Ego sum uitis et uos palmites. Ib.
    CAP. CLX.---uenit iehsu in Gethsemani, et orat Patrem ut transferat calicem hunc ab eo. 345
    CAP. CLXI.---Iudas uenit cum turbis comprehendere Iesum. Ibid.
    CAP. CLXII.---Adolescens quidam indutus sindone sequebatur Iesum. 346
    CAP. CLXIII.---Interrogat princeps sacerdotum Iesum de discipulis et doctrina eius. 347
    CAP. CLXIu.---Queruntur falsi testes aduersus Iesum. Ib.
    CAP. CLXu.---Princeps sacerdotum adiurat Iesum, dicens: Si tu es Christus, dic nobis. 348
    CAP. CLXuI.---Traditur Pilato iehsu; penitet Iudas. Ib.
    CAP. CLXuII.---Pilatus iudicat inter Iudeos et Dominum, et mittit eum ad Herodem. Ibid.
    CAP. CLXuIII.---Uxor Pilati misit ad eum, dicens: Nihil tibi et iusto illi. 350
    CAP. CLXIX.---Pilatus dimisit Barabbam, et tradidit Iesum ad crucifigendum. Ibid.
    CAP. CLXX.---Duo latrones cum Christo ad crucifigendum ducuntur. iehsu in cruce matrem Ioanni et Ioannem matri commendat. Aceto potatus, consummatis omnibus emittit spiritum. 351
    CAP. CLXXI.---Ioseph petit corpus Iesu a Pilato, et sepelit una cum Nicodemo. 353
    CAP. CLXXII.---Iudei signant monumentum. Ibid.
    CAP. CLXXIII.---Prima die sabbati iehsu resurgit. Ibid.
    CAP. CLXXIu.---Custodes monumenti annuntiauerunt sacerdotibus de resurrectione Christi. 355
    CAP. CLXXu.---iehsu apparuit mulieribus post resurrectionem. Ibid.
    CAP. CLXXuI.---Duobus euntibus in castellum apparuit iehsu. Ibid.
    CAP. CLXXuII.---iehsu apparuit discipulis suis. 356
    CAP. CLXXuIII.---iehsu apparuit Thome. 357
    CAP. CLXXIX.---Iterum apparuit discipulis suis ad mare Tiberiadis. Ibid.
    CAP. CLXXX.---iehsu ter dicit Petro: Diligis me? Ibid.
    CAP. CLXXXI.---Discipuli euntes in Galileam uiderunt et adorauerunt Dominum. Et assumptus est in celum coram eis. 358
    EX CATENA in quatuor Euangeliis a uictore Capuano Latine reddita. 359

S. NICETIUS.
    Notitia ex Gallandio. 361
    OPUSCULUM. De uigiliis seruorum Dei. 365
    OPUSCULUM. De psalmodie bono. 371
    EPIST. Nicetii ad Clodosuind. reginam Longobar. 375
    EPISTOLA eiusdem ad Iustinianum imp 378

AGNELLUS.
    Notitia ex Gallandio. 379
    EPISTOLA ad Armenium. 381

S. AURELIANUS.
    REGULA ad monachos. 385
    REGULA ad uirgines. 399
     EXCERPTA ex epist. Aureliani ad Theodebert. regem. 405

PRIMASIUS.
    Notitia ex Caue. 407
    COMMENTARIA IN EPISTOLAS S. PAULI. 417
    In Epistolam ad Romanos. Ibid.
    In Epistolam primam ad Corinthios. 505
    In Epistolam secundam ad Corinthios. 553
    In Epistolam ad Galatas. 583
    In Epistolam ad Ephesios. 607
    In Epistolam ad Philippenses. 625
    In Epistolam ad Thessalonicenses primam. 639
    In Epistolam II ad Thessalonicenses. 615
    In Epistolam ad Colossenses. 651
    In Epistolam ad Timotheum primam. 659
    In Epistolam II ad Timotheum. 671
    In Epistolam ad Titum. 679
    In Epistolam ad Philemonem. 683
    In Epistolam ad Hebreos. 685
    COMMENTARIA IN APOCALYPSIM. 793
    LIBER PRIMUS. 795
    LIBER II. 819
    LIBER III. 853
    LIBER Iu. 877
    LIBER u. 903

uICTOR TUNONENSIS.
    Notitia ex Gallandio. 937
    CHRONICON. 941

LIBERATUS.
    Prefatio ad Liberati Breuiarium. 963
    BREuIARIUM cause Nestorianorum et Eutychianorum collectum a Liberato archidiacono Ecclesie Carthaginensis regionis sexte. 969
    CAPUT PRIMUM---Proemium. Ibid.
    CAP. II.---De Paulo Samosateno, et quod auctor sit Nestoriane heresis. 971
    CAP. III.---De Apollinario, et quod auctor sit Eutychiane heresis. 972
    CAP. Iu.---De Nestorii ordinatione et eius heresi. 974
    CAP. u.---De synodo Ephesina prima, et Nestorii damnatione. 976
    CAP. uI.---De discordia Cyrilli Alexandrini et Ioannis Antiocheni. 979
    CAP. uII.---De ordinatione Maximiani Constantinopolitani episcopi. 982
    CAP. uIII.---De pace Cyrilli et Ioannis. Ibid.
    CAP. IX.---De Cyrilli epistolis pro Orientalibus. 986
    CAP. X.---De Nestorianorum scandalo et monachis Armenie. 989
    CAP. XI.---De Eutyche presbytero et hegumeno, et eius heresi, eiusdemque damnatione. 998
    CAP. XII.---De synodo Ephesina secunda, et Flauiani morte. 1003
    CAP. XIII.---De synodo Chalcedonensi et de damnatione Dioscori. 1010
    CAP. XIu.---De exsilio Doscori et ordinatione Proterii Alexandrini episcopi. 1016
    CAP. Xu.---De ordinatione Timothei Aeluri et de morte Proterii. 1017
    CAP. XuI.---De ordinatione Timothei catholici et Petri heretici. 1019
    CAP. XuII.---De ordinatione Ioannis catholici et damnatione Acacii. 1022
    CAP. XuIII.---De episcopis Alexandrinis. 1026
    CAP. XIX.---De Seuero, Iuliano ac Macedonio. 1032
    CAP. XX.---De Gaiano et Theodosio. 1036
    CAP. XXI.---De Agapeto papa et Anthimo Constantinopolitano episcopo. 1038
    CAP. XXII.---De Siluerio et uigilio. 1039
    CAP. XXIII.---De Paulo Alexandrino episcopo, et monachis Hierosolymorum. 1044
    CAP. XXIu.---De Pelagio et Theodoro. 1049
    DISSERTATIO ad Liberatum, de quinta synodo et que eam precesserunt. 1051
    CAPUT PRIMUM.---De tempore quo Iustinianus imperator aduersus Origenem sanctionem edidit. 1052
    CAP. II.---De concilio Constantinop., quod Mennas cegit, iubente Iustiniano, in causa Origenis et Origenistarum. 1059
    CAP. III.---De tempore quo Iustinianus aduersus tria capitula edictum composuit. 1062
    CAP. Iu.---De concilio Constantinopoli habito a Menna in causa trium capitulorum. 1067
    CAP. u.---An damnatus sit reipsa Origenes in syn. u. 1073
    CAP. uI.---Obseruationes ad acta synodi u. 1090
    CAP. uII.---De confirmatione synodi u a sedis apostolice antistitibus. 1093
    ADDENDUM ad uictoris Capuani opera. 1097

FINIS TOMI SEXAGESIMI OCTAuI.

